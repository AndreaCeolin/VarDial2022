{"id": "400630", "revid": "1048993", "url": "https://it.wikipedia.org/wiki?curid=400630", "title": "Niu Mowang", "text": " \u00e8 il nome giapponese del Re Demone del Toro, che compare nel romanzo cinese \"Il viaggio in Occidente.\"\n\"Il viaggio in Occidente\".\nNella traduzione di Serafino Balduzzi del \"Viaggio in Occidente\", il suo nome \u00e8 reso con \"Re Diavolo toro Granforzuto\". Lo Scimmiotto, Sun Wukong/Son Gok\u016b, aveva stretto amicizia con il \"Re Diavolo\" quando entrambi erano ancora molto giovani, ma non lo incontr\u00f2 pi\u00f9 per diverso tempo dopo l'episodio in cui Sun Wukong aveva messo a soqquadro il Cielo. Prima di lui infatti Sun Wukong incontra il \"Bimbo Rosso\", nipote del \"Re demone\", che riesce a sconfiggere solo con l'intervento della \"pusa\" Guanyin, che lo soggioga e prende al suo servizio con il nome di . Poi lo zio di questi, il fratello del \"Re demone\", il \"Vero Immortale Come Mi Vorrai\", in cerca di vendetta lo attacca, ma viene infine sconfitto.\nDopodich\u00e9, incontra pure la moglie del \"Re demone\" e madre del \"Bimbo Rosso\", , dalla quale chiede in prestito il ventaglio magico che pu\u00f2 spegnere le fiamme che avvolgono la montagna, appiccate a sua insaputa dallo Scimmiotto stesso, quando rovesci\u00f2 il calderone in cui era stato imprigionato. Il ventaglio vero, per\u00f2, non \u00e8 di propriet\u00e0 della , ma del \"Re diavolo\" stesso, che l'ha lasciata per sposare la principessa \"Viso di Giada\", figlia del \"Re volpe\"; il suo vecchio amico inizialmente lo perdona, ma quando comprende che il motivo della visita \u00e8 solo d'interesse si infuria e sfida lo Scimmiotto a duello.\nQuest'ultimo deve per\u00f2 essere interrotto quando il \"Re toro\" viene invitato da un suo amico. Lo Scimmiotto lo segue al banchetto, dove il padrone di casa, il \"Vecchio drago\", lo scaccia; allora lo Scimmiotto, imperterrito, ruba la sua arma e prende le sue sembianze, poi torna dalla , che fiduciosa gli mostra il ventaglio. Il \"Re toro\", per\u00f2, prende le sembianze di Porcellino (Zhu Wuneng/Cho Hakkai), e prendendolo alla sprovvista riesce a riprendersi il tesoro; quando alla battaglia prende parte anche il vero Porcellino viene infine salvato dai suoi sudditi demoniaci. \u00c8 sconfitto solo con l'aiuto di un gran numero di dei ed emissari del Buddha, al quale infine dichiara sottomissione\u02d0 su suo ordine, la consegna il ventaglio e spiega come spegnere le fiamme per sempre. Dopodich\u00e9 lo Scimmiotto, su consiglio della divinit\u00e0 locale, le riconsegna il tesoro.\nGiumaoh nella cultura di massa.\nGiumaoh, o altri personaggi a lui ispirati, appaiono anche in altre opere ispirate a \"Il viaggio in Occidente\"."}
{"id": "400631", "revid": "125175869", "url": "https://it.wikipedia.org/wiki?curid=400631", "title": "Olympique de Marseille", "text": "LOlympique de Marseille, noto in italiano come Olympique Marsiglia o semplicemente Marsiglia, \u00e8 una societ\u00e0 calcistica francese con sede nella citt\u00e0 di Marsiglia. Milita in Ligue 1, la massima divisione del campionato francese di calcio.\nGioca le proprie partite casalinghe allo stadio V\u00e9lodrome, impianto da oltre posti a sedere.\nOltre a essere una delle compagini pi\u00f9 titolate del Paese, grazie alla vittoria di nove campionati, dieci coppe, tre Coppe di Lega e tre supercoppe nazionali, nonch\u00e9 la squadra che vanta il maggior numero di partecipazioni alla massima serie (72), \u00e8 l'unico club francese ad aver vinto la UEFA Champions League nella stagione 1992-1993. Insieme al Paris Saint-Germain \u00e8 anche uno dei due soli club ad avere vinto almeno una delle tre competizione confederali stagionali disputatesi durante il XX secolo. Con tale squadra l'OM disputa il cosiddetto \"Classique\".\nStoria.\nOrigini del club (1899-1914).\nL'Olympique de Marseille, fondato nel 1899 da Ren\u00e9 Dufaure de Montmirail, \u00e8 il risultato della fusione tra il Football Club de Marseille, fondato dallo stesso Dufaure nel 1897 e da cui viene ereditato il motto \"Droit au but\", e il club di scherma L'\u00c9p\u00e9e. Lo statuto del club viene ratificato dall'assemblea generale straordinaria convocata nell'agosto del 1899 e riconosciuto ufficialmente con decreto prefettizio del 12 dicembre 1900. Ciononostante secondo Andr\u00e9 Gascard, giocatore, allenatore, e archivista dell'OM, la polisportiva Olympique de Marseille sarebbe stata fondata nel 1892, come riporta l'intestazione dei documenti di fondazione.\nAgli esordi la principale sezione del club \u00e8 la squadra di rugby, che pu\u00f2 vantare giocatori del calibro di Harry Baur, Camille Montade e Fernand Bouisson. Riconosciuto dall'Union des soci\u00e9t\u00e9s fran\u00e7aises de sports athl\u00e9tiques (USFSA) nel 1894, il calcio \u00e8 effettivamente praticato solo dal 1902. Tra tutti i sodalizi sportivi della citt\u00e0 di Marsiglia l'OM diviene rapidamente il club pi\u00f9 importante grazie alla sua organizzazione e alla sua disponibilit\u00e0 economica, relegando lo Sporting Club de Marseille o l'Union sportive phoc\u00e9enne a un ruolo di secondo piano. Si trasferisce ben presto allo Stade de l'Huveaune.\nNel 1903 l'OM vince per la prima volta il campionato costiero (competizione riservata ai club di Marsiglia e della sua conurbazione) e partecipa per la prima volta al campionato di calcio francese USFSA, dove \u00e8 eliminato al turno preliminare sul tappeto verde. Il club \u00e8 eliminato in semifinale nel 1904, nel 1907 e nel 1908, ma domina incontrastato a livello regionale, vincendo sei campionati costieri di fila, dal 1903 al 1908. Sar\u00e0 il club rivale, lo Stade helv\u00e9tique de Marseille, a porre fine a questo dominio e a vincere tre titoli di campionato francese USFSA.\nCon lo scoppio della prima guerra mondiale tutte le attivit\u00e0 del club sono sospese. Malgrado questi avvenimenti nasce una nuova competizione, la Coppa di Francia, di cui l'OM diventa subito una delle protagoniste. Il primo match vede i marsigliesi battere l'Herculis de Monaco con il punteggio di 7-0. Dopo la grande guerra l'OM esce sconfitto dalla finale dell'ultimo campionato francese USFSA, nel 1919 contro il (4-1).\nPrime vittorie nazionali (1920-1932).\n\u00c8 a partire dagli anni venti che l'Olympique de Marseille acquista prestigio sul piano nazionale. Nel 1921 la presidenza passa a Marino Dallaporta, che rinforza la squadra con nuovi acquisti, imitando la politica del S\u00e8te, grande rivale del Marsiglia. Da Parigi arrivano, per la stagione 1923-1924, \u00c9douard Crut, nazionale militare, e Jean Boyer, tra i protagonisti della storica vittoria ottenuta dalla contro l' nel maggio 1921 e autore di uno dei due gol francesi.\nL'OM vince tre Coppe di Francia, nel 1924, 1926 e 1927, diventando il primo club della propria provincia ad aggiudicarsi il trofeo e il primo club a ricevere la coppa dalle mani del presidente della Repubblica. Il Marsiglia diviene la pi\u00f9 forte squadra della sua regione conquistando due titoli di campione del sud-est e prosegue la propria ascesa aggiudicandosi il campionato amatoriale francese nel 1929 battendo il Club fran\u00e7ais.\nAgli inizi degli anni trenta l'OM si impone ancora nel campionato del sud-est. Tutti questi successi consentono al club di aderire al gruppo di club professionistici e di fare parte del campionato professionistico francese, creato nel 1932. Questa adesione, con cui l'OM diviene un club professionistico, comporta un cambiamento di tutta l'organizzazione, con la nomina di un presidente, un segretario e un tesoriere.\nIngresso nell'epoca professionistica (1932-1940).\nQuesto campionato nazionale \u00e8 diviso in due gironi. L'OM si piazza secondo nel proprio raggruppamento dietro ai futuri campioni di Francia dell'Olympique lillois, pur avendoli battuti per 7-0 nel match di apertura.\nLa stagione 1933-1934 \u00e8 deludente per il Marsiglia, beffato dal FC S\u00e8te contro tutti i pronostici. Il quotidiano \"L'Auto\", dopo la vittoria per 7-3 contro il N\u00eemes Olympique, scrive che \"l'Olympique de Marseille \u00e8 praticamente campione di Francia\". Il S\u00e8te, in effetti, ha un solo punto di vantaggio sui marsigliesi, che hanno per\u00f2 tre altre partite da disputare, mentre il S\u00e8te ha gi\u00e0 terminato i suoi impegni. Inoltre la differenza reti \u00e8 a favore del Marsiglia, cui quindi basterebbe anche un pareggio a reti bianche in tre partite per vincere il titolo. Invece accade l'incredibile: il Marsiglia perde tutte e tre le partite e il titolo va ai rivali. I setesi apprendono la notizia in Africa, durante una tourn\u00e9e, dopo la vittoria contro i marsigliesi nella finale della Coppa di Francia.\nL'OM si aggiudica il suo primo campionato francese nel 1936-1937, grazie a una migliore differenza reti rispetto al (+30 contro +14), giunto a pari punti con i marsigliesi. Il 13 giugno 1937 l'OM si trasferisce allo Stadio V\u00e9lodrome, impianto da posti in cui esordisce contro il vincendo per 2-1. Nel frattempo l'OM conferma la propria reputazione di \"club di coppa\" vincendo nuovamente la Coppa di Francia nel 1935, diventando il club pi\u00f9 titolato nella competizione insieme alla Red Star, e nel 1938. Prima della stagione seguente si registrano la partenza del portiere Di Lorto, accasatosi al Sochaux, e gli arrivi del giovane attaccante Mario Zatelli, del brasiliano Jaguare de Besveconne Vasconcellos e del marocchino Larbi Benbarek, soprannominato \"la perla nera\". Nel 1937-1938 e nel 1938-1939 arrivano due secondi posti in campionato.\nSuccessi in periodo bellico e immediato dopoguerra (1940-1949).\nCon lo scoppio della seconda guerra mondiale lo stadio V\u00e9lodrome \u00e8 riservato alle forze armate, ma l'attivit\u00e0 calcistica non si ferma. Il Marsiglia, tornato allo Stade de l'Huveaune, termina terzo il campionato sud-orientale del 1939-1940 e, nella stessa stagione, perde la finale di Coppa di Francia contro l'. In campionato scende in campo per una volta anche Ahmed Ben Bella, futuro presidente dell'Algeria. Nel 1940-1941 il Marsiglia vince il campionato della zona libera, titolo non ufficiale. Nel 1942-1943 l'attacco dell'OM si dimostra molto prolifico: i gol segnati in campionato sono cento, di cui venti solo nella partita contro l'Avignone (20-2 il risultato finale del match), in cui Emmanuel Aznar segna nove reti. Nello stesso anno il club si aggiudica la sesta Coppa di Francia contro il (4-0), grazie a una nuova generazione di calciatori quali Roger Scotti e Georges Dard. La stagione 1943-1944 vede scendere in campo squadre federali formate dal regime di Vichy, che rimpiazzano i club nel campionato francese. Molti giocatori dell'Olympique passano nell'\u00c9quipe f\u00e9d\u00e9rale Marseille-Provence. Con la liberazione della Francia questa squadra \u00e8 sciolta. Nel 1945 l'OM disputa la Coppa della Liberazione (poi rinominata Coppa della Vittoria) e perde in finale allo Stade de l'Huveaune contro il .\nDopo un nono posto e un sesto posto l'OM si laurea nuovamente campione di Francia nel 1947-1948, undici anni dopo il suo ultimo titolo, grazie a un pareggio ottenuto negli ultimi istanti della partita contro il Sochaux e due successi contro il CO Roubaix-Tourcoing (6-0) e il Metz (6-3). I focesi raggiungono il terzo posto l'anno successivo. Nel 1949 il presidente Louis-Bernard Dancausse fonda un secondo club professionistico, il Groupe Sporting Club Marseillais, soprannominato \"Marseille II\". In breve il nuovo club diventa la squadra riserve dell'OM e sparir\u00e0 gi\u00e0 nel 1951.\nCrisi e retrocessioni in Division 2 (1950-1963).\nNel 1951-1952 l'OM, pur avendo sette punti di vantaggio sulla penultima in classifica, \u00e8 costretta allo spareggio-salvezza. Scampa la retrocessione in Division 2 grazie al suo bomber svedese Gunnar Andersson, capocannoniere del campionato con 31 reti, riuscendo ad aggiudicarsi lo spareggio contro il . I marsigliesi, sconfitti per 3-1 nel match di andata, capovolgono il risultato nel ritorno, vincendo per 4-0. Questa stagione \u00e8 segnata da una brutta sconfitta interna contro il (10-3).\nNel 1952-1953 Gunnar Andersson si conferma capocannoniere con 35 reti, il 56% dei gol del Marsiglia.\nNel decennio l'OM giunge in finale in due competizioni: in Coppa di Francia, nel 1954, perde per 2-1 contro il con il ritorno di Benbarek; in Coppa Charles Drago, nel 1957, vince per 3-1 contro il .\nMalgrado il successo in coppa in campionato il Marsiglia stenta e, dopo la salvezza conquistata all'ultima giornata nel 1957-1958, retrocede per la prima volta in Division 2 nel 1958-1959. Neanche in coppa le cose riescono al Marsiglia, che \u00e8 eliminato al primo turno dal (2-1), allora fanalino di coda della seconda serie.\nLa risalita non \u00e8 semplice. All'esordio in seconda divisione il Marsiglia si piazza decimo. Dopo un tentativo di promozione non concretizzatosi nel 1960-1961, nel 1961-1962 riescono a risalire in massima divisione, ma nel 1962-1963 si classificano ultimi e retrocedono nella stagione dell'esordio sul palcoscenico europeo, in Coppa delle Fiere (eliminazione al primo turno contro i belgi dell'Union Saint-Gilloise, 4-3 il risultato aggregato).\nLa presidenza di Marcel Leclerc (1964-1979).\nMarcel Leclerc, imprenditore di Marsiglia, decide di prendere la guida dell'OM nel 1965, con il club reduce da una stagione disastrosa in seconda divisione: quattordicesimo posto e umiliazione al sesto turno della Coppa di Francia, in casa contro i dilettanti del Gaz\u00e9lec Ajaccio (1-5). Il Marsiglia aveva fatto registrare inoltre, il 23 aprile 1965, la pi\u00f9 bassa affluenza di sempre al V\u00e9lodrome, con soli 434 spettatori per il match contro l'US Forbach. Mario Zatelli, arrivato un anno prima, veste i panni di allenatore.\nL'ambizione di Leclerc consente al club di tornare in massima serie nel 1965-1966 e di vincere la sua settima Coppa di Francia nel 1968-1969. Dopo una lotta serrata contro il Saint-\u00c9tienne l'OM si aggiudica il titolo di campione di Francia nel 1970-1971, guidata dal duo d'attacco composto da Josip Skoblar (autore di 44 gol, ancora oggi record di marcature in una singola stagione nel campionato francese) e Roger Magnusson. L'OM piazza poi due grandi colpi ingaggiando Georges Carnus e Bernard Bosquier proprio dal Saint-\u00c9tienne.\nNel 1971-1972 l'OM partecipa per la prima volta alla Coppa dei Campioni, ma dopo avere eliminato i polacchi del \u00e8 eliminato al secondo turno dall' di Johan Cruyff campione d'Europa in carica e confermatosi tale di l\u00ec a poco. Nel 1972-1973 l'OM cade al primo turno contro la poi finalista del torneo, nella stagione in cui realizza per la prima volta il \"double\" campionato francese-Coppa di Francia.\nNell'epoca segnata dalla figura del presidente Leclerc, la cui gestione risolleva un club in declino arricchendo la sua bacheca, il pubblico di Marsiglia pu\u00f2 ammirare calciatori come Roger Magnusson, Josip Skoblar, Jean Djorkaeff e Jules Zvunka. Accusato di appropriazione indebita, il presidente \u00e8 costretto alle dimissioni nel 1972. Sar\u00e0 condannato nel 1976 a un risarcimento di 3,3 milioni di franchi.\nLa stagione 1973-1974 \u00e8 difficile per l'OM. Indebolito dalla partenza di Magnusson per la Red Star il club si piazza dodicesimo ed \u00e8 eliminato dal in Coppa dei Campioni dopo una sconfitta per 6-0 a Colonia. La stagione seguente \u00e8, per\u00f2, di tutt'altro tenore: il club si piazza secondo in campionato, trascinato dei nuovi acquisti brasiliani Paulo C\u00e9sar Lima e Jairzinho, primi campioni del mondo a vestire la maglia di un club francese. Quest'ultimo lascia la squadra dopo una sola stagione, accusato di avere aggredito un guardalinee ai quarti di finale di Coppa di Francia contro il . Nel 1975-1976 il Marsiglia vince di nuovo la Coppa di Francia.\nNelle stagioni successive l'OM termina dodicesimo e quarto e nel 1978-1979 ancora dodicesimo, grazie al ritorno di Jules Zvunka, che rivitalizza una squadra moribonda.\nAnni bui (1980-1986).\nGli anni ottanta cominciano con la retrocessione in Division 2 (1979-1980), cui fanno seguito ben quattro anni di permanenza in seconda serie. La stagione 1980-1981 \u00e8 nerissima per il club, posto in liquidazione giudiziaria nell'aprile 1981, con l'abbandono di tutti i giocatori e lo staff. La dirigenza decide a quel punto di adottare una politica di promozione di giovani calciatori, vincitori con la squadra iuniores della Coppa Gambardella nel 1979. Tra questi figurano Christian Caminiti, Jos\u00e9 Anigo, \u00c9ric Di Meco e Jean-Charles De Bono. Questi ragazzi evitano la retrocessione del club in terza serie non perdendo alcuno degli ultimi sei incontri stagionali e battendo il neo-promosso per 3-1.\nDopo due stagioni in cui il Marsiglia termina terzo e quarto, nel 1983 il presidente Jean Carrieu puntella la squadra con gli innesti di \u017darko Olarevi\u0107, Saar Boubacar e Fran\u00e7ois Bracci e finalmente il club riguadagna la promozione nel 1983-1984, al termine di un'annata molto prolifica. La stagione del ritorno nella massima serie del calcio francese \u00e8 complicata, ma il Marsiglia ottiene la salvezza. Nella stagione seguente perde la finale di Coppa di Francia contro il Bordeaux (2-1 dopo i tempi supplementari).\nL'era di Bernard Tapie (1986-1994).\nLa svolta risale al 1986, quando, su iniziativa del sindaco di Marsiglia Gaston Defferre, la societ\u00e0 viene acquistata da Bernard Tapie, noto miliardario francese e personaggio politico dello schieramento socialista. I propositi del nuovo proprietario sono chiari: portare a Marsiglia la Coppa dei Campioni. \u00c8 l'inizio dell'epoca pi\u00f9 gloriosa nella storia del club.\nInvestendo molti franchi, Tapie riesce a fare arrivare a Marsiglia giocatori importanti sia a livello nazionale sia a livello internazionale, come Jean-Pierre Papin (1986), Abedi Pel\u00e9 (1987, ripreso nel 1990), Enzo Francescoli, Chris Waddle, Didier Deschamps (1989), Dragan Stojkovi\u0107 (1990), Karlheinz F\u00f6rster, Alain Giresse, Klaus Allofs, Basile Boli, Marcel Desailly, Rudi V\u00f6ller ed \u00c9ric Cantona. Siederanno sulla panchina del Marsiglia allenatori quali Franz Beckenbauer, G\u00e9rard Gili e Raymond Goethals.\nVicecampione di Francia dietro al Bordeaux nel 1986-1987, il Marsiglia domina la scena calcistica nazionale a cavallo degli anni '80 e '90, vincendo quattro titoli nazionali di fila dal 1988-1989 al 1991-1992 e una Coppa di Francia nel 1988-1989.\nIn ambito europeo, nel 1987-1988 il club marsigliese arriva in semifinale di Coppa delle Coppe, dove \u00e8 eliminato dall' di Dennis Bergkamp (0-3 per gli olandesi a Marsiglia e 2-1 per i marsigliesi ad Amsterdam), mentre in Coppa dei Campioni arriva in semifinale nel 1989-1990, eliminato dal poi finalista del torneo (2-1 per il Marsiglia al V\u00e9lodrome e 1-0 per i portoghesi a Lisbona), e in finale nel 1990-1991: qui viene sconfitto dalla ai tiri di rigore (5-3, 0-0 dopo i tempi supplementari) il 29 maggio 1991 allo stadio San Nicola di Bari, dopo aver eliminato ai quarti di finale il forte di Arrigo Sacchi, campione d'Europa per due anni di fila.\nL'annata 1988-1989 \u00e8 eccezionale perch\u00e9 il club ottiene il \"double\" conquistando il titolo francese dopo 17 anni di digiuno e la sua decima Coppa di Francia, battendo in finale il per 4-3 a Parigi al Parco dei Principi, il 10 giugno 1989, con in panchina G\u00e9rard Gili. Decide la tripletta di Jean-Pierre Papin, che alla fine della partita si abbraccia con Fran\u00e7ois Mitterrand.\nNell'estate dello stesso anno Bernard Tapie riesce a ingaggiare Diego Armando Maradona dal Napoli, ma la stessa societ\u00e0 partenopea si tira indietro all'ultimo momento nonostante il contratto sia gi\u00e0 stato firmato.\nNell'annata successiva (1989-1990), sempre con Gili in panchina, l'OM rivince il campionato con due punti di vantaggio sul Bordeaux e arriva in semifinale di Coppa dei Campioni.\nNel 1990-1991 la squadra mette in bacheca il settimo titolo nazionale e disputa la prima finale di Coppa dei Campioni della sua storia, persa contro la Stella Rossa. In quella stagione, nel gennaio 1991, la panchina passa dall'allenatore Franz Beckenbauer a Raymond Goethals. Il Marsiglia perde anche la finale della Coppa di Francia, per 1-0 contro il Monaco.\nNel 1991-1992 arriva l'ottavo titolo francese e nel 1992-1993 il club si aggiudica, prima francese a riuscire nell'impresa, la sua prima Coppa dei Campioni (da quella stagione denominata UEFA Champions League), battendo in finale per 1-0 (gol di Boli) il Milan di Fabio Capello allo stadio Olimpico di Monaco di Baviera, il 26 maggio 1993.\nAl trionfo, segue, per\u00f2, un periodo di declino. Al termine della stagione 1992-1993 il club rimane, infatti, coinvolto nello scandalo denominato \"Affaire VA-OM\": la magistratura accerta che i giocatori del Jacques Glassmann, Jorge Burruchaga e Christophe Robert sono stati corrotti dal giocatore marsigliese Jean-Jacques Eydelie al fine di combinare il risultato dell'ultima partita di campionato e garantire ai calciatori dell'Olympique di non subire infortuni in vista dell'imminente europea contro il Milan. L'Olympique Marsiglia si vede revocare il titolo nazionale ottenuto sul campo e ripercussioni si hanno anche a livello internazionale: la squadra viene esclusa da Coppa Intercontinentale e Supercoppa europea e al suo posto \u00e8 chiamato il finalista Milan. La squadra non \u00e8 neppure autorizzata a partecipare alla Champions League 1993-1994 e al suo posto \u00e8 chiamato il Monaco.\nRetrocessione d'ufficio e risalita (1994-1997).\nNella stagione 1993-1994 l'OM riusc\u00ec a tenere testa per buona parte del campionato alla capolista , ma la Federcalcio francese aveva disposto la retrocessione in Division 2 del club, per l'incriminazione del presidente Bernard Tapie, a causa del suo diretto coinvolgimento nel caso Valenciennes-Olympique Marsiglia e dei conseguenti problemi economici che avrebbero causato un forte passivo alle casse societarie. Al termine del campionato la societ\u00e0 fu retrocessa d'ufficio in seconda serie. Malgrado il declassamento, fu mantenuto il diritto del club di partecipare alla Coppa UEFA. Nel 1994-1995, dopo avere vinto il campionato di seconda serie, la squadra fu esclusa dalla Division 1 per irregolarit\u00e0 finanziarie. Nell'annata 1995-1996, sostenuta dal manager dell'Adidas Robert Louis-Dreyfus, la compagine di Marsiglia complet\u00f2 infine la propria risalita nella prima divisione.\nRitorno in Europa e annate tribolate (1998-2004).\nNel triennio che va dal 1996-1997 al 1998-1999 la squadra ottenne buoni risultati: quarto posto in campionato nel 1998 con ritorno in Europa (decisivi gli arrivi di Laurent Blanc, Andreas K\u00f6pke e Fabrizio Ravanelli), secondo posto e finale di Coppa UEFA 1998-1999 (persa contro il per 3-0).\nSeguono per\u00f2 due stagioni particolarmente tribolate (1999-2000 e 2000-2001) nelle quali rischia la retrocessione in Ligue 2. Bernard Tapie viene richiamato come direttore sportivo nell'annata 2001-2002, conclusa al 9\u00ba posto in classifica, seguito da un 3\u00ba posto nell'annata successiva.\nPodi e finali (2004-2009).\nPur continuando a essere il club francese con pi\u00f9 sostenitori e l'unico ad avere trionfato in UEFA Champions League negli anni che seguirono l'OM sembr\u00f2 incapace di interrompere il digiuno di vittorie nei tornei di prestigio. Ci and\u00f2 vicina nel 2004, quando raggiunse la finale della Coppa UEFA dopo avere sconfitto l'Inter, il Liverpool e il Newcastle, grazie soprattutto ai gol di Didier Drogba. In finale, per\u00f2, la squadra di Marsiglia fu sconfitta dai neocampioni di Spagna del Valencia e ancora una volta fu costretta a rimandare i festeggiamenti per la conquista di un trofeo. Al termine di quella stagione l'OM vendette Drogba, che fin\u00ec al Chelsea per sterline.\nL'Olympique Marsiglia riusc\u00ec a vincere la Coppa Intertoto 2005, eliminando sulla sua strada la Lazio e il Deportivo La Coru\u00f1a e guadagnando cos\u00ec l'accesso alla Coppa UEFA 2005-2006. Nelle ultime stagioni disputate dal ritorno nella massima serie l'Olympique \u00e8 stato regolarmente sconfitto da rivali come Lione, e Paris Saint-Germain, precludendosi le possibilit\u00e0 di conquistare il titolo nazionale. \u00c8 successo anche nella stagione 2005-2006, in cui l'OM ha dovuto rinunciare ai sogni di gloria dopo un inizio estremamente negativo.\nIl 29 aprile 2006 l'Olympique raggiunse la finale della Coppa di Francia, giocata allo Stade de France contro il Paris Saint-Germain, che batt\u00e9 i marsigliesi per 2-1.\nAnche nella stagione seguente l'OM perse la finale della Coppa di Francia, questa volta contro il ai tiri di rigore per 5-4.\nNella stagione 2006-2007 la squadra si \u00e8 classificata seconda in campionato alle spalle del Lione, riguadagnando cos\u00ec la qualificazione in UEFA Champions League dopo alcuni anni di assenza. Nell'estate del 2007 il Marsiglia vendette Franck Rib\u00e9ry, uno dei \"golden boy\" del calcio francese, al Bayern Monaco per 25 milioni di euro.\nNuovi titoli (2009-2012).\nLa squadra, pur mantenendo in rosa giocatori come Samir Nasri, altro giovane potenziale campione, e Djibril Ciss\u00e9, inizi\u00f2 male il campionato 2007-08. Alla fine di settembre, l'allenatore Albert Emon fu esonerato e al suo posto subentr\u00f2 il belga Eric Gerets: pur classificandosi terza nel suo girone di Champions League, vinto dal Porto e dal Liverpool, l'ex allenatore del Galatasaray fu protagonista della risalita del Marsiglia fino al terzo posto della Ligue 1, che valse i preliminari della Champions League 2008-2009. In luglio Samir Nasri pass\u00f2 all'Arsenal per una cifra intorno ai 20 milioni di euro, reinvestiti in parte per l'acquisto di Hatem Ben Arfa dal Lione.\nNella stagione 2008-2009 l'OM si classifica per la terza stagione di seguito sul podio, al secondo posto dietro al Bordeaux. Eric Gerets lascia quindi l'Olympique, , dopo due anni.\nNel mese di maggio 2009 \u00e8 stato ingaggiato come allenatore Didier Deschamps, gi\u00e0 calciatore dal 1989 al 1994, e con lui l'OM torna a vincere: nel marzo 2010, dopo 17 anni di digiuno, i tifosi potevano festeggiare la conquista della Coppa di Lega francese battendo in finale il Bordeaux 3-1, primo successo marsigliese in questa manifestazione, mentre il 5 maggio 2010 l'OM, vincendo 3-1, contro il Rennes si laurea, dopo 18 anni, campione di Francia con due giornate d'anticipo e con otto punti sulle rivali Lilla e Auxerre. Al termine del campionato l'OM al primo posto pu\u00f2 vantare sei punti di distacco sul Lione e sette sull'Auxerre. Nell'estate seguente \u00e8 la volta della conquista della Supercoppa francese, con la vittoria ai calci di rigore nel \"Classique\" contro il Paris St. Germain.\nNella Ligue 1 2010-2011 l'OM si classifica seconda in classifica, dietro ai campioni del Lille, vince la Coppa di Lega battendo in finale il Montpellier per 1-0, mentre nella Champions League, dopo essere riuscita a passare il turno a gironi, l'OM si ferma agli ottavi di finale davanti al Manchester United che in questa edizione arriveranno in finale fermandosi solo davanti al Barcellona di Guardiola.\nDurante la stagione 2011-2012, che si apre con la conquista della terza Supercoppa francese (vittoria sul Lille, vincitore nella stagione precedente di campionato e Coppa di Francia, con un rocambolesco 5-4), il Marsiglia riesce a migliorarsi in Champions League, passando il turno degli ottavi di finale di Champions League ed eliminando l'Inter. Ai quarti di finale deve affrontare il Bayern Monaco dell'indimenticato \"ex\" Rib\u00e9ry viene sconfitta dai bavaresi in entrambe le gare per 2-0. In campionato invece la squadra parte male, precipitando anche all'ultimo posto in classifica e, nonostante una striscia positiva di risultati che gli permette di tornare a lottare per le zone europee, alla fine della stagione deve accontentarsi del decimo posto. Peraltro, grazie al terzo successo consecutivo in Coppa di Lega francese contro il Lione, l'OM si assicura un posto all'UEFA Europa League 2012-2013.\nRisultati altalenanti (dal 2012).\nNel 2012 la squadra effettua ancora cessioni eccellenti. Dopo quella di Lucho Gonz\u00e1lez al in gennaio, la societ\u00e0 durante l'estate vende i tre elementi di maggior qualit\u00e0 della rosa: il capitano Stephane M'Bia, Alou Diarra e C\u00e9sar Azpilicueta, rispettivamente a , e . Nonostante questo la squadra parte bene in campionato, riuscendo a vincere le prime cinque giornate, anche se in seguito deve cedere il primo posto ai rivali del Paris Saint-Germain. Le prestazioni in Europa League sono invece molto deludenti: la compagine marsigliese \u00e8 eliminata nel turno a gironi, avendo raccolto solo una vittoria e due pareggi in sei partite e perso rovinosamente (0-3) in casa dei ciprioti dell' nell'ultima giornata del girone. In campionato il Marsiglia arriva secondo dietro il PSG, qualificandosi per la Champions League dopo un anno di assenza.\nNella stagione 2013-2014 il Marsiglia si classifica sesto, dopo una stagione difficile che vede l'esonero di \u00c9lie Baup e a fine stagione di Jos\u00e9 Anigo.\nNella stagione seguente, sotto la guida dell'argentino Marcelo Bielsa, sino a met\u00e0 gennaio il Marsiglia \u00e8 in testa, ma un calo di rendimento porta la squadra a chiudere il campionato al quinto posto, con qualificazione per l'Europa League. Nell'estate 2015 lasciano il club tre elementi chiave quali Andr\u00e9-Pierre Gignac, Andr\u00e9 Ayew e Dimitri Payet. La stagione inizia in modo problematico, con le dimissioni improvvise di Bielsa al termine della partita di esordio in Ligue 1 contro il , per divergenze contrattuali. Gli subentra M\u00edchel, sotto la cui guida la squadra non riesce a vincere in casa per sei mesi ed esce ai sedicesimi di finale dell'Europa League. Nell'aprile 2016, alla vigilia della semifinale di Coppa di Francia, l'allenatore spagnolo \u00e8 esonerato e rimpiazzato dal traghettatore Franck Passi, con cui la squadra raggiunge la finale di Coppa di Francia dopo nove anni, ma perde per 4-2 contro il PSG. In campionato la squadra non va oltre il 13\u00ba posto, peggiore piazzamento in Ligue 1 degli ultimi quindici anni.\nNell'estate del 2016 il club decide di incassare per risollevarsi da una situazione economica difficile e liberarsi di stipendi onerosi. Vanno via Steve Mandanda, storico capitano, ai saluti dopo otto anni, Nicolas N'Koulou e Michy Batshuayi, ceduto al per la cifra record di 40 milioni di euro. Il club passa nelle mani dell'uomo d'affari statunitense Frank McCourt, che rileva ufficialmente il club nell'ottobre 2016 e promette copiosi investimenti per fare tornare il club al vertice del calcio francese. Nello stesso mese torna ad allenare la squadra Rudi Garcia, ereditando il 12\u00ba posto in campionato da Passi (tredici punti in nove partite), mentre Andoni Zubizarreta diventa il direttore sportivo del club. La nuova gestione inizia con soli sei punti nelle prime sei partite, ma quattro vittorie consecutive risollevano i marsigliesi prima del mercato di gennaio, durante il quale arrivano Patrice Evra e Morgan Sanson, torna Payet, riacquistato per trenta milioni di euro, e vanno via Romain Alessandrini e Lassana Diarra, questi ultimi due titolari fissi fino a poco tempo prima. La stagione si conclude con un il quinto posto finale in Ligue 1, che vale la qualificazione per l'Europa League.\nNell'estate del 2017 torna a Marsiglia il portiere Steve Mandanda e arrivano Adil Rami, K\u014dstas M\u012btroglou, Luiz Gustavo e Lucas Ocampos, mentre lasciano il club Abou Diaby e Baf\u00e9timbi Gomis. La stagione 2017-2018, conclusa al quarto posto in campionato, vede la squadra marsigliese tornare a disputare una finale di una competizione europea, nella fattispecie l'Europa League, dopo quattordici anni. Dopo avere superato e nei turni preliminari la squadra si piazza seconda nel girone vinto dal , con due vittorie, due pareggi e due sconfitte, mettendosi davanti in classifica il e il . Ai sedicesimi di finale elimina , agli ottavi l' e ai quarti il , mentre in semifinale prevale sul , gi\u00e0 incontrato nel girone, grazie a un gol segnato nei tempi supplementari della sfida di ritorno in trasferta. Nell'atto conclusivo del torneo l'OM \u00e8 sconfitto nettamente dall' (3-0).\nNel calciomercato estivo del 2018 il Marsiglia acquista per 25 milioni di euro dalla il centrocampista olandese Kevin Strootman, che diviene il secondo acquisto pi\u00f9 caro della storia del club. La cessione pi\u00f9 esosa \u00e8, invece, quella di Andr\u00e9 Zambo Anguissa, ceduto al per 33 milioni di euro. La squadra, pur essendo finalista uscente del torneo, \u00e8 autrice di un percorso disastroso in Europa League: nel girone con , e ottiene solo un pari sul campo dei ciprioti e subisce cinque sconfitte, chiudendo all'ultimo posto. La crisi continua anche in Coupe de France, dove l'OM viene battuto per 2-0 ed eliminato ai trentaduesimi di finale dai dilettanti dell'Andrezieux, club di quarta divisione. La stagione si chiude con il quinto posto in campionato e la separazione consensuale dal tecnico Garcia.\nNell'estate del 2019 la guida tecnica passa al portoghese Andr\u00e9 Villas-Boas, il quale ottiene il secondo posto in campionato, che frutta il ritorno in UEFA Champions League. Nel febbraio del 2021, a seguito delle dimissioni rassegnate dal tecnico portoghese, la propriet\u00e0 statunitense nomina Jorge Sampaoli come nuovo allenatore e affida la carica di presidente allo spagnolo Pablo Longoria. La stagione 2020-2021 si chiude con il quinto posto, che vale l'accesso diretto alla fase a gironi di Europa League a discapito del Lens, e l'eliminazione ai gironi di Champions.\nStrutture.\nStadio.\nDal 1937 il club disputa le proprie gare interne nello Stadio V\u00e9lodrome, per ragioni di sponsorizzazione oggi noto ufficialmente come Orange V\u00e9lodrome, che pu\u00f2 contenere spettatori. Iniziato a costruire nell'aprile 1935 viene inaugurato il 13 giugno 1937 con un'amichevole tra il Marsiglia e il . Poco dopo ha ospitato due incontri del per il quale era stato costruito, mentre in seguito si sono disputate qui anche alcune partite del e di quello del 1984. In tempi pi\u00f9 recenti si sono tenuti qui anche alcuni incontri del Mondiale del 1998 e dell'Europeo del 2016, oltre che della VI Coppa del Mondo di rugby del 2007. Come suggerisce il nome, in passato aveva una pista per il ciclismo, ma in seguito \u00e8 stata rimossa. Nella sua storia \u00e8 stato pi\u00f9 volte ammodernato, in particolare per l'ultimo Mondiale, in occasione del quale ha assunto la forma attuale.\nDal 1904 al 1937 il Marsiglia ha giocato invece nello \"Stade de l'Huveaune\", che aveva una capienza di quindicimila posti.\nCentro di allenamento.\nIl campo di allenamento del club \u00e8 il centro sportivo di \"La Commanderie\", che \u00e8 stato inaugurato nel 1991 e si trova a sud-est di Marsiglia.\nCalciatori.\nDi seguito l'elenco dei giocatori che hanno vinto il campionato mondiale di calcio durante il periodo di militanza nell'Olympique Marsiglia:\nAllenatori e presidenti.\nDi seguito l'elenco di allenatori e presidenti dell'Olympique Marsiglia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1932-1933 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Steve Mandanda a quota 86, mentre il miglior marcatore \u00e8 Jean-Pierre Papin con 23 gol.\nStatistiche di squadra.\nA livello internazionale la miglior vittoria \u00e8 per 7-0, ottenuto contro lo nella fase a gironi della UEFA Champions League 2010-2011, mentre la peggior sconfitta \u00e8 il 6-0 subito contro il nel secondo turno della Coppa UEFA 1973-1974.\nOrganico.\nRosa 2021-2022.\n\"Aggiornata al 19 Gennaio 2022."}
{"id": "400632", "revid": "235890", "url": "https://it.wikipedia.org/wiki?curid=400632", "title": "Operatore differenziale lineare", "text": ""}
{"id": "400634", "revid": "729019", "url": "https://it.wikipedia.org/wiki?curid=400634", "title": "Satoshi", "text": "Origine e diffusione.\nSi basa sul giapponese \u8061, e significa \"che pensa chiaramente\", \"perspicace\", \"saggio\".\nOnomastico.\nIl nome \u00e8 adespota, cio\u00e8 non \u00e8 portato da alcun santo, quindi l'onomastico ricade il 1\u00ba novembre ad Ognissanti."}
{"id": "400635", "revid": "767487", "url": "https://it.wikipedia.org/wiki?curid=400635", "title": "Venezia Tridentina", "text": "Venezia Tridentina \u00e8 una regione storico-geografica dell'Italia settentrionale corrispondente al Trentino-Alto Adige. Detta anche Venezia Retica, con la Venezia Giulia e la Venezia Euganea, fa parte delle Tre Venezie.\nOrigine del nome.\nIl toponimo fu coniato dal glottologo Graziadio Isaia Ascoli nel 1863, e avrebbe dovuto essere utilizzato nel 1898 anche da Cesare Battisti e Giovanni Battista Trener quando fondarono la loro rivista scientifica che avrebbe dovuto chiamarsi \"Venezia Tridentina\". Il governo austriaco censur\u00f2 utilizzando il pi\u00f9 neutrale \"Tridentum\".\nStoria.\nIl nome Venezia Tridentina venne utilizzato per indicare i territori del Tirolo cisalpino (Alto Adige e Trentino) che furono annessi al Regno d'Italia in seguito al trattato di Saint-Germain del 1919.\nIl territorio era suddiviso nei seguenti distretti politici: Ampezzo, Bolzano, Borgo, Bressanone, Brunico, Cavalese, Cles, Merano, Mezzolombardo, Primiero, Riva, Rovereto, Silandro, Tione e Trento.\nNel 1927 la Venezia Tridentina composta unicamente dalla provincia di Trento fu divisa in due province: Trento e Bolzano.\nTale denominazione fu mantenuta fino alla fine della seconda guerra mondiale quando la regione cambi\u00f2 nome in Trentino-Alto Adige.\nMuseo di Storia Naturale della Venezia Tridentina.\nLa storica istituzione museale fondata a Trento come Museo Civico nel 1846 e subito dopo denominata Museo Trentino, ancora nel 1929 venne chiamata Museo di Storia Naturale della Venezia Tridentina, con direttore Giovanni Battista Trener e la sua sede fu, sino all'inizio degli anni ottanta, il Palazzo Istruzione in via Verdi (in seguito sede universitaria). Poi il museo si spost\u00f2 in via Calepina ed infine, dal luglio 2013, nella nuova sede del MUSE."}
{"id": "400636", "revid": "22475", "url": "https://it.wikipedia.org/wiki?curid=400636", "title": "Svetlana Evgen'evna Savickaja", "text": "Biografia.\nNasce da famiglia molto famosa in Unione Sovietica in quanto il padre, Evgenij Savickij, fu un pilota militare pluridecorato durante la Seconda Guerra mondiale. Inoltre il padre fu, successivamente alla Guerra, nominato Comandante in capo della Difesa Aerea sovietica (VVS).\nInizi\u00f2, all'et\u00e0 di 16 anni, a lanciarsi col paracadute di nascosto alla famiglia. Quando il padre la scopr\u00ec, incoraggi\u00f2 la sua passione al punto che, all'et\u00e0 di 17 anni, aveva all'attivo gi\u00e0 ben 450 lanci.\nA 18 anni stabil\u00ec due volte il record di altitudine di lancio stratosferico lanciandosi prima da 13.800 metri e poi da 14.250.\nNel periodo tra il 1975 ed il 1978 effettu\u00f2 con una Mikojan-Guerevich MiG-25 E-133 diversi voli record. Il 22 giugno del 1975 raggiunse con 2.683\u00a0km/h un nuovo ed assoluto primato di velocit\u00e0. Nel 1980 venne selezionata per il ruolo di cosmonauta. Con due missioni nello spazio raggiunse poco meno di 20 giorni di volo nello spazio.\nDurante la sua missione del programma Sojuz, la Sojuz T-7, divenne la seconda donna in assoluto a volare nello spazio, dopo lo storico volo di Valentina Vladimirovna Tere\u0161kova. Erano passati ben 19 anni dalla missione Vostok 6 prima che la seconda donna raggiungesse lo spazio.\nSavickaja divenne indimenticabile grazie alla sua seconda missione nello spazio, la Sojuz T-12. Durante questa, per la precisione il 25 luglio 1984 effettu\u00f2 la prima attivit\u00e0 extraveicolare di una donna nello spazio. Tale attivit\u00e0 dur\u00f2 per poco pi\u00f9 di tre ore e mezzo.\nAttualmente \u00e8 membro della Duma di Stato, eletta nelle liste del Partito Comunista della Federazione Russa."}
{"id": "400637", "revid": "22475", "url": "https://it.wikipedia.org/wiki?curid=400637", "title": "Ash Pokemon", "text": ""}
{"id": "400640", "revid": "767487", "url": "https://it.wikipedia.org/wiki?curid=400640", "title": "E.L.I.O. - The Artists Formerly Known As Elio e le Storie Tese", "text": "E.L.I.O. - The Artists Formerly Known As Elio e le Storie Tese \u00e8 un cofanetto promozionale di Elio e le Storie Tese realizzato nel 1997 e contenente:\nLa copertina del cofanetto raffigura una pizza che sovrasta minacciosamente una metropoli americana, come l'astronave aliena nel film \"Independence Day\". La videocassetta contiene i videoclip, preceduti da una descrizione in inglese, di \"Pipppero\u00ae\", \"Servi della gleba\", \"La terra dei cachi\" (montaggio di varie serate del Festival di Sanremo 1996), \"Lo stato A, lo stato B\" (live al Forum di Assago, Milano, 13 ottobre 1996), \"Mio cuggino\" e \"John Holmes\" (registrato live al Forum di Assago il 13 ottobre 1996). I videoclip non registrati dal vivo sono sottotitolati in inglese, mentre i testi delle canzoni nel libretto sono tutti in inglese, anche di quelle canzoni cantate in spagnolo o in italiano.\nE.L.I.O. per l'occasione diventa un acronimo che sta a significare Enema Lovers Italian Orchestra\", ovvero \"Orchestra Italiana degli Amanti dei Clisteri\". Il titolo \u00e8 un riferimento al cantante Prince, che nel 1993 decise di farsi chiamare \"TAFKAP\" (The Artist Formerly Known As Prince\").\nFu presentato e distribuito ai giornalisti al \"Midem\" di Cannes nel gennaio del 1997 in previsione di un tour mondiale, ma solo il tour statunitense si concretizz\u00f2 nel gennaio e febbraio dell'anno successivo. In tale occasione un'altra versione del CD, con una scaletta leggermente differente, fu distribuita gratuitamente al pubblico durante i concerti.\nAlcune esibizioni di questo tour sono state inserite nel film tv \"Vite Bruciacchiate\".\nEntrambe le versioni, non essendo mai state distribuite nei negozi, sono introvabili sia in Italia che negli Stati Uniti."}
{"id": "400646", "revid": "38120", "url": "https://it.wikipedia.org/wiki?curid=400646", "title": "E.L.I.O. The Artists Formerly Known as Elio e le Storie Tese", "text": ""}
{"id": "400647", "revid": "38120", "url": "https://it.wikipedia.org/wiki?curid=400647", "title": "E.L.I.O. - The Artists Formerly Known as Elio e le Storie Tese", "text": ""}
{"id": "400648", "revid": "38120", "url": "https://it.wikipedia.org/wiki?curid=400648", "title": "E.L.I.O.", "text": ""}
{"id": "400651", "revid": "712828", "url": "https://it.wikipedia.org/wiki?curid=400651", "title": "Sha Gojyo", "text": ""}
{"id": "400654", "revid": "484362", "url": "https://it.wikipedia.org/wiki?curid=400654", "title": "John Lautner", "text": "Biografia.\nLautner nacque a Marquette (Michigan), nel 1911 da padre tedesco, John Edward Lautner, emigrato dalla Germania nel 1870 circa, autodidatta, frequent\u00f2 l'Universit\u00e0 del Michigan da adulto studiando filosofia a Gottinga, Lipsia e Ginevra oltre che Parigi. Nel 1901, divenne responsabile di francese e tedesco alla Marquette Northern State Normal School (Northern Michigan University), ove divenne pi\u00f9 tardi docente. La madre, Vida Cathleen (nata Gallagher), fu una interior designer e pittrice.\nLautner si forma presso l'universit\u00e0 Northern Michigan di Marquette ed in seguito prosegue il suo apprendistato collaborando per sei anni con lo studio di Frank Lloyd Wright, facendo parte del primo gruppo dei ragazzi di Taliesin West.\nNel 1936-37, segue la realizzazione di due progetti per Wright: le residenze Abby Beecher Roberts \"Deertrack\" &amp; Johnson \"Wingsread\". Al fine di seguire per Wright la costruzione delle residenze Sturges ed Oboler, trasloca a Los Angeles nel 1939, dove poi negli anni Quaranta vi apr\u00ec un proprio studio.\nIn generale, l'opera di Lautner, fa riferimento al movimento di architettura organica e cerca di mettere in relazione l'uomo, quale fruitore dell'architettura, con l'ambiente che lo circonda e lo stesso ambiente con la natura. Nelle sue opere si pu\u00f2 leggere l'influsso della formazione avuto con Wright. In particolare, si prefigge di coniugare la ricerca di innovazioni tecniche, la gestione dei materiali, la versatilit\u00e0 della forma, non tralasciando la funzionalit\u00e0.\nLautner interpreta l'architettura soprattutto come immagine e tutto suggerisce un modo di abitare grandioso, nella migliore tradizione di Hollywood. Gli ambienti vengono pensati in modo innovativo, come l'impiego dei materiali viene sperimentato per ottenere architetture spettacolari che hanno affascinato non soltanto l'alta societ\u00e0 californiana, ma anche stelle della musica, cineasti di Hollywood e grandi fotografi di moda. Non a caso, le sue opere, sono spesso scelte quali \"location\" suggestive per servizi fotografici, o per videogiochi ed intessono uno stretto rapporto con il mondo della cinematografia. La casa \"Sheats/Goldstein\" a Beverly Hills, per esempio, \u00e8 stata impiegata come sfondo per servizi fotografici di moda, la \"Malin residence\" a Los Angeles, detta anche \"Chemosphere\" della sua forma simile ad un UFO \u00e8 stata citata invece nel videogioco \"\", nel film \"Charlie's Angels\" (in realt\u00e0, si tratta qui soltanto di una scenografia costruita per somigliare al Chemosphere) e in \"Omicidio a luci rosse\" di Brian De Palma, mentre la residenza \"Reiner-Burchill\" di Silver Lake \u00e8 stata scelta dalla pop-star Madonna quale set inedito per ambientarvi un suo videoclip.\nBruno Zevi, architetto e critico attento al movimento organico, commenta come \"osservando le opere di Lautner, si possa affermare come l'architettura organica non sia necessariamente \"wrightiana\" nelle forme, quantunque lo sia nello spirito\"."}
{"id": "400664", "revid": "767487", "url": "https://it.wikipedia.org/wiki?curid=400664", "title": "Men in Black (film 1997)", "text": "Men in Black \u00e8 un film del 1997 diretto da Barry Sonnenfeld, basato sull'omonima serie a fumetti di Lowell Cunningham, che ripropone in chiave comico-avventurosa l'ipotesi della reale esistenza dei \"Men in Black\", spesso presenti nelle teorie del complotto sugli UFO, rappresentati come un'organizzazione segreta che all'oscuro di tutti, persino del governo degli Stati Uniti, controlla l'afflusso di extraterrestri sul pianeta Terra.\nAssieme ai suoi due seguiti, \"Men in Black II\" (2002) e \"Men in Black 3\" (2012), \u00e8 la commedia fantascientifica (senza supereroi) che detiene il maggior successo commerciale.\nTrama.\nUn furgone di clandestini messicani \u00e8 intento ad entrare negli Stati Uniti, subito fermato dai guardiani di frontiera. \nContemporaneamente giungono sul posto due individui vestiti di nero, appartenenti a un'agenzia segreta, che bloccano e identificano uno dei clandestini che si rivela essere un alieno: nel tentativo di fuggire l'alieno viene \"distrutto\" da uno dei due agenti, l'agente K. Questi, vista l'inaffidabilit\u00e0 del collega, l'agente D, oramai troppo anziano, si trova riluttantemente costretto a cancellargli la memoria con uno strumento chiamato \"neuralizzatore\".\nContemporaneamente a Manhattan, l'agente di polizia James Edwards \u00e8 impegnato a inseguire un sospetto, che si rivela in grado di fare cose straordinarie: oltre ad essere in grado di salire su una parete verticale, \u00e8 anche in possesso di un'arma insolita. \nUna volta raggiunto in cima al tetto del Guggenheim, il sospettato confessa ad Edwards che la Terra sta per essere distrutta a causa del suo fallimento, per poi suicidarsi gettandosi di sotto.\nEdwards riferisce tutta la vicenda al suo commissario, ma questi stenta a credergli. Solo la dott.ssa Laurel Weaver, che, lavorando all'obitorio ha potuto eseguire l'autopsia del corpo del sospetto, gli crede. Improvvisamente arriva l'agente K che neuralizza sia la Weaver sia il superiore di Edwards.\nK rivela a James la verit\u00e0 sull'esistenza della creatura aliena e lo porta a visitare un banco dei pegni per verificare se James riconosce l'arma che la creatura ha usato. James nonostante qualche dubbio segue K fino alla piccola gioielleria di Jack Jeebs.\nJack appare essere un uomo comune, ma con l'intervento di K che spara in piena faccia all'uomo, lo stralunato Edwards scopre la verit\u00e0. James, una volta rassicurato da K, nota che, pochi istanti dopo, la testa di Jeebs ricresce, tornando identica a prima. James rimane stupefatto e quando Jeebs gli mostra il \"vero\" negozio tenuto segretamente nascosto, che si rivela essere un arsenale di armi aliene, riconosce quella utilizzata dall'alieno.\nK successivamente neuralizza James cancellandogli il ricordo della loro ultima mezz'ora e lo porta a mangiare fuori. Qui, James riceve da K un biglietto nel quale i \"MIB\" lo invitano a reclutarsi. Nel frattempo, nel campo di un comune contadino, precipita un disco volante. Il contadino, di nome Edgar, si reca verso il cratere ma viene improvvisamente afferrato dall'essere alla guida del disco volante. L'essere svuota letteralmente Edgar, indossando poi la sua pelle come un vestito per mimetizzarsi. Dopo aver spaventato la moglie Beatrice a causa del suo comportamento fugge portando con s\u00e9 la sua navicella spaziale.\nLa mattina dopo, Edwards si reca all'indirizzo indicato da K. Qui in una base tecnologica segreta compie vari test: uno scritto e uno pratico. Al test pratico viene bloccato dal direttore dell'Agenzia, Z, che non vede di buon occhio il nuovo arrivato. K per\u00f2 convince Z ad assumerlo. K quindi conduce James all'interno della \"vera\" base, e gli inizia a narrare la storia delle origini dei MIB: negli anni sessanta l'agenzia venne fondata per stabilire i contatti con le civilt\u00e0 extraterresti, che in seguito stabilirono un contatto nel 1964 con quelli che divennero i primi agenti, gli rivela poi che le loro navicelle spaziali furono spostate nel Queens e mimetizzate dentro due torri usando come copertura l'esposizione mondiale avvenuta quell'anno.\nQuando le porte dell'ascensore si aprono, l'ambiente che si presenta davanti a loro si rivela una sorta di \"aeroporto intergalattico\". James rimane stupefatto dal monitor di controllo che regola le presenze aliene: secondo il monitor sarebbero alieni con sembianze umane, tra cui la sua maestra delle elementari e diverse stelle del cinema, tra cui Sylvester Stallone e George Lucas.\nJames viene in seguito sottoposto alla procedura per diventare un agente, tra cui la vestizione di un abito formale, la cancellazione delle impronte digitali e di tutti i documenti anagrafici, venendo rinominato Agente J.\nIn seguito ad una segnalazione di Z, i protagonisti fermano un alieno in procinto di fuggire da Manhattan senza permesso assieme alla moglie e al figlio neonato, cosa che fa preoccupare K in quanto gi\u00e0 diverse partenze non autorizzate erano state registrate in precedenza, ed investigando in una edicola sui giornali di riviste scandalistiche viene incuriosito da un articolo riguardante Beatrice, la moglie di Edgar, che dichiarava che un alieno aveva rubato la pelle del marito.\nDopo aver interrogato e neuralizzato la moglie per fargli scordare l'accaduto, K verifica tramite analisi del cratere che la creatura atterrata sulla terra \u00e8 una Piattola aliena, cosa che lo fa preoccupare a causa della pericolosit\u00e0 di quegli esseri.\nNel frattempo l'alieno ancora camuffato da Edgar, uccide un disinfestatore e lo deruba del suo furgone dove nasconde la propria navetta, per poi recarsi in un ristorante dove uccide un alieno, che viveva sotto la falsa identit\u00e0 di un gioielliere insieme ad un altro alieno con cui si stava incontrando per discutere di questioni di sicurezza galattica, derubandolo in seguito di un misterioso monile, pieno di diamanti, in cui pensava di trovare un artefatto definito \"la Galassia\".\nDopo una segnalazione, i protagonisti si recano alla Gioielleria dell'alieno trovandosi davanti Edgar intento a rovistare il negozio in cerca della Galassia, ma a causa dell'inesperienza di J non riescono a fermarlo, al MiB intanto viene rivelato che gli Arquiliani, la specie a cui appartenevano gli alieni uccisi, hanno un'astronave in orbita sopra la Terra e distruggeranno il pianeta entro un'ora se la Galassia non verr\u00e0 recuperata, pur di impedire che finisca nelle mani della razza delle Piattole (motivo per il quale gli alieni stavano fuggendo in massa).\nAlla ricerca di indizi per fermare la Piattola, J e K si recano all'obitorio di Lauren Weaver, dove assieme a lei vengono a conoscenza dal morente alieno, che si nascondeva dentro un robot con le fattezze del giolielliere Rosemburg, che la Galassia si nasconde \"sulla cintura di Orione\".\nDopo un consulto con Frankie, un alieno travestito da cane Carlino, scoprono che la Galassia \u00e8 una fonte di energia subatomica di enorme potenza, e che pu\u00f2 trattarsi anche di un oggetto piccolissimo. J capisce che Rosemburg si riferiva al ciondolo appeso al collarino del suo gatto, chiamato Orione, che era stato portato all'obitorio assieme al suo cadavere, ma nel frattempo anche Edgar capisce la verit\u00e0 e rapisce Weaver assieme al gatto, facendo scattare un inseguimento fino alla Fiera Universale, dove la Piattola cerca di fuggire utilizzando una delle astronavi utilizzate dai primi alieni che stabilirono il contatto coi MiB nel 1964 ed ingaggiano con lui una violenta battaglia che si risolve con la sua sconfitta.\nDopo questa missione K dichiara di essere stanco e di voler tornare alla vita civile, pertanto consegna a J il suo neuralizzatore spiegandogli il funzionamento e facendosi cancellare la memoria, mentre Laurel abbandona il suo lavoro di medico legale ed entra nei MIB come Agente L. Dopo questo, si scopre che l'intera galassia \u00e8 all'interno di una biglia, come quella di Orione, che un gigantesco alieno usa per giocare.\nProduzione.\nIl fumetto \"The Men in Black\" fu scritto e ideato da Lowell Cunningham, illustrato da Sandy Carruthers e pubblicato prima dalla Aircel Comics, poi dalla Malibu Comics, che aveva appena acquistato la precedente azienda di pubblicazioni. A sua volta la Malibu fu comprata dalla Marvel Comics; tre capitoli furono pubblicati nel 1990 e altri tre nell'anno seguente. Dopo il successo del film seguirono altri tre fumetti sui MIB, un adattamento del film, \"Retribution\" e \"Far Cry\".\nRiprese del Film.\nLe riprese del film sono avvenute nella citt\u00e0 di New York.\nColonna sonora.\nDi seguito sono riportate le scalette dei due CD contenenti la colonna sonora di \"Men in Black\".\nMen in Black: The Score\nAccoglienza.\nIncassi.\nIl film divenne, alla sua uscita nel 1997, la commedia fantascientifica di maggiore successo commerciale negli USA (senza tenere conto delle commedie di supereroi), posizione che detiene ancora al 2019 subito prima dei suoi due seguiti. Incass\u00f2 globalmente 589,400,000 $, a fronte di un budget di circa 90 milioni di dollari.\nCritica.\nIl film fu anche un successo in termini di critica. Sul sito \"Rotten Tomatoes\" ottenne il 92% delle recensioni professionali positive su 89, con una media di voto del 7,5/10. La rivista \"Empire\" lo classific\u00f2 quattrocentonovesimo nella lista dei \"500 pi\u00f9 grandi film di tutti i tempi\".\nSequel.\nIn seguito al successo del primo lungometraggio fu girato il sequel \"Men in Black II\", diretto dallo stesso regista, Barry Sonnenfeld e interpretato da Will Smith e Tommy Lee Jones. Il soggetto \u00e8 di Robert Gordon e si basa, come il precedente, sul fumetto di Lowell Cunningham. Il 23 maggio 2012 usc\u00ec nelle sale cinematografiche italiane il terzo episodio della serie Men in Black, dieci anni dopo il secondo e quindici dopo il primo. Fu girato anche in versione 3D e, oltre ai due protagonisti, vedeva tra gli attori Emma Thompson, Josh Brolin nel ruolo del giovane Agente K e Jemaine Clement nel ruolo di Boris \"l'animale\". Il regista fu Barry Sonnenfeld e Steven Spielberg il produttore esecutivo. Nel 2019 usc\u00ec invece un reboot intitolato \"Men in Black International\"."}
{"id": "400666", "revid": "1318658", "url": "https://it.wikipedia.org/wiki?curid=400666", "title": "Feldbach (disambigua)", "text": ""}
{"id": "400677", "revid": "2014155", "url": "https://it.wikipedia.org/wiki?curid=400677", "title": "Guido II di Spoleto", "text": "\u00c8 talvolta citato con altri numerali, in quanto fu primo imperatore e re d'Italia del suo nome, secondo della dinastia dei Guidonidi (e a quest'ordine fa riferimento il numerale qui usato) e terzo duca di Spoleto a nome Guido. La sua identit\u00e0 \u00e8 in particolare confusa con quella di Guido III di Spoleto, suo nipote e predecessore al ducato.\nBiografia.\nGiovent\u00f9.\nFiglio secondogenito di Guido I, duca di Spoleto e Itta, figlia di Sicone I di Benevento, apparteneva al potente lignaggio dei Guidonidi, imparentati con la dinastia Carolingia tramite Adelaide di Lombardia, figlia di Pipino d'Italia e nonna di Guido.\nGuido pass\u00f2 la sua giovent\u00f9 accanto al fratello maggiore Lamberto I, che nel febbraio 860 aveva ereditato il ducato di Spoleto. Negli anni seguenti i fratelli furono protagonisti di numerosi atti di ribellione contro l'imperatore Ludovico II d'Italia, che culminarono il 13 dicembre 867 con il saccheggio di Roma nel mezzo della consacrazione pontificia di Adriano II. Perdonato numerose volte, Lamberto fu definitivamente deposto nell'871 e sostituito come duca da Suppone III. Lamberto, e presumibilmente suo fratello Guido, si recarono a Benevento sotto la protezione del principe Adelchi: fu probabilmente in questo periodo che Guido spos\u00f2 la sorella di Adelchi, Ageltrude.\nDopo la morte di Ludovico II, i fratelli Lamberto e Guido si recarono presso il suo successore Carlo il Calvo e ottennero il perdono imperiale: Lamberto fu ricostituito come duca di Spoleto, e Guido ottenne il titolo di marchese di Camerino, governando un territorio che si estendeva ad est dell'Appennino, grossomodo tra Ancona e Chieti.\nMarchese di Camerino e duca di Spoleto.\nNell'880 Lamberto mor\u00ec assediando Capua e gli succedette come duca il figlio Guido III di Spoleto. Negli anni seguenti i Guidoni vennero nuovamente in conflitto con il papa, questa volta Giovanni VIII, che li accus\u00f2 di minacciare Roma e occupare terre che spettavano alla Chiesa. La questione fu giudicata nell'882 dall'imperatore Carlo il Grosso, che diede ragione al papa: i Guidoni promisero di restituire le terre al pontefice e vennero perdonati, ma in seguito non adempirono mai all'impegno. L'anno seguente Guido III fu accusato di fellonia e l'imperatore gli mand\u00f2 contro un esercito guidato da Berengario del Friuli: Guido II combatt\u00e9 accanto al nipote, e l'esercito imperiale fu costretto a ritirarsi in seguito a un'epidemia scoppiata in quell'estate. Forse a seguito della stessa epidemia Guido III venne a morte ed essendo suo figlio Guido IV di Spoleto troppo giovane per assumere il potere, Guido II assunse anche il titolo ducale.\nIl 7 gennaio 885 Guido, minacciato da un nuovo esercito imperiale comandato da Berengario e da Arnolfo re di Baviera, si present\u00f2 a Pavia e chiese perdono all'imperatore, ottenendolo. Nello stesso anno allacci\u00f2 rapporti amichevoli col nuovo papa Stefano V, di cui si fece difensore contro i Saraceni al punto da essere chiamato da questi \"figlio spirituale\". Nello stesso anno Guido occup\u00f2 Benevento, sottraendola al cognato Aio, ma ne fu espulso poco dopo da una rivolta.\nRe d'Italia e Imperatore.\nAlla deposizione di Carlo il Grosso da parte di Arnolfo (novembre 887), nell'assenza di eredi legittimi, in virt\u00f9 del suo sangue carolingio fu invitato nel regno dei Franchi Occidentali da Folco il Venerabile, arcivescovo di Reims e suo parente, perch\u00e9 reclamasse la corona di quel regno. Pare che Guido si accordasse con Berengario del Friuli, lasciandogli la corona d'Italia in un'alleanza contro Arnolfo: tuttavia Guido, incoronato a Langres nel marzo 888, si trov\u00f2 come avversario Oddone, conte di Parigi e verso la fine dell'anno fu costretto a ritirarsi con i suoi partigiani. Giunto in Italia, contest\u00f2 quindi la corona a Berengario, supportato da Adalberto II, marchese di Tuscia e marito di sua sorella Rotilde.\nGli eserciti dei due avversari si scontrarono presso Brescia alla fine dell'888 e sul fiume Trebbia poco dopo l'Epifania dell'889, e Guido risult\u00f2 vincitore, ricevendo la Corona Ferrea a Pavia il 16 febbraio 889. Non riusc\u00ec tuttavia a sconfiggere definitivamente Berengario, che rimase in possesso della marca del Friuli e cerc\u00f2 alleanza con Arnolfo. In questo periodo egli restitu\u00ec al nipote Guido IV, ormai maggiorenne, il ducato di Spoleto che era stato di suo padre.\nIl 21 febbraio 891 Guido II fu incoronato imperatore a Roma da Stefano V: fu il primo imperatore non disceso direttamente da Carlo Magno. Come motto adott\u00f2 \"Renovatio Regni Francorum\", mirando a stabilire evidentemente una nuova dinastia ed unire l'Impero sotto il suo potere. L'anno stesso tuttavia venne a morte papa Stefano V e gli venne eletto come successore Formoso, suo avversario da molti anni e di simpatie germaniche. Formoso rifiut\u00f2 di incoronare Lamberto, figlio di Guido II, imperatore al suo fianco ma venne obbligato dal sovrano. A questo punto il papa, insieme a Berengario del Friuli, si impegn\u00f2 perch\u00e9 Arnolfo attraversasse le Alpi e abbattesse il potere di Guido. Guido a sua volta tent\u00f2, tramite Folco il Venerabile, un'alleanza con Carlo il Semplice, re dei Franchi Occidentali, che per\u00f2 non gli giov\u00f2.\nUna prima spedizione tedesca scese in Italia nell'estate dell'893, ma fall\u00ec nel conquistare Pavia. Arnolfo quindi guid\u00f2 personalmente una seconda spedizione all'inizio dell'894: la sua devastazione efferata di Bergamo gett\u00f2 nel panico le forze di Guido, che si ritir\u00f2 a Spoleto mentre Milano e Pavia si arrendevano all'invasore. Arnolfo e le sue forze, minacciate dal cattivo tempo invernale che bloccava i passi montani, e non fidandosi di lasciarsi alle spalle Berengario del Friuli, abbandonarono l'Italia dopo poche settimane e Guid\u00f2 riconquist\u00f2 rapidamente tutte le citt\u00e0 perdute. Mor\u00ec improvvisamente nel novembre di quell'anno sul fiume Taro, tra Piacenza e Parma. Venne sepolto nella chiesa di Santa Maria, presso l'altare di San Remigio.\nCome erede gli succedette il figlio Lamberto, gi\u00e0 incoronato re e imperatore, sotto la tutela della madre Ageltrude."}
{"id": "400685", "revid": "78273", "url": "https://it.wikipedia.org/wiki?curid=400685", "title": "Olympique Marseille", "text": ""}
{"id": "400690", "revid": "1149807", "url": "https://it.wikipedia.org/wiki?curid=400690", "title": "Kaori Makimura", "text": " \u00e8 un personaggio dei fumetti \"City Hunter\" ed \"Angel Heart\". \u00c8 anche conosciuta come Kreta Mancinelli, nome datole nelle prime due stagioni della versione italiana dell'anime.\nDopo la morte del fratello Hideyuki, Kaori prende il suo posto diventando l'assistente di Ryo Saeba;\nil suo compito \u00e8 andare a controllare se sulla lavagna della stazione di Shinjuku si trovano le lettere \"XYZ\", una specie di SOS per tutte le persone che hanno un problema e hanno deciso di chiedere aiuto all'imbattibile City Hunter; Kaori ha anche il compito di contattare i clienti, che secondo la mente perversa di Ryo devono essere soltanto belle ragazze.\nKaori in \"City Hunter\".\nKaori non \u00e8 la vera sorella di Hideyuki: il padre di quest'ultimo, quando lei era ancora molto piccola, decise di adottarla perch\u00e9 il suo vero suo padre, un delinquente, era morto durante un inseguimento, lasciando la piccola sola al mondo.\nHideyuki avrebbe voluto dire tutta la verit\u00e0 a Kaori nel giorno del suo ventesimo compleanno, ma proprio in quella data viene ucciso da un'organizzazione di trafficanti di droga. Cos\u00ec il compito di raccontarle tutto pass\u00f2 nelle mani di Ryo che tuttavia, sapendo quanto Kaori fosse attaccata al fratello, non avr\u00e0 mai il coraggio di farlo.\nLa ragazza non \u00e8 molto abile a sparare, ma questo anche perch\u00e9 Ryo ha manomesso la sua pistola per impedirle di uccidere qualcuno, in modo tale che lei rimanga pura e un giorno possa rifarsi una vita;\nproprio per questo motivo, nonostante sia ben conscio di provare dei sentimenti molto forti nei confronti della sua bella assistente, cerca in ogni modo di allontanarla da s\u00e9 e dal suo mondo pieno di morte e distruzione, prendendola spesso in giro con battute pesanti e offensive.\nMa Kaori non ha mai manifestato l'intenzione di lasciare il suo lavoro e riesce a tenere a bada il suo socio e i suoi bollenti spiriti brandendo contro di lui martelloni giganteschi (si va dalle 100\u00a0t in su), grazie ai quali riesce anche a sfogare tutta la propria frustrazione e gelosia nei confronti delle loro belle clienti.\nKaori \u00e8 una ragazza molto timida e non ha fiducia in s\u00e9 stessa, e proprio per questa ragione non riesce a esprimere i forti sentimenti che la legano a Ryo.\nAnche se i due bisticciano sempre, all'occorrenza dimostrano un affiatamento enorme e una totale fiducia l'uno nell'altra, e sono disposti ad aiutarsi anche a rischio della propria vita.\nKaori in \"Angel Heart\".\nKaori non \u00e8 presente fisicamente nel fumetto, ma vive, poich\u00e9 il suo cuore \u00e8 stato trapiantato nel petto di una giovane ex assassina di nome Shan In. Nonostante la sua morte, occupa un posto di primo piano nella narrazione in qualit\u00e0 di \"mamma\" della giovane Shan In, che cos\u00ec diventa a tutti gli effetti la figlia di City Hunter.\nKaori, a differenza di altri personaggi, rimane sostanzialmente la stessa rispetto al precedente fumetto, anche se risulta pi\u00f9 femminile, molto pi\u00f9 donna sotto certi punti di vista. Cambiano invece le modalit\u00e0 dell'incontro con Ryo ed il rapporto con Hideyuki. Fin dall'inizio lei sa che lui non \u00e8 il suo vero fratello, ma comunque lo ama teneramente.\nMa \u00e8 il rapporto con Ryo che nel corso degli anni \u00e8 divenuto totalizzante per entrambi, tanto che lui la considera sua moglie, anche se non si sono mai veramente sposati.\nAccoglienza.\nKaori ha ricevuto il premio Anime Grand Prix della rivista \"Animage\" come miglior personaggio femminile del 1988 arrivando al quindicesimo posto. Nel 1989 \u00e8 arrivata all'ottavo posto mentre nel 1990 si \u00e8 piazzata quinta. Nel 1991 \u00e8 scesa al sesto posto mentre nel 1992 \u00e8 finita undicesima.\nInfluenza culturale.\nUna replica del \"martello da 100 tonnellate\" di Kaori ha raccolto milioni di yen (circa 14.168,69 euro) su Yahoo! Auctions nel 2007. \u00c8 stato l'elemento di beneficenza pi\u00f9 venduto dell'anno presente sul servizio online.\nNel 2012 \u00e8 apparsa assieme a Ryo e Umibozu in un video per il musicista virtuale \"Mana\"."}
{"id": "400691", "revid": "1075510", "url": "https://it.wikipedia.org/wiki?curid=400691", "title": "Johann Friedrich Pfaff", "text": "Pfaff \u00e8 stato allievo di Abraham Kaestner e pu\u00f2 considerarsi il precursore della scuola tedesca di matematica, che con Gauss e i suoi successori ha determinato in gran parte le linee secondo le quali la matematica si \u00e8 sviluppata nel corso del XIX secolo. \nPfaff ha conosciuto bene Gauss, in particolare a Helmstedt nel 1798. Tra i suoi ultimi allievi va ricordato August Ferdinand M\u00f6bius."}
{"id": "400703", "revid": "1448629", "url": "https://it.wikipedia.org/wiki?curid=400703", "title": "Pietro Pappagallo", "text": " \u00c8 noto principalmente per il suo impegno, durante la seconda guerra mondiale, nel fornire ausilio alle vittime del nazifascismo, per il quale \u00e8 annoverato come Giusto tra le nazioni.\nBiografia.\nQuinto di otto fratelli, nacque a Terlizzi, in provincia di Bari, in una famiglia di modeste condizioni economiche: il padre, cordaio, fabbricava le funi con canapa, iuta e giunco; la madre, casalinga, intuisce e asseconda la precoce vocazione del ragazzo. Collabor\u00f2 inizialmente con la sua attivit\u00e0 di garzone nella bottega paterna, poi la madre gli consent\u00ec di entrare in seminario, dando, con la cessione di beni immobili che le appartenevano, la \"rendita sacerdotale\", a quei tempi necessaria per chi intendesse diventare prete.\nPietro fu ordinato sacerdote il 3 aprile 1915, Sabato Santo, e il giorno seguente, Pasqua di Risurrezione, distribu\u00ec l'immaginetta-ricordo della sua prima messa, sulla quale volle trascrivere la preghiera al \"Dio delle misericordie\", al \"Re pacifico\", composta da Benedetto XV per implorare la pace. Trascorse i primi dieci anni della sua vita sacerdotale nella cura pastorale di un convitto nella diocesi di Molfetta-Ruvo-Giovinazzo-Terlizzi e, successivamente, del seminario \"Pio X\" di Catanzaro.\nGiunto a Roma nel 1925, don Pappagallo fece parte del Collegio dei Beneficiati della Basilica di Santa Maria Maggiore e fu padre spirituale delle Suore Oblate del Santo Bambino Ges\u00f9 di via Urbana; fu anche vice parroco della Basilica di San Giovanni in Laterano e segretario del cardinale Ceretti. Durante l'occupazione tedesca, il sacerdote si impegn\u00f2 nel fornire aiuto a soldati italiani sbandati, partigiani, alleati, ebrei e altre persone ricercate dal regime.\nIl 29 gennaio 1944, don Pietro fu arrestato dalle SS, dopo la delazione da parte della spia Gino Crescentini, fintosi un fuggiasco in cerca di rifugio presso il sacerdote; lo scopo era eliminare una figura di spicco del Fronte militare clandestino e della resistenza romana. \nAlcuni testimoni hanno riferito che, anche durante il periodo della prigionia, don Pappagallo condivise il proprio pasto con altri detenuti che non avevano ricevuto cibo.\nCondannato a morte, fu l'unico prete cattolico a essere ucciso il 24 marzo 1944 alle Fosse Ardeatine: \u00aball\u2019ingresso delle cave dalla lunga fila in attesa della fucilazione si alza un grido, da uno che ha visto la sua veste nera: \"Padre, benediteci!\". Racconter\u00e0 un superstite che \"don Pietro, che era un uomo robusto e vigoroso, si liber\u00f2 dai lacci che gli stringevano i polsi, alz\u00f2 le braccia al cielo e preg\u00f2 ad alta voce, impartendo a tutti l\u2019assoluzione\". \nRiconoscimenti.\nGiovanni Paolo II, in occasione del giubileo dell'anno 2000, ha incluso don Pietro Pappagallo tra i martiri della Chiesa del XX secolo.\nAl suo nome \u00e8 intitolata la sezione \"Esquilino-Monti-Celio\" dell'ANPI.\nIl 9 gennaio 2012, sul marciapiede di fronte alla sua casa di Roma in via Urbana 2, \u00e8 stato collocato un sampietrino con targa in metallo, nell'ambito del progetto Stolperstein \"pietra d'inciampo\", che ricorda i deportati dai nazisti nel luogo in cui sono stati prelevati."}
{"id": "400719", "revid": "82072", "url": "https://it.wikipedia.org/wiki?curid=400719", "title": "Bensheim", "text": "Bensheim \u00e8 una citt\u00e0 in Assia, Germania. \u00c8 situata al bordo delle montagne dell'Odenwald mentre allo stesso tempo ha una vista aperta sopra la pianura del Reno.\nOrganizzazione urbana.\nIl territorio della citt\u00e0 si divide in undici circoscrizioni, di cui due nel nucleo cittadino e nove per i comuni limitrofi incorporati nel territorio comunale: Bensheim-Mitte, Bensheim-West, Auerbach, Hochst\u00e4dten, Sch\u00f6nberg, Wilmshausen, Gronau, Zell, Langwaden, Fehlheim e Schwanheim."}
{"id": "400725", "revid": "122876775", "url": "https://it.wikipedia.org/wiki?curid=400725", "title": "Wollemia nobilis", "text": "La wollemia (Wollemia nobilis ) \u00e8 una conifera della famiglia Araucariaceae, unica specie del genere Wollemia.Scoperta nel 1994 dalla guardia forestale David Noble, dal quale la pianta prende il nome scientifico, in una profonda gola del Wollemi National Park, a 150\u00a0km a nord di Sydney (Nuovo Galles del Sud, Australia).\n\u00c8 una delle pi\u00f9 rare specie botaniche al mondo e la sua presenza in natura \u00e8 stimata in meno di cento esemplari. In Italia se ne pu\u00f2 trovare una nel parco tematico Gardaland vicino all'ingresso dell'attrazione Sea Life Acquarium, una nel parco di Villa Agerer a Sanremo e una nei Giardini di Villa della Pergola ad Alassio. \u00c8 presente anche in diversi Orti botanici italiani come nell'Orto botanico di Lucca dove \u00e8 giunta nel 2011, all'Orto e Museo botanico di Pisa, al Giardino dei semplici di Firenze.\nDescrizione.\nLa corteccia \u00e8 molto caratteristica, scura, molto rugosa e, \u00e8 stato detto, simile ai cereali Coco Pops. Al contrario di molte altre conifere questa specie \u00e8 in grado di emettere polloni sia in vegetazione che dopo il taglio. La struttura di questa specie \u00e8 strana ed inconfondibile perch\u00e9 i rami laterali non sono mai biforcati e terminano con un cono. Quando il cono matura il ramo muore. I nuovi rami sono generalmente prodotti a partire dal tronco principale. Gli aghi, sempreverdi, sono piatti, lunghi fino ad 8\u00a0cm e larghi fino a 5\u00a0mm. I coni femminili sono verdi, lunghi fino a 15\u00a0cm; maturano in circa 2 anni e liberano i semi disintegrandosi. I coni maschili sono pi\u00f9 piccoli, lunghi fino a 11\u00a0cm.\nLa pianta misura fino a 40 m di altezza.\nStoria.\nIl recupero della \"pianta venuta dal passato\" ha preso l'avvio nel 1994 grazie al ritrovamento da parte della guardia forestale David Noble nel fondo di un \"canyon\" del Wollemi National Park, sulle Blue Mountains australiane, di una singola popolazione. Prima di allora, le uniche tracce a disposizione di scienziati e botanici erano date da fossili risalenti a novanta milioni di anni fa.\nIntorno alla \"Wollemia nobilis\" - specie a lungo considerata estinta e riconosciuta in tempi recenti in condizioni fortuite - si \u00e8 costituita in anni recenti una rete commerciale che provvede a venderne esemplari, ottenuti da seme, in quantit\u00e0 controllata, mediante la costituzione di un marchio registrato di \"The Wollemi Pine\", distribuito in Europa dalla Wonderplants che lo importa attraverso la Proven Winners Europe, una compagnia di ibridazione di piante.\nL'approccio commerciale ed economico, preso di comune accordo e su iniziativa delle autorit\u00e0 scientifiche australiane, ha lo scopo di finanziare autonomamente il mantenimento delle condizioni di protezione attiva delle piante nel loro ambiente naturale, oltre che naturalmente proteggere l'ambiente stesso. Infatti il sito originario, (la cui ubicazione non \u00e8 stata particolarmente pubblicizzata, essendo solo di puro interesse scientifico), \u00e8 stato reso del tutto inaccessibile al turismo, ed \u00e8 attivamente sorvegliato.\nAl fine di garantirne la futura sopravvivenza sono iniziate da allora le riproduzioni, sia pure in numero limitato, di questo poderoso albero che pu\u00f2 raggiungere altezze e dimensioni notevoli.\nLa \"Wollemia nobilis\", che ha fatto il suo debutto europeo all'Euroflora 2006 di Genova, trova adesso spazio in giardini e parchi.\nTassonomia.\nLa pianta viene comunemente indicata come \"pino di Wollemi\", ma occorre precisare che non si tratta realmente di una specie di pino. Studi comparativi con specie viventi e fossili di Araucariaceae hanno permesso di stabilire che si tratta piuttosto di una specie appartenente a quella famiglia; per cui il genere \"Wollemia\" viene concordemente posto a fianco dei generi \"Agathis\" e \"Araucaria\".\nFossili assomiglianti alla Wollemia, probabilmente correlati con essa, sono stati descritti in Australia, Nuova Zelanda e in Antartide, ma la \"Wollemia nobilis\" \u00e8 l'unica specie vivente del genere.\nAmbiente naturale e conservazione.\nLa pianta vegeta, preferibilmente a gruppi, in una modestissima superficie, ed in una ristretta quantit\u00e0 di individui adulti, sulle scarpate laterali al fondo di alcuni profondi e stretti valloni rocciosi del Wollemi National Park, nelle Blue Mountain, su suolo povero, dove si raccolgono e macerano detriti vegetali e si produce un sottile strato di humus. In tali valloni l'incidenza del vento \u00e8 modesta.\nEsperienze di coltivazione in diversi ambienti hanno chiarito che la Wollemia ha una forte resistenza in tutti gli ambienti, ma preferisce indubbiamente suoli \numidi, soffici, ricchi di detriti vegetali (foglie, residui di legno, sabbiosi o limosi) e poveri di nutrienti, come si verificano su sponde di ruscelli scorrenti, purch\u00e9 ben drenati e non allagati. Ama suolo acido (pH 5-6,5), non ama il violento irraggiamento solare, ma preferisce un moderato ombreggiamento (in natura tale ombreggiamento proviene dagli alberi circostanti), che collabora al mantenimento dell'umidit\u00e0. Ha radici prevalentemente superficiali; quindi la collocazione in luoghi scoperti e ventosi ne ha prodotto lo sradicamento anche dopo diversi anni di crescita consolidata. In condizioni non ottimali la crescita \u00e8 stentata. Con ambiente eccessivamente soleggiato la pianta ingiallisce."}
{"id": "400728", "revid": "1543377", "url": "https://it.wikipedia.org/wiki?curid=400728", "title": "Aureolo", "text": "Fu comandante di cavalleria di stanza a Milano al servizio dell'imperatore Gallieno, contese a quest'ultimo il trono nel 267 mentre il legittimo imperatore era impegnato in una campagna contro i Goti.\nBiografia.\nOriginario sembra della Dacia, combatt\u00e9 con grande coraggio per le armate dell'imperatore Gallieno, contro quelle dell'usurpatore Ingenuo in Mesia, nel 258. Le forze comandate da Aureolo erano truppe di cavalleria. Egli potrebbe, secondo il Christol, aver rivestito il ruolo di comandante degli \"equites singulares Augusti\".\nQuesto successo lo port\u00f2 in grande considerazione presso l'Imperatore, il quale, poco dopo, gli affid\u00f2 la difesa dell'Illirico (\"Illiricianos exercitus regens\"), contro altri due usurpatori venuti da Oriente, Macriano Maggiore insieme ai figli Macriano Minore e Quieto (nel 261), mentre Gallieno era impegnato in Gallia contro Postumo. Aggiunge Migliorati che potrebbe essere stato posto al comando, gi\u00e0 dal 260, dei nuovi squadroni della nuova cavalleria appena riformata da Gallieno.\nSembra che nel corso del 267, Gallieno, grazie all'appoggio di Aureolo (\"magister equitum\") ed alla perizia militare del suo \"magister militum\", Claudio (\"dux totius Illyrici\"), combatt\u00e9 con successo le armate galliche secessioniste di Postumo, il quale aveva preferito associare al potere un certo Vittorino, richiedendo anche aiuto alle vicine trib\u00f9 germaniche dei Franchi.\nVenne lasciato da Gallieno a \"Mediolanum\" a capo della cavalleria, incaricato di sorvegliare un eventuale arrivo di Postumo in Italia. Anche lui come altri, sotto la spinta dei militari che avevano in spregio Gallieno, assunse il potere nel 268. Sembra, inoltre, che abbia offerto la sua alleanza a Postumo, il quale per\u00f2 prefer\u00ec rimanere neutrale nel conflitto tra lo stesso e Gallieno. Alla notizia che Aureolo stava raccogliendo un grosso esercito per muoversi su Roma, Gallieno torn\u00f2 in Italia costringendo il suo avversario a rinchiudersi nelle mura di \"Mediolanum\" (Milano), dopo averlo sconfitto sul fiume Adda, nella battaglia di Pontirolo (\"pons Aureoli\").\nMentre era ancora in corso l'assedio, Aureolo, che inutilmente aveva cercato di venire a patti, prima con Gallieno (che nel settembre del 268 venne ucciso da un complotto di suoi generali) e poi con Marco Aurelio Claudio, il nuovo imperatore, fu trucidato verso la fine del 268 dai suoi stessi ufficiali. Secondo altri venne messo a morte da Aureliano, contro il parere dello stesso Claudio."}
{"id": "400730", "revid": "21880", "url": "https://it.wikipedia.org/wiki?curid=400730", "title": "Wollemia", "text": ""}
{"id": "400739", "revid": "116149282", "url": "https://it.wikipedia.org/wiki?curid=400739", "title": "Foreign Exchange (serie televisiva)", "text": "Foreign Exchange \u00e8 una serie televisiva australiana trasmessa da Nine Network, in Italia \u00e8 andata in onda in prima visione su Disney Channel ed in chiaro su Italia 1.\nTrama.\nLa serie tratta di due ragazzi, Hannah O'Flaherty (Lynn Styles) e Brett Miller (Zachary Garred), che sono in grado di viaggiare istantaneamente dall'Irlanda all'Australia e viceversa grazie ad una sorta di varco composto di energia magnetica (che nella serie viene comunemente chiamato \"portale\") situato nelle cantine del college O'Keefe (in Irlanda) e della casa di Brett (in Australia)."}
{"id": "400753", "revid": "71155", "url": "https://it.wikipedia.org/wiki?curid=400753", "title": "Comitato nazionale per la bioetica", "text": "In Italia il Comitato nazionale per la bioetica (spesso abbreviato in CNB) \u00e8 stato istituito con decreto del presidente del Consiglio dei ministri il 28 marzo 1990. \u00c8 un organo consultivo della Presidenza del Consiglio dei ministri, che svolge sia funzioni di consulenza presso il Governo, il Parlamento e le altre istituzioni, sia funzioni di informazione nei confronti dell'opinione pubblica sui problemi etici emergenti. In effetti, con il progredire delle ricerche e con le nuove applicazioni tecnologiche nell'ambito delle scienze della vita e della cura della salute, si \u00e8 sentita la necessit\u00e0 di approfondire le implicazioni bioetiche delle scienze biomediche applicate alla vita umana nonch\u00e9 alle problematiche bioetiche relative alla vita non umana.\nAl Comitato \u00e8 affidata la funzione di supportare l'orientamento degli operatori normativi sia che agiscono in veste di legislatori sia che siano investiti di tali problematiche in qualit\u00e0 di amministratori. Il CNB, dunque, con il proprio operato contribuisce a definire i criteri da utilizzare nella pratica medica e biologica per tutelare i diritti umani ed evitare eventuali abusi e discriminazioni che possano, anche involontariamente, discendere dalla rapida implementazione dei risultati delle tecno-scienze.\nIl CNB esprime le proprie indicazioni attraverso pareri e mozioni che vengono pubblicati, non appena approvati, sul proprio sito. L'azione del Comitato si svolge anche in un ambito sovra nazionale con regolari incontri con i Comitati etici europei e internazionali, essendo anche collegato ad analoghi organismi di altri paesi, dell'Unione europea e del Consiglio d'Europa.\nL'attuale mandato del CNB giunge a scadenza il 22 marzo 2022.\nStoria.\nSul finire degli anni '80, i progressi della ricerca scientifica e dell'innovazione tecnologica in campo medico hanno potenziato enormemente la possibilit\u00e0 di intervento dell'uomo sull'uomo stesso (oltre che sulla vita non umana) ed hanno suscitato una vivace discussione in ambito antropologico, filosofico, etico e giuridico.\nIn questo contesto il Governo italiano ha colto l'importanza di istituire un organismo permanente, a carattere consultivo, come strumento di valutazione etica in ambito filosofico, giuridico, medico e teologico, nel tentativo di dare risposte concrete in una prospettiva interdisciplinare e pluralistica a quesiti riguardanti la vita umana e non umana. Inizi\u00f2, pertanto, a profilarsi l'idea di istituire un comitato incaricato di esaminare i temi di bioetica e di biodiritto a livello nazionale, in linea con le indicazioni provenienti dall'Assemblea parlamentare del Consiglio d'Europa e del Parlamento europeo, costituito da personalit\u00e0 competenti, esterno al Parlamento, allo scopo di promuovere un confronto, anche internazionale, sullo stato della ricerca biomedica e dell'ingegneria genetica nella prospettiva del rispetto della libert\u00e0 e dignit\u00e0 umana, con attenzione anche alla tutela dell'ambiente. Tale esigenza ha trovato concreta realizzazione con l'istituzione del Comitato.\nCompiti.\nAi sensi dell'art. 1 del decreto del presidente del Consiglio dei ministri del 28 marzo 1990 , i compiti del Comitato nazionale per la bioetica sono:\nFunzionamento e composizione.\nCon decreto del presidente del Consiglio dei ministri del settembre 2010 il Comitato nazionale per la bioetica \u00e8 stato sottratto, unitamente ad altri organismi collegiali, dalla normativa di riordino dei comitati e delle commissioni. Tale espunzione trova ragione nelle peculiari competenze e finalit\u00e0 allo stesso affidate, nonch\u00e9 nel fatto che questo \u00e8 stato istituito a seguito delle raccomandazioni dell'Assemblea parlamentare del Consiglio d'Europa ed \u00e8, dunque, inserito nelle dinamiche sia nazionali, sia internazionali del settore.\nIl Comitato viene rinnovato nei suoi componenti ogni quattro anni. Alla scadenza del mandato il presidente del Consiglio dei ministri ha il compito di designare il presidente e la Vicepresidenza del Comitato. Il CNB si avvale, nella sua composizione, di esperti nelle discipline giuridiche, filosofiche, biologiche, mediche, medico-legali, psicologiche e sociologiche.\nLa composizione del Comitato \u00e8 caratterizzata dalla interdisciplinarit\u00e0 delle competenze e dalla pluralistica rappresentazione delle teorie, realizzata attraverso la nomina di componenti provenienti da diverse aree formative sia dal punto di vista scientifico e filosofico, sia politico e religioso.\nPer espletare i propri compiti il Comitato \u00e8 supportato da una segreteria amministrativa e da una segreteria scientifica. Quest'ultima \u00e8 composta da esperti in varie discipline che coadiuvano il lavoro dei membri e curano la redazione dei documenti pubblicati dal CNB.\nIl CNB \u00e8 composto da professori, giuristi e ricercatori. L'attuale composizione \u00e8 presente sul sito ufficiale del comitato.\nCronologie della Presidenza del CNB.\nSono stati Presidenti del CNB:"}
{"id": "400756", "revid": "112585390", "url": "https://it.wikipedia.org/wiki?curid=400756", "title": "Riccardo di Lauria", "text": "Biografia.\nPadre del celebre ammiraglio Ruggiero di Lauria, fu Signore di Lauria dal 1254 e Signore di Scalea nel 1266 (anno della sua morte). Aveva feudi in Basilicata (sin dal 1239) e in Calabria. Sposando Bella Amico divenne barone di Ficarra. Fu \"Gran Giustiziere\" e \"Capitano di guerra\" in Terra di Bari e \"Gran Privado\" (Gran Favorito) del re Manfredi di Sicilia.\nIl re siciliano e Riccardo erano come legati da forti affetti familiari, sebbene quest'ultimo fosse solamente il padre di una zia acquisita di Manfredi, sposata allo zio Corrado Lancia, fratello di Bianca, sua madre; inoltre, Bella, seconda moglie di Riccardo, fu la balia di Costanza di Svevia, figlia di Manfredi.\nMor\u00ec combattendo nella battaglia di Benevento al fianco del re Manfredi, ucciso dal cavaliere Jeronimo di Sambiase. \nDinastia.\nRiccardo di Lauria spos\u00f2: "}
{"id": "400762", "revid": "599013", "url": "https://it.wikipedia.org/wiki?curid=400762", "title": "Cnb", "text": ""}
{"id": "400764", "revid": "1452073", "url": "https://it.wikipedia.org/wiki?curid=400764", "title": "Dio dei vuoti", "text": "Il concetto di Dio dei vuoti mette a confronto le spiegazioni religiose della natura con quelle derivate dalla scienza (si veda anche \"Scienza e religione\"). Esso fa riferimento a una comune posizione teistica per la quale tutto ci\u00f2 che pu\u00f2 essere spiegato dal sapere umano non \u00e8 nel dominio di Dio, quindi il ruolo di Dio \u00e8 confinato ai 'vuoti' lasciati dalle spiegazioni scientifiche della natura.\nSignificato.\nIl termine \"Dio dei vuoti\" viene spesso usato per descrivere la percepita ritirata della religione di fronte alle sempre pi\u00f9 esaurienti spiegazioni scientifiche dei fenomeni naturali. Un esempio di questa linea di ragionamento parte dalla posizione per cui le prime descrizioni religiose di oggetti ed eventi (come il Sole, la Luna e le stelle; tuoni e fulmini) li ponevano nel reame delle cose create o controllate da Dio o dalle divinit\u00e0. Man mano che la scienza trovava spiegazioni alle osservazioni nei reami di astronomia, meteorologia, geologia, cosmologia e biologia, la necessit\u00e0 di un dio per spiegare i fenomeni venne progressivamente ridotta, andando a occupare 'vuoti' sempre pi\u00f9 piccoli nella conoscenza. Questa linea di ragionamento sostiene comunemente che poich\u00e9 il dominio dei fenomeni naturali in precedenza spiegati con Dio si sta restringendo, le spiegazioni teistiche o divine per qualsiasi fenomeno naturale diventano meno plausibili.\nLe teorie sull'origine della vita e sul perch\u00e9 l'universo esiste, rimangono problemi notevoli per i quali non si \u00e8 ancora formato un consenso scientifico. La posizione teisitica mantiene queste nel dominio di Dio.\nOrigine del termine.\nIl termine si deve a Henry Drummond, uno studioso evangelico del XIX secolo, ed \u00e8 tratto dalla sue \"Lezioni Lowell sull'Ascesa dell'Uomo\". Egli castigava quei cristiani che indicavano le cose che la scienza non poteva ancora spiegare \u2013 \"vuoti che essi riempiranno con Dio\" \u2013 e li incitava ad abbracciare tutta la natura come appartenente a Dio, come il lavoro di \"... un Dio immanente, che \u00e8 il Dio dell'Evoluzione, che \u00e8 infinitamente pi\u00f9 grande dell'occasionale costruttore di meraviglie che \u00e8 il Dio di una vecchia teologia.\"\nNel XX secolo il termine venne usato da Dietrich Bonhoeffer in lettere che scrisse mentre era rinchiuso in una prigione nazista durante la II guerra mondiale, e che vennero rese pubbliche solo anni dopo. Il termine ottenne attenzione nel 1955, quando venne usato nel libro \"Science and Christian Belief\" di Charles Alfred Coulson, nel quale Coulson affermava: \"Non c'\u00e8 un 'Dio dei vuoti' a occupare quei luoghi strategici in cui la scienza fallisce; e la ragione \u00e8 che vuoti di questo tipo hanno l'imprevenibile abitudine di restringersi.\"\nDopo aver circolato nei circoli teologici e filosofici, il termine ottenne una maggiore attenzione grazie ad un libro del 1971 e ad un articolo del 1978, entrambi scritti da Richard Bube. Egli articol\u00f2 il concetto in maggior dettaglio, soprattutto in \"Man Come Of Age: Bonhoeffer's Response To The God-Of-The-Gaps\" (1971). Bube attribu\u00ec in parte le crisi moderne della fede religiosa all'inesorabile restringersi del Dio dei vuoti, di pari passo con il progresso della scienza. Man mano che gli esseri umani aumentavano progressivamente la loro comprensione della natura, il precedente \"reame\" di Dio sembrava secondo molte persone e religioni diventare sempre pi\u00f9 piccolo al confronto. Bube sosteneva che l'Origine delle specie di Charles Darwin fu il \"rintocco funebre\" del Dio dei vuoti. \u00c8 importante notare che Bube sostenne inoltre che il Dio dei vuoti non era lo stesso Dio della Bibbia (ovvero, non stava argomentando contro Dio in quanto tale, ma piuttosto stava affermando che c'era un problema fondamentale con la percezione di Dio come riempitore dei vuoti della conoscenza).\nFin dagli anni 1970, il termine \u00e8 stato sempre pi\u00f9 usato da filosofi e teologi con riferimento al problema di fare l'assunto che ci\u00f2 che attualmente \u00e8 sconosciuto \u00e8 necessariamente dove Dio \"risiede\".\nUso moderno della \"argomentazione del Dio dei vuoti\".\nIl termine argomentazione del Dio dei vuoti si riferisce solitamente a un'argomentazione che assume un atto di Dio come spiegazione per un fenomeno sconosciuto, ed \u00e8 una variante dell'appello all'ignoranza. Comunemente una tale argomentazione pu\u00f2 essere ridotta nella seguente forma:"}
{"id": "400772", "revid": "256896", "url": "https://it.wikipedia.org/wiki?curid=400772", "title": "Comitato nazionale di bioetica", "text": ""}
{"id": "400774", "revid": "1652635", "url": "https://it.wikipedia.org/wiki?curid=400774", "title": "Pear\u00e0", "text": "La pear\u00e0, termine del dialetto veronese che si traduce in \u201cpepata\u201d, \u00e8 una salsa povera o, pi\u00f9 propriamente una salsa semplice. Questa salsa \u00e8 tradizionalmente accompagnata al lesso misto. La diffusione di questa salsa, tipico accompagnamento del lesso delle domeniche o del Natale, \u00e8 limitata quasi esclusivamente a Verona e alla sua provincia.\nNon \u00e8 da confondere con la pevarada, salsa a base di fegatini di pollo, con cui ha in comune solo l'utilizzo del pepe.\nStoria.\nLe origini di questo piatto povero e contadino della \"cucina veronese\" sono ignote; la leggenda narra che fu il cuoco di corte di Alboino, re dei Longobardi, a inventarla perch\u00e9 aveva bisogno di un cibo in grado di ridare forza a Rosmunda, la quale, divenuta forzatamente moglie del re, si stava lasciando morire di fame dopo essere stata costretta a bere dal cranio, trasformato in coppa, del padre Cunimondo re dei Gepidi ucciso in battaglia dallo stesso Alboino.\nLa versione di illustri esperti veronesi \u00e8 che le origini della pear\u00e0 vadano ricercate nella sua semplicit\u00e0 ed economicit\u00e0.\nAccompagnamento.\nLa pear\u00e0 si mangia anticipandola con un primo piatto di brodo, come paparele, tortellini di Valeggio o gratini in brodo, e viene accompagnata con lesso (non bollito, come \u00e8 tradizione) ed erbe amare di campo passate in padella. Questo denota come \"fare la pear\u00e0\" non indichi un semplice piatto, ma un certo tipo di pranzo nella sua completezza.\nI tagli tipici di carne del lesso sono la lingua, la copertina, la gallina o il cappone intero. La presenza del cotechino \u00e8 di probabile recente aggiunta (d'altra parte esula dalla preparazione del brodo).\nIl fatto che la si accompagni di tradizione al lesso, invece che al bollito (sebbene questo sia pi\u00f9 comune nella ristorazione), sottolinea come fosse centrale la preparazione di un buon brodo.\nLa disputa sul formaggio.\nCi sono divergenze sull'utilizzo o no del formaggio: da una parte un filone di pensiero sostiene che la pear\u00e0 sia un piatto essenzialmente povero - fatto solo con \"avanzi\" di altre pietanze, quali appunto i pezzi di pane raffermo e il midollo di ossa di bue - per cui, nel \"rispetto della sua povert\u00e0\" non vi si dovrebbe aggiungere formaggio grana; ma il fatto che sia un piatto povero \u00e8 in contraddizione con il fatto che si accompagna solo ed esclusivamente al lesso (piatto della domenica delle famiglie) e che ha come ingrediente qualificante il pepe che, spezia orientale, non era certamente - alle origini della diffusione - un ingrediente per i poveri. Dalle divergenze di opinione si deduce che, nella tradizione veronese, \u00e8 un piatto che aveva - ed ha - una versione ricca (con formaggio grana e pepe anche abbondanti) e una versione povera (senza grana e con poco pepe) per cui agli avanzi succitati, quali appunto il pane raffermo e il midollo di ossa di bue, potevano nelle famiglie pi\u00f9 agiate essere aggiunti burro e formaggio in quantit\u00e0 variabili, a tutto ci\u00f2 si pu\u00f2 aggiungere un'ulteriore argomentazione sulla \"non essenza povera\" e quindi sulla esistenza di una versione ricca: anche il pane nel Veneto non era un cibo esattamente per i poveri in quanto l'alimento di base per eccellenza era la polenta (si veda a tale proposito la questione dell'alimentazione con sola polenta e la piaga della pellagra in Veneto e altrove) e quindi la disponibilit\u00e0 di pane anche raffermo era anch'essa legata ad uno stato di benessere maggiore della media. Rimane il fatto che fosse, in un passato relativamente pi\u00f9 vicino, un piatto di festa comune per una popolazione di censo medio-basso, poich\u00e9 la popolazione agiata aveva una dieta che subiva il forte influsso della cucina francese, allora di riferimento fra benestanti e aristocratici, basata su altri prodotti e ricette di riferimento.\nSicuramente si pu\u00f2 affermare che l'aggiunta del formaggio in maniera diffusa sia pertanto relativamente recente.\nRicetta.\nNella estrema variabilit\u00e0 della ricetta esistono molti locali e molte famiglie dove la pear\u00e0 viene servita addirittura senza il pepe perch\u00e9 non apprezzato il piccante. Si cuoce con una teglia di coccio."}
{"id": "400776", "revid": "121464923", "url": "https://it.wikipedia.org/wiki?curid=400776", "title": "Domenico Nania", "text": "Biografia.\nLaureato in Giurisprudenza, ha svolto per anni la professione di avvocato civilista.\nSegretario provinciale della Giovane Italia, negli anni '70 \u00e8 dirigente del FUAN - Destra universitaria all'Universit\u00e0 di Messina, dove porta l'organizzazione giovanile alla maggioranza relativa nelle elezioni studentesche. Nel 1975 \u00e8 consigliere comunale della sua citt\u00e0 e dal 1980 al 1987 \u00e8 consigliere provinciale di Messina per il MSI.\nL'elezione alla Camera.\nNel 1987 viene eletto deputato per il Movimento Sociale Italiano nel collegio Sicilia orientale, e confermato alla Camera nel 1992.\nNel 1994 viene rieletto alla Camera nel maggioritario con Alleanza Nazionale come vice capogruppo alla Camera. Viene nominato Sottosegretario di Stato ai Lavori Pubblici durante il primo governo Berlusconi. Con la svolta di Fiuggi del 1995, aderisce ad Alleanza Nazionale dove entra nell'Esecutivo politico. In quella legislatura \u00e8 il rappresentante di An nella Commissione bicamerale per le riforme istituzionali, presieduta da D'Alema.\nNel 1996 viene confermato alla Camera per Alleanza Nazionale, dove \u00e8 vicecapogruppo del suo partito alla Camera.\nAl Senato.\nNel 2001 viene eletto senatore per Alleanza Nazionale, dove diviene presidente del gruppo parlamentare di AN al Senato, e ricopre gli incarichi di \"membro\" della 1\u00aa Commissione permanente (Affari Costituzionali), della Commissione di vigilanza servizi radiotelevisivi, della Sottocommissione permanente RAI per l'accesso.\nHa fatto parte del gruppo dei quattro esponenti del centrodestra (i \"saggi della CdL\") che hanno redatto la riforma della Costituzione approvata in Parlamento nel 2005, ma che poi venne respinta dal referendum costituzionale del 2006.\nRiconfermato al Senato nel 2006, nella XV legislatura \u00e8 vice capogruppo vicario di AN al Senato.\nCome presidente della Giunta delle elezioni del Senato in quella legislatura, ha guidato la revisione delle schede dopo le accuse di brogli in seguito alle elezioni politiche del 2006: il 18 settembre 2007 ha dichiarato conclusa la revisione iniziata il 6 dicembre 2006 riferendo che \"gli scostamenti riscontrati rispetto ai dati di proclamazione sono assolutamente fisiologici\" e che quindi risultava \"la legittimit\u00e0 delle operazioni di voto del 9 e 10 aprile 2006 per il Senato\".\nCoordinatore regionale di Alleanza Nazionale in Sicilia dal 2004 al gennaio 2007 coordina le elezioni europee della circoscrizione Isole.\nNel PdL.\nRieletto al Senato nel 2008 nel collegio Sicilia con Il Popolo della Libert\u00e0, il 6 maggio 2008 \u00e8 eletto vice presidente del Senato della Repubblica, con 154 voti favorevoli.\nDall'aprile 2009 \u00e8 co-coordinatore del PdL in Sicilia, insieme con Giuseppe Castiglione.\nPur essendo da sempre vicino a Fini, nell'aprile 2010 non aderisce alla componente finiana Generazione Italia, e fonda un gruppo interno: \"Destra PDL\".\nIl 20 settembre 2012 non si presenta in orario al proprio turno di presidenza del Senato e, per la prima volta nella storia del Senato della Repubblica, la seduta \u00e8 stata sospesa perch\u00e9 mancava chi doveva presiederla. Erano in discussione le mozioni sulla violenza contro le donne. Il presidente del Senato Schifani ha dichiarato: \"l'interruzione dei lavori di un'aula parlamentare, per l'assenza di chi la deve presiedere, \u00e8 un fatto increscioso\".\nBench\u00e9 co-coordinatore regionale del PdL non \u00e8 ricandidato alle elezioni politiche del 24 febbraio 2013."}
{"id": "400790", "revid": "1305772", "url": "https://it.wikipedia.org/wiki?curid=400790", "title": "Buggery Act 1533", "text": "Il Buggery Act, nome con cui \u00e8 noto il Parliament act, 25 Henry VIII (\"Legge del Parlamento, 25 Enrico VIII\") fu adottato in Inghilterra nel 1533 sotto il regno di Enrico VIII e fu la prima legge espressamente contro la sodomia nel paese, nonch\u00e9 una delle prime leggi contro la sodomia promulgate in uno stato germanico senza basarsi sullo Ius Commune.\nStoria.\nIl Buggery Act fu dovuto soprattutto all'iniziativa parlamentare di Thomas Cromwell. La legge stabiliva che la \"buggery\" (un termine inglese che comprende tutti gli atti di sesso non procreativo, ma soprattutto il sesso anale, specie omosessuale, nonch\u00e9 gli atti di zooerastia) fosse punibile con l'impiccagione. Tale pena sarebbe stata abolita per questo reato solo nel 1861, quando ormai tutti gli altri Stati d'Europa avevano abrogato la pena di morte per la sodomia.\n\u00c8 stato suggerito che questa legge possa essere stata introdotta come misura contro il clero, dato che venne emesso dopo la separazione della Chiesa d'Inghilterra da Roma, ma non ci sono prove a sostegno di tale ipotesi. La legge stessa si limita ad osservare che non c'era \"sufficiente e adeguata punizione\" per tali atti.\nLa prima persona giustiziata per questo atto fu, nel luglio del 1540, Lord Hungerford di Heyetsbury, anche se a costargli la vita fu pi\u00f9 probabilmente l'accusa di tradimento.\nNicholas Udall, un chierico, drammaturgo e capo college di Eton, fu nel 1541 la prima persona ad essere condannata per violazione di questa sola legge (cio\u00e8 senza il concorso di accuse di altro genere), ma in un caso dalle motivazioni, probabilmente, politiche. In effetti la sentenza fu commutata in reclusione e Udall fu scarcerato meno di un anno dopo la condanna.\nNei decenni successivi, per\u00f2, la legge entr\u00f2 nel costume e nella mentalit\u00e0, e le condanne per \"buggery\" si contarono a decine .\nSorte della legge.\nLa legge inizialmente aveva una scadenza precisa. Fu poi riconfermata tre volte, e solo nel 1541 le fu dato valore perpetuo.\nCiononostante fu abolita nel 1547, sotto Edoardo VI, e riportata ancora in vigore nel 1548, prevedendo stavolta che i beni del giustiziato non fossero confiscati bens\u00ec andassero agli eredi.\nLa regina Maria abol\u00ec per\u00f2 tutte le leggi del suo predecessore - questa inclusa - nel 1548.\nSolo nel 1563 Elisabetta I ripristin\u00f2 (5 Eliz I. c.17) la legge di suo padre (nella versione del 1533, non in quella del 1548), dandole valore permanente.\nLa legge sopravvisse in Inghilterra fino al 1967 , (con modifiche nel 1828 , nel 1861 - la pena del carcere prese il posto della pena di morte e del sequestro dei beni - e nel 1885), in Scozia fino al 1979, e fino al 2003 Home - Supreme Court of the United States (con varie modifiche) in vari stati degli USA (gli scritti di quanti si oppongono alla decisione del 2003 vi si richiamano esplicitamente ) ed \u00e8 tuttora in vigore in numerose ex-colonie inglesi, la pi\u00f9 importante delle quali \u00e8 l'India.\nRiguardo alle esecuzioni per sodomia e bestialit\u00e0, si sa che solo tra il 1800 e il 1836 vi furono almeno 58 persone giustiziate in base a questa legge, di cui 48 per omosessualit\u00e0 e 10 per zooerastia."}
{"id": "400812", "revid": "289247", "url": "https://it.wikipedia.org/wiki?curid=400812", "title": "Octobas", "text": ""}
{"id": "400840", "revid": "466539", "url": "https://it.wikipedia.org/wiki?curid=400840", "title": "Abertis", "text": "Abertis Infraestructuras, SA, \u00e8 un gruppo multinazionale spagnolo con sede a Barcellona che si dedica alla gestione e sfruttamento delle infrastrutture di trasporto e di telecomunicazioni. Ne formano parte pi\u00f9 di 60 differenti imprese ed \u00e8 quotato alla Borsa di Madrid all'indice IBEX 35 con sigla ABE. Nel 2018 l'azienda \u00e8 stata acquistata dalla italiana Atlantia e dalla spagnola ACS per 19 miliardi di dollari.\nStoria.\nAbertis sorge come conseguenza della fusione delle due imprese dedicate alla gestione di strade a pedaggio: la \"Acesa Infraestructuras\" e la \"Aurea Concesiones de Infraestructuras\".\nSia la Acesa che la Aumar, dal 2000 cominciarono a espandersi a livello internazionale e, finalmente, nel maggio 2003, le societ\u00e0 a capo di queste due compagnie accordarono per una fusione con la conseguente nascita del gruppo Abertis.\nNell'aprile del 2006 il gruppo annunci\u00f2 la fusione con Autostrade S.p.A. (ora Atlantia). L'iniziativa suscit\u00f2 un vasto dibattito che vedeva il presidente di Autostrade Gian Maria Gros-Pietro favorevole e il Ministro delle Infrastrutture Antonio Di Pietro contrario; alla fine l'amministratore delegato della societ\u00e0 italiana, Vito Gamberale diede le dimissioni e il progetto fu accantonato.\nSettori e compagnie.\nTra i settori che gestisce il gruppo:\nTra le varie compagnie che ne danno le concessioni:\nStruttura aziendale.\nAzionisti.\nElenco dei principali azionisti a novembre 2015:\nNel 2018 il principale azionista risulta essere il gruppo italiano Atlantia Spa. "}
{"id": "400842", "revid": "29118188", "url": "https://it.wikipedia.org/wiki?curid=400842", "title": "Mondonio", "text": ""}
{"id": "400847", "revid": "287204", "url": "https://it.wikipedia.org/wiki?curid=400847", "title": "Manolo", "text": ""}
{"id": "400853", "revid": "124445579", "url": "https://it.wikipedia.org/wiki?curid=400853", "title": "Ephemeroptera", "text": "Le effimere o efemerotteri (Ephemeroptera ) sono un ordine di insetti emimetaboli terrestri che vivono nei corsi d'acqua dolce superficiali negli stati preimmaginali.\nDescrizione.\nAdulto.\nSono cattivi volatori a causa delle ali posteriori molto ridotte (a volte possono addirittura mancare), con un conseguente sviluppo del mesotorace. Le dimensioni sono spesso esigue, con un'apertura alare mediamente sui 12\u00a0mm. Le ali sono spesso trasparenti, ricche di nervature solo nella forma adulta, e non sono mai ripiegate sul proprio corpo: a riposo sono sempre tenute in posizione verticale, cosa che negli altri insetti avviene solo dopo una muta ninfale o pupale.\nAltra caratteristica \u00e8 la presenza di due cerci filamentosi posti al termine del corpo, a volte accompagnati da un terzo filamento mediano.\nDopo lo stadio ninfale, gli Ephemeroptera sono immediatamente in grado di volare. Unico caso tra gli insetti, gli Ephemeroptera possiedono un'ulteriore muta dopo lo stadio alare: il primo stadio adulto rappresenta infatti una subimmagine dai colori pi\u00f9 opachi e sessualmente immaturo. L'insetto raggiunger\u00e0 l'immagine completa dopo poche ore (in alcune specie dopo pochi minuti).\nA prima vista possono essere facilmente scambiati con esemplari di Plecotteri, Tricotteri o Planipenni. Un utile elemento di distinzione sono le antenne, cortissime negli Efemerotteri, le ali posteriori molto pi\u00f9 sviluppate nei Plecotteri, il minor numero di nervature trasversali nei Tricoteri e la forte somiglianza delle ali posteriori ed anteriori nei Planipenni.\nStadi giovanili.\nLa brevit\u00e0 della vita degli adulti \u00e8 compensata da un lungo processo di sviluppo giovanile. Alcuni giovani arrivano ad impiegare 2 anni per raggiungere la prima muta (\"Ephemera danica\"), anche se la media rimane quella di un anno. Le larve di alcune specie posseggono ben 27 mute.\nIl loro sviluppo avviene completamente in acqua, o comunque nelle vicinanze della superficie. Hanno un apparato boccale masticatore con cui sii nutrono di piante ed alghe, e si ipotizza che alcuni siano in grado di cibarsi di composti organici animali. Respirano grazie a branchie laterali appiattite, dette tracheobranchie (di solito 7) disposte lungo l'addome, anche se non mancano specie con branchie situate alla base delle coxe. In alcune specie le branchie possono essere in grado di vibrare agitando l'acqua intorno, in modo da supplire ad un'eventuale carenza d'ossigeno o addirittura in modo da generare una piccola spinta propulsiva nel mezzo acquatico.\nLa maggior parte degli Ephemeroptera possiede tre appendici caudali, anche se nella rispettiva forma adulta ne possono manifestare un numero diverso.\nBiologia.\nEcologia.\nGli Ephemeroptera prediligono acque non inquinate, esenti da grandi quantit\u00e0 di residui organici. Non a caso sono spesso considerati indicatori ecologici utili a ricavare immediatamente informazioni sulla salute dell'ambiente circostante. Sia le forme adulte che le larve rappresentano un importante ruolo nella catena alimentare, particolarmente per i pesci carnivori come le trote nei torrenti agitati o per i pescegatto nei fondali pi\u00f9 bassi, ma anche per libellule, uccelli o pipistrelli.\nAlcune specie sono in grado di sviluppare rapporti simbiotici, spesso al livello larvale, come l\"Ephemera danica\" che ospita nelle proprie branchie larve di \"Epoicocladius flavens\" (specie appartenente all'ordine dei Diptera) che, attraverso la sua attivit\u00e0 di pulizia, favorisce la respirazione della prima.\nGli esemplari di \"Povilla adusta\", nei pressi dei laghi africani, tendono a completare la fase finale adulta secondo i ritmi del ciclo lunare. In generale, maschi e femmine tendono a sfarfallare sempre contemporaneamente.\nAccoppiamento.\nA partire dallo stadio adulto gli efemerotteri smettono di alimentarsi a causa dell'atrofizzazione dell'apparato boccale. Non a caso in greco \"ephemeros\" significa \"che vive un giorno\". Raggiunta l'immagine alata, la loro vita rimane infatti di breve durata: il pi\u00f9 delle specie vive meno di un giorno, mentre solo alcune arrivano massimo a una settimana. Avendo cos\u00ec poco tempo a disposizione, gli insetti sono immediatamente alla ricerca di una compagna. L'accoppiamento avviene in volo, sempre nelle vicinanze dell'acqua. Il maschio afferra letteralmente la femmina trattenendola con le zampe anteriori (frequentemente pi\u00f9 lunghe) e la tiene a s\u00e9 con alcune appendici genitali di struttura a pinza o a forcipe. Per favorire l'individuazione delle femmine, che al momento dell'accoppiamento volano in grossi sciami nei pressi dell'acqua, i maschi possiedono generalmente degli occhi pi\u00f9 grandi. In alcune specie gli occhi (che in quest'ordine sono sempre composti) sono suddivisi in due parti, una superiore - con delle faccette pi\u00f9 grandi, ed una inferiore - con delle faccette pi\u00f9 piccole. Nei Baetidae la parte superiore assume una particolare forma a torre dalla punta appiattita (formando i cosiddetti \"occhi a turbante\") favorendo ulteriormente l'individuazione della compagna.\nAlcune specie presentano partenogenesi (\"Ameletus ludens\", \"Baetis hageni\", \"Baetis macdunnoughi\", \"Cloeon triangulifera\", \"Caenis cuniana\").\nDeposizione e schiusa.\nLa femmina, che pu\u00f2 deporre le uova di natura ovale singolarmente o in massa, predilige lasciarle cadere sulla superficie dell'acqua poche ore dopo l'accoppiamento. In alcuni generi, le femmine si adagiano invece su rocce, steli o foglie; o addirittura, come nel caso del genere delle Baetis, nuotano sott'acqua per trovare un riparo sicuro. L'eventuale presenza di cattivi fenomeni atmosferici pu\u00f2 ritardare la deposizione delle uova. La maggior parte delle femmine degli Ephemeroptera depongono dalle 500 alle 3.000 uova, mentre alcune specie, come quelle appartenenti al genere Palingenia, ne riescono a deporre fino a 12.000. La loro schiusa pu\u00f2 avvenire quasi immediatamente cos\u00ec come, nei casi estremi, intorno agli 11 mesi. Essenziali per definire il tempo di maturazione sono l'habitat, la specie e soprattutto la temperatura.\nTassonomia.\nL'ordine \u00e8 suddiviso in due sottordini:\nSottordine Pannota\nSottordine Schistonota\nIn Europa sono presenti 14 famiglie (su 19 distribuite in tutto il globo, eccetto che in Artide e in Antartide) suddivise in circa 200 specie, di cui 80 vivono in Italia.\nRiconoscimento.\nUn utile elemento di classificazione sono le appendici caudali, che spesso si mantengono costanti nell'\u00e0mbito dello stesso genere o specie. Bisogner\u00e0 per\u00f2 tener presente che i cerci sono molto fragili, e quindi naturalmente soggetti a spezzarsi anche in natura: in questo caso la frattura sar\u00e0 riconoscibile dalla presenza di un piccolo moncherino.\nLa classificazione in base al colore andrebbe invece effettuata sul posto, meglio ancora quando in vita, perch\u00e9 dopo la morte gli Ephemeroptera tendono velocemente a sbiadire e perdere di colore.\nLa distinzione in base al sesso necessita quasi sempre dell'utilizzo di un microscopio, date le minuscole dimensioni degli organi genitali.\nVarie.\nLe effimere vengono anche raggruppate, insieme alle libellule e ad altre specie, nel pi\u00f9 grande gruppo dei Palaeoptera, insieme di insetti caratterizzati dal possedere strutture alari ancestrali.\nAlcune persone ipersensibili, nell'assistere al volo di grandi sciami di effimere, manifestano sintomi di febbre alta e asma a seguito dell'inalazione di microframmenti dei corpi degli insetti. Si suppone che la causa sia una proteina contenuta nella chitina (sostanza che riveste interamente gli insetti, e che quindi pu\u00f2 disperdersi in piccolissime particelle allo scontro di questi, o ancora pi\u00f9 facilmente durante le mute) a causare allergie respiratorie. Si tratta comunque di casi molto rari e comunque non mortali, dovuti soprattutto a un'alta ipersensibilit\u00e0 del soggetto e a un gran numero di insetti.\nNegli Stati Uniti gli Ephemeroptera prendono il nome di \"Mayfly\" (pl. \"Mayflies\"), ovvero letteralmente \"mosche di maggio\" (nonostante sfarfallino anche in altri periodi)."}
{"id": "400857", "revid": "1788047", "url": "https://it.wikipedia.org/wiki?curid=400857", "title": "Itaparica", "text": "Itaparica \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Salvador. Si trova nell'omonima isola, la maggiore delle 36 presenti all\u00b4interno della Bahia de Todos os Santos, nello Stato di Bahia.\nCaratteristiche generali.\nL'isola ha una superficie di 246,68\u00a0km\u00b2con una popolazione di 55.902 abitanti (stima 2005) che durante i mesi estivi di grande afflusso turistico (gennaio-febbraio) raggiunge i 70.000 circa\nIl clima \u00e8 tipico tropicale. Durante la stagione delle piogge (maggio- giugno) la temperatura minima scende raramente ai 20\u00a0\u00b0C.\nDal punto di vista amministrativo \u00e8 suddivisa in due comuni: comune di Itaparica di 85\u00a0km\u00b2 e comune di Vera Cruz di 161,68\u00a0km\u00b2.\nNella prima met\u00e0 del secolo XIX vi si \u00e8 installata una comunit\u00e0 di rifugiati denominata quilombo, costituita da negri evasi dalla schiavit\u00f9, che hanno mantenuto usanze e tradizioni legate alla loro origine africana.\nLa copertura vegetale \u00e8 costituita da vaste aree di foresta tropicale atlantica e coltivazioni arboree con prevalenza di cocco e mango. Nel litorale occidentale dell\u00b4isola sono presenti consistenti aree occupate da foreste di mangrovia costituenti un ecosistema denominato Pantanal Bahiano. La costa orientale, protetta per oltre il 50% della sua estensione da barriera corallina, \u00e8 caratterizzata da spiagge ampie di facile accesso e ben attrezzate.\nLe attivit\u00e0 principali sono: servizi, commercio, pesca, maricultura, turismo e agricoltura (cocco).\nInfrastrutture e trasporti.\nL'isola \u00e8 collegata alla capitale Salvador da un servizio di \"ferry-boat\" per il trasporto di veicoli e passeggeri, (50 minuti) di e da catamarani (30 minuti) con attracco presso il quartiere di Sao Joaquim in Salvador e Bom Despacho sull'isola di Itaparica.\nImbarcazioni di media stazza (35 minuti) per solo trasporto passeggeri esercitano la traversata tra il molo della stazione marittima presso il Mercado Modelo e l'attracco di Mar Grande. L'estremit\u00e0 sud-occidentale dell'isola \u00e8 collegata al continente dal ponte \"do Funil\" (400\u00a0m).\n\u00c8 in avanzato stato di progetto la costruzione di un secondo ponte che dovrebbe unire Salvador all'isola.\nVi \u00e8 insediato un aeroporto (\"Aeroclub da Bahia\") con una pista in asfalto della lunghezza di 1.400 metri. L'aeroclub \u00e8 altres\u00ec sede del club Skydiving per la pratica del paracadutismo sportivo.\nEsistono vari aerotaxi che fanno servizio di collegamento con l'aeroporto Dois de Julho di Salvador."}
{"id": "400864", "revid": "57777", "url": "https://it.wikipedia.org/wiki?curid=400864", "title": "Efemeroptera", "text": ""}
{"id": "400866", "revid": "57777", "url": "https://it.wikipedia.org/wiki?curid=400866", "title": "Efemerotteri", "text": ""}
{"id": "400869", "revid": "47767", "url": "https://it.wikipedia.org/wiki?curid=400869", "title": "Alvise", "text": "Origine e diffusione.\nSi tratta di una forma del nome Aloisio (in latino \"Aloysius\") che poi ha originato in italiano Luigi/Ludovico, tipicamente veneta e in particolare veneziana; insieme con Luigi, Aligi, Aloisio, Ludovico e Clodoveo forma una famiglia di allotropi, tutti derivanti da \"Hlodwig\", un nome germanico composto da \"hlod\" (\"fama\", \"gloria\") e \"vig\" (\"battaglia\", \"combattimento\"). La \"A\" iniziale, presente anche in Aligi e Aloisio, deriva dalla forte aspirazione della \"H\" nell'originale forma germanica, \"Hlodwig\", trasmessa al latino medievale e poi persa nell'italiano corrente.\nNumerosi Dogi e moltissimi patrizi veneti, nella storia di Venezia, hanno portato il nome Alvise.\nOnomastico.\nNessun santo ha mai portato il nome \"Alvise\", che quindi \u00e8 adespota; l'onomastico si pu\u00f2 festeggiare lo stesso giorno dei nomi a cui \u00e8 legato etimologicamente, quali Luigi e Ludovico, oppure il 1\u00ba novembre, in occasione di Ognissanti. A Venezia, la chiesa di Sant'Alvise \u00e8 intitolata a san Ludovico di Tolosa, la cui festa \u00e8 il 19 agosto.\nCuriosit\u00e0.\nAlvisopoli \u00e8 una frazione del comune di Fossalta di Portogruaro (VE), fatta costruire come citt\u00e0 ideale da Alvise Mocenigo."}
{"id": "400884", "revid": "57777", "url": "https://it.wikipedia.org/wiki?curid=400884", "title": "Effimere", "text": ""}
{"id": "400888", "revid": "57777", "url": "https://it.wikipedia.org/wiki?curid=400888", "title": "Mayfly", "text": ""}
{"id": "400897", "revid": "404449", "url": "https://it.wikipedia.org/wiki?curid=400897", "title": "Francesco Tabladini", "text": "Biografia.\nGeologo e docente presso le scuole medie inferiori, dopo un'estemporanea partecipazione alle liste dei Verdi alle comunali di Brescia del 1985, ha aderito alla Lega Lombarda poi Lega Nord nel 1989, tra i primi militanti bresciani. Nel 1990 \u00e8 candidato per il Comune di Brescia e viene eletto in Consiglio Comunale. Diviene senatore nel 1992, eletto nel collegio della Val Trompia e citt\u00e0 di Brescia. Viene rieletto a Palazzo Madama anche in occasione delle elezioni politiche italiane del 1994 e di quelle del 1996. Nel 1996, in occasione dell'insediamento della legislatura, venne candidato dal suo partito alla presidenza del Senato.\nContrario al riavvicinamento tra la Lega e Forza Italia, nel 2001 non venne candidato e l'anno seguente venne espulso dal partito per essere entrato in rotta di collisione con Umberto Bossi. Nel 2003 Tabladini ha pubblicato il libro \"Bossi: la grande illusione\", resoconto del dietro le quinte della vita politica del \"Senat\u00f9r\".\nGi\u00e0 affetto da un tumore, mor\u00ec il 2 agosto 2009."}
{"id": "400918", "revid": "965226", "url": "https://it.wikipedia.org/wiki?curid=400918", "title": "Adriano Ossicini", "text": "Biografia.\nFormazione familiare e culturale.\nAdriano Ossicini nasce a Roma da famiglia cattolica. Suo padre Cesare, antifascista, gi\u00e0 dirigente dell'Azione Cattolica e fondatore del Partito Popolare Italiano, muore a soli 51 anni lasciando moglie e otto figli.\nIl giovane Adriano Ossicini prosegue nell'antifascismo del genitore, studia nella scuola privata cattolica del Sant\u2019Apollinare, sostiene da privatista gli esami di maturit\u00e0 al Liceo Terenzio Mamiani e si iscrive alla facolt\u00e0 di medicina dell'Universit\u00e0 di Roma, con due anni di anticipo.\nNel dicembre del 1937, ancora studente, prende servizio come volontario all'Ospedale Fatebenefratelli sull'Isola Tiberina a Roma, di cui \u00e8 primario il prof. Giovanni Borromeo.\nPrima militanza antifascista.\nNell'aprile del 1938, a un convegno della FUCI tenutosi a Orvieto, Ossicini sostiene il dovere morale dei cristiani di combattere il fascismo; rientrato a Roma \u00e8 interrogato e schedato. Nell'ottobre dello stesso anno, con un compagno di universit\u00e0, lancia dei volantini anti-franchisti all'interno di un cinema romano; fermato, viene rilasciato. Nello stesso mese, a Genova, a un nuovo convegno della FUCI, fa appello ai cattolici italiani contro il razzismo e contro il fascismo, per connivenza con il nazismo razzista.\nS'incontra con cattolici antifascisti meno esposti come Giuseppe Spataro, Alcide De Gasperi, Achille Grandi e Guido Gonella, con laici come Guido Calogero e Leone Cattani, ma anche con cattolici che hanno aderito al fascismo, come Giovanni Gentile e Agostino Gemelli; si esprime negativamente al progetto degasperiano della ricostituzione di un partito unico dei cattolici (la futura Democrazia Cristiana), collocato al centro dello schieramento politico.\nL'apertura al comunismo, nell'ambito del cattolicesimo.\nAllo scoppio della seconda guerra mondiale (giugno 1940), Ossicini ottiene il rinvio dell'arruolamento in quanto studente universitario. Nello stesso periodo fa la conoscenza di Franco Rodano e comincia a frequentare il gruppo filo-marxista di quest'ultimo, composto da Marisa Cinciari, le sorelle Laura e Silvia Garroni, Romualdo Chiesa, Mario Leporatti e Tonino Tat\u00f2; fa la conoscenza di antifascisti del Partito Comunista Italiano ancora clandestino, come Pietro Ingrao, Fabrizio Onofri, Lucio Lombardo Radice, Paolo Bufalini e Antonello Trombadori. \u00c8 convocato e interrogato nella sede del partito fascista del rione Testaccio e viene rilasciato con l'invito a tesserarsi al partito e al Gruppo Universitario Fascista.\nNella primavera del 1941, insieme a Franco Rodano e a don Paolo Pecoraro, Ossicini elabora il \u201cManifesto del Movimento cooperativista\u201d, in cui si sostiene la necessit\u00e0 di un immediato impegno dei cattolici contro il fascismo e si tenta di conciliare i concetti di propriet\u00e0 e di libert\u00e0 con quelli di un socialismo umanitario. Il 5 maggio dello stesso anno, all'universit\u00e0, partecipa a un lancio di \u201cstelle filanti\u201d recanti scritte antifasciste.\nNel 1942 aderiscono al movimento Felice Balbo e Fedele D'Amico; Ossicini, insieme a Lombardo Radice e Amedeo Coccia, fonda il giornale clandestino \u201cPugno chiuso\u201d.\nIl 18 maggio 1943, Ossicini \u00e8 arrestato nell'ambito di una retata che coinvolge anche Rodano e la Cinciari e subisce la carcerazione per oltre due mesi. Pur essendo violentemente malmenato per alcuni giorni, ammette soltanto di aver espresso critiche alla legislazione razziale del fascismo, in quanto contrastante con la dottrina cristiana, in un colloquio avuto con monsignor Domenico Tardini, alcuni giorni prima. In tale occasione sente per la prima volta, dalla polizia fascista, la parola \"cattocomunista\". Il Vaticano intercede in suo favore e riesce a ottenere la sua liberazione, a condizione che presenti domanda di grazia. Ossicini rifiuta; tuttavia, non essendo emersi elementi probanti del suo coinvolgimento nella lotta antifascista, il 23 luglio \u00e8 rilasciato, in attesa di essere condannato al confino politico. La caduta del fascismo vanifica anche tale evenienza.\nNei giorni successivi Ossicini riesce a ottenere un incontro con papa Pio XII, e lo ringrazia per l'interessamento della Chiesa; il Papa lo ammonisce a non commettere ulteriori errori per il futuro. Il 30 settembre riceve una lettera da Giulio Andreotti, nella quale si esprime la contrariet\u00e0 \"a nome del Papa\" di una collaborazione \"sic et simpliciter\" tra cattolici e Partito Comunista. Ossicini, con un biglietto, risponde di non essere d'accordo. Contemporaneamente De Gasperi e Spataro formulano a Ossicini e Rodano la richiesta di confluire nella Democrazia Cristiana; Ossicini rifiuta e Rodano prospetta addirittura un ingresso del movimento nel PCI. Ci\u00f2 crea la prima frattura tra i due.\nLa Resistenza e la fondazione del Movimento dei Cattolici Comunisti.\nLa sera dell'8 settembre 1943, Adriano Ossicini, insieme a Luigi Longo e Antonello Trombadori si accorda con il generale Giacomo Carboni, comandante del SIM, per prendere in consegna un carico di armi da distribuire alla popolazione in vista dell'attacco tedesco. Le armi, prelevate da alcune caserme, sono caricate su tre autocarri e depositate durante la notte presso magazzini e case private , in particolare: nel retrobottega del barbiere Rosica di Via Silla 91 (rione Prati), al museo storico dei bersaglieri di porta Pia, all'officina Scattoni di via Galvani (Testaccio) e nell'officina di biciclette Collalti a Campo de' Fiori. Due gruppi di volontari, aderenti al movimento di Rodano e Ossicini, si danno appuntamento in Via Galvani, per armarsi e combattere in difesa di Roma. Il primo gruppo, formato da studenti, \u00e8 comandato da Romualdo Chiesa; il secondo, di operai di Monte Mario, \u00e8 comandato da Ossicini e da Armando Bertuccioli. Il 10 settembre, Ossicini ha il battesimo del fuoco a porta San Paolo contro i tedeschi, armato, prima, con una pistola Browning HP, poi, con un fucile 91. Accanto a lui, muore Raffaele Persichetti. Nel primo pomeriggio i resistenti sono costretti a ritirarsi: Ossicini guida i suoi attraverso il cimitero acattolico, presso il Campo Testaccio, dove la formazione passa in clandestinit\u00e0.\nImmediatamente dopo la resa di Roma, il movimento di Rodano e Ossicini prende il nome di Movimento dei Cattolici Comunisti; mentre Rodano, Balbo e D'Amico si occupano della sua elaborazione teorica, a Ossicini \u00e8 affidata l'organizzazione militare. Il movimento chiede di aderire al Comitato di Liberazione Nazionale ma non viene ammesso per l'opposizione della DC; gli si consente, peraltro, di essere rappresentato, in seno al comitato, dal Partito Democratico del Lavoro di Meuccio Ruini. In particolare, Ossicini \u00e8 designato quale rappresentante del PDL nella Giunta Militare. Il movimento si dota anche di un giornale clandestino, \"Voce Operaia\", pubblicato a cura di Amedeo Coccia.\nOssicini si sposta di continuo; svolge alcune azioni nel viterbese, nelle Marche e ai Castelli romani; si nasconde negli istituti religiosi, in particolare nella sagrestia della chiesa di Santa Maria in Cappella, dove \u00e8 ricavato un deposito di armi del MCC. Nel frattempo non tronca completamente i rapporti con il Fatebenefratelli, dove esiste una trasmittente clandestina e dove il dottor Borromeo ricovera oltre un centinaio di ebrei romani per una malattia inventata di sana pianta, chiamata Morbo di K (K come gli ufficiali nazisti Kesselring e Kappler) per permettere un piano di soccorso degli ebrei. Il 1\u00ba febbraio 1944 \u00e8 arrestato in una retata in Via del Corso. Condotto in questura, \u00e8 l'ultimo della fila; con eccezionale prontezza di spirito, si volta di scatto, saluta romanamente e imbocca l'uscita sotto al naso della polizia fascista, riacquistando la libert\u00e0. Il 24 marzo, Romualdo Chiesa, suo compagno di partito, \u00e8 trucidato alle Fosse Ardeatine.\nLa liberazione e la dissoluzione della \"Sinistra cristiana\".\nDopo la liberazione di Roma, Balbo prosegue la resistenza nelle zone ancora occupate dai tedeschi e la \"Voce Operaia\", diretta da Fedele D'Amico, comincia a uscire regolarmente; vi collabora anche Adriano Ossicini. Tuttavia, gli spazi politici del movimento si restringono per il rafforzarsi della DC come unica rappresentanza dei cattolici italiani; in un colloquio con Ossicini, tale linea \u00e8 condivisa dallo stesso Togliatti.\nIl 26 agosto 1944, Ossicini \u00e8 invitato al congresso costitutivo delle ACLI; \u00e8 nominato consigliere provinciale dal prefetto e, successivamente, assessore alla sanit\u00e0 della Provincia di Roma. Il 9 settembre successivo, il MCC diviene Partito della Sinistra Cristiana, con la confluenza del movimento cristiano-sociale di Gabriele De Rosa ma, tra il gennaio e il maggio del 1945, \"L'Osservatore Romano\" afferma che solo la DC ha titolo di rappresentare i cristiani in politica. Il 7 dicembre 1945, un congresso straordinario decreta lo scioglimento definitivo della Sinistra cristiana; Rodano, Balbo, De Rosa, Tonino Tat\u00f2, Giglia Tedesco e Luciano Barca entrano nel PCI. Ossicini si mantiene indipendente dai partiti e, alla conclusione del mandato di amministratore provinciale, abbandoner\u00e0 temporaneamente la politica.\nDopoguerra.\nLaureato in medicina alla fine del 1944, Ossicini \u00e8 subito ammesso come assistente volontario all'ospedale Fatebenefratelli. Si iscrive al corso di specializzazione in psichiatria e a quello in malattie nervose e mentali; nel 1947 \u00e8 docente di psicologia presso l'Universit\u00e0 La Sapienza di Roma. Nello stesso anno, insieme a Giovanni Bollea, apre a Roma il primo Centro medico psicopedagogico d'Italia; lascia il Fatebenefratelli nel dicembre del 1947, per la carriera universitaria.\nNel 1968, Ossicini rientra in politica ed \u00e8 eletto al Senato come indipendente nelle liste del PCI e aderisce al gruppo degli Indipendenti di Sinistra; conferma il suo seggio a Palazzo Madama ininterrottamente fino al 1992. Tra il 1970 e il 1989 \u00e8 promotore della legge per l'istituzione dell'Ordine degli psicologi.\nPresidente del Comitato nazionale per la bioetica dal 1992 al 1994, \u00e8 ministro per la famiglia e la solidariet\u00e0 sociale del governo Dini. Aderisce a Rinnovamento Italiano ed \u00e8 rieletto per l'ultima volta al Senato nel 1996. Nel 2001 passa a La Margherita e poi al Partito Democratico.\n\u00c8 tra i soci fondatori del Laboratorio per la polis, rete di cultura e formazione all'impegno civile 2001.\nNel luglio 2007 \u00e8 tra i firmatari del \"Manifesto dei coraggiosi\" di Francesco Rutelli a sostegno della candidatura di Walter Veltroni a leader del PD.\nMorte.\n\u00c8 morto il 15 febbraio 2019 nel reparto di ortopedia dell'Ospedale Fatebenefratelli di Roma, dove era ricoverato per le conseguenze di una caduta."}
{"id": "400919", "revid": "2056951", "url": "https://it.wikipedia.org/wiki?curid=400919", "title": "Mawl\u0101", "text": "Il termine mawl\u0101 () possiede un significato polisemantico.&lt;br&gt;Nell'Islam classico esso indicava ogni essere umano che, da schiavo, aveva acquistato la condizione di uomo libero, mantenendo tuttavia col suo vecchio padrone un vincolo sociale e giuridico di patronaggio, diventando cos\u00ec quello che nell'ambito antico romano era chiamato \"cliens\".&lt;br&gt;Nell'uso diffusosi nell'epoca successiva alla \"rivoluzione abbaside, in cui i \"mawali\" erano stati pienamente accettati a ogni livello nella societ\u00e0 islamica, il sostantivo divenne un epiteto onorifico. Esso si diffuse specialmente in contesto sciita e sufi, venendo a significare \"Maestro di vita e di dottrina\", e fu questo, a puro scopo esemplificativo, il caso di Jal\u0101l al-D\u012bn R\u016bm\u012b, chiamato appunto \"Mawlaw\u012b\" (\"Mevlevi\"), ossia \"Signor mio\", tanto che la confraternita sufi da lui ispirata fu da allora chiamata \"Mawlawiyya\" (in turco \"Mevlevie\"). \nPeriodo pre-abbaside.\nLa condizione era tipica di tutti i non-Arabi che, per le pi\u00f9 varie ragioni (ma particolarmente per motivi bellici legati alle prime conquiste islamiche della Siria, Palestina, Mesopotamia, Egitto, Persia o della nordafricana Ifr\u012bqiya), si erano trovati \"ipso facto\" ridotti alla giuridica situazione di schiavit\u00f9 qualora avessero in precedenza resistito militarmente ai conquistatori musulmani ma fossero per\u00f2 stati da questi sconfitti.&lt;br&gt;\nLa loro successiva eventuale conversione comport\u00f2 la restituzione allo \"status\" di uomo libero ma, per un artifizio giuridico non esente da implicazioni sociali di una certa importanza, essi venivano affiliati giuridicamente alla trib\u00f9 d'appartenenza di quanti avevano combattuto nell'area e l'avessero conquistata.&lt;br&gt;\nDella trib\u00f9 vincitrice, quindi, i convertiti non-arabi acquistavano la \"nisba\" e con il suo capo ( \"sayyid\" ) venivano stretti al momento dell'affrancamento quei rapporti di patronato (in arabo \"wal\u0101\"' ) che faceva loro acquistare il nome di \"mawl\u00e0\" (pl. \"maw\u0101l\u012b\") ().\nDal \"wal\u012b\" (da non confondere col \"w\u0101l\u012b\", ovverosia \"governatore\") si riceveva quindi protezione e aiuto in caso di bisogno ma in cambio ci si assoggettava ad alcune \"corv\u00e9es\" in caso di necessit\u00e0, la pi\u00f9 pesante delle quali era l'immediata disponibilit\u00e0 a mettersi in armi a disposizione del patrono che l'avesse richiesto.\nLa condizione dei \"maw\u0101l\u012b\" fu penosa per tutto il periodo omayyade quando, per motivi eminentemente finanziari, il regime califfale al potere neg\u00f2 loro i dovuti diritti che competevano ad ogni uomo di condizione libera e di fede musulmana. Innanzi tutto il versamento della sola \"zak\u0101t\", con la pretesa invece che essi versassero ancora (per i motivi pi\u00f9 pretestuosi) la \"jizya\" e l'eventuale \"khar\u0101j\", e poi l'accesso alle cariche e alle funzioni pi\u00f9 lucrose e di rilievo della societ\u00e0 islamica, in modo particolare quelle attinenti al campo della politica e dell'esercito. Non mancarono neppure abusi come quelli della traduzione forzosa nell'harem califfale di alcune belle fanciulle berbere e questo, tra l'altro, fu il motivo che mosse alla \"Grande ribellione\" i Berberi nell'VIII secolo d.C.\nL'insoddisfazione fu assai pi\u00f9 gravida di conseguenze nell'area iranica perch\u00e9, specialmente in Khorasan, le tensioni sociali si coniugarono con quelle religiose attizzate dal proto-sciismo degli Alidi e innescarono poco prima del 750 la \"Rivoluzione abbaside\" che port\u00f2 alla definitiva caduta degli Omayyadi e alla presa di potere della \"Dinastia Benedetta\"."}
{"id": "400926", "revid": "1543377", "url": "https://it.wikipedia.org/wiki?curid=400926", "title": "Dioon purpusii", "text": "Dioon purpusii \u00e8 una cicade della famiglia delle Zamiaceae, nativa del Messico.\nL'epiteto specifico \u00e8 un omaggio al botanico messicano Carl Anton Purpus (1853-1914).\nDescrizione.\n\u00c8 una specie con portamento arborescente, con fusti alti sino 5\u00a0m, con un diametro di 40\u00a0cm.\nLe foglie lunghe 80\u2013160\u00a0cm, pennate, di colore verde brillante, sono disposte a corona sulla sommit\u00e0 del fusto. Ogni foglia \u00e8 composta da 150-260 foglioline lanceolate, lunghe 7\u201312\u00a0cm, che si inseriscono a 45\u00b0 sul rachide centrale; quelle basali, in prossimit\u00e0 del picciolo, si trasformano in spine.\n\u00c8 una specie dioica. Il cono femminile ha l'aspetto di una grossa pigna, di colore grigio-bruno, lunga 35\u201345\u00a0cm, con un diametro di 15\u201320\u00a0cm. I coni maschili sono fusiformi, di colore dal verde al bruno, lunghi 20\u201330\u00a0cm, di 7\u20138\u00a0cm di diametro.\nI semi sono ovoidali, lunghi 30\u201340\u00a0mm, ricoperti da un tegumento di colore da bianco-crema a giallo.\nDistribuzione e habitat.\n\"D. purposii\" \u00e8 endemica dello Stato di Oaxaca, nel Messico meridionale.\nCresce nei canyon della foresta tropicale semi-decidua, da 1.000 a 1.500\u00a0m di altitudine.\nConservazione.\nLa \"IUCN Red List\" classifica \"D. purposii\" come specie vulnerabile.\nLa specie \u00e8 inserita nell'Appendice II della \"Convention on International Trade of Endangered Species\" (CITES)."}
{"id": "400947", "revid": "1318658", "url": "https://it.wikipedia.org/wiki?curid=400947", "title": "Emmanuel Pahud", "text": "Storia.\nHa iniziato gli studi musicali a Roma, per proseguirli in seguito a Bruxelles e al Conservatorio di Parigi dove, nel 1990, ottiene il suo Premier Prix. Intraprende in seguito degli studi supplementari sotto la guida di Aur\u00e8le Nicolet.\nTra i premi ricevuti vi sono i premi della \"Fondazione Menuhin\", della \"Tribuna Internazionale dei Giovani Interpreti\" dell'UNESCO. Una lunga serie di affermazioni nei concorsi internazionali (Duino 1988, K\u014dbe 1989), sfocia nel primo premio all'unanimit\u00e0 al leggendario concorso di Ginevra, sua citt\u00e0 natale, nel 1992. Inizia cos\u00ec la sua fenomenale carriera, al tempo stesso solistica, cameristica ed orchestrale: Emmanuel Pahud diventa a soli ventidue anni primo flauto solista dei Berliner Philharmoniker (sotto la direzione di Claudio Abbado), posto che detiene fino al 2000 e che riprende nel 2002, dopo un interludio di un anno consacrato all'insegnamento al Conservatorio superiore di Ginevra.\nNel 1998 \u00e8 stato insignito della \"Victoire de la Musique Classique\" come solista strumentale dell'anno.\nRepertorio.\nImpostosi come uno dei pi\u00f9 significativi interpreti della sua generazione, in discendenza diretta dei grandi flautisti del passato, soprattutto quelli di scuola francese, Pahud porta avanti una carriera contrassegnata da variet\u00e0 (dal repertorio barocco a quello contemporaneo, passando attraverso il jazz) e un grande prestigio. Oggi il flautista \u00e8 presente in tutto il mondo, ospite dei pi\u00f9 grandi festival e delle orchestre pi\u00f9 prestigiose (Berliner Philharmoniker, London Philharmonic, NHK Symphony, Orchestre Philharmonique de Radio France, Tokyo Symphony...).\nLa discografia flautistica gode di un grande contributo grazie alla sua energica presenza e passa in rassegna tutti i capisaldi della letteratura. La sua curiosit\u00e0 musicale lo spinge molto spesso verso il repertorio cameristico, al fianco di partner come Eric Le Sage, Paul Meyer, Stephen Kovacevich, Jean-Guihen Queyras, H\u00e9l\u00e8ne Grimaud, Trevor Pinnock."}
{"id": "400955", "revid": "363629", "url": "https://it.wikipedia.org/wiki?curid=400955", "title": "Catetere epidurale", "text": ""}
{"id": "400987", "revid": "287204", "url": "https://it.wikipedia.org/wiki?curid=400987", "title": "Jurassic Pine", "text": ""}
{"id": "400989", "revid": "287204", "url": "https://it.wikipedia.org/wiki?curid=400989", "title": "Wollemia Pine", "text": ""}
{"id": "400994", "revid": "51894", "url": "https://it.wikipedia.org/wiki?curid=400994", "title": "Iudas", "text": "Iudas, ovvero \"Giuda\", \u00e8 una ballata tradizionale in lingua inglese che rappresenta la pi\u00f9 antica (ovvero quella con la tradizione manoscritta pi\u00f9 antica) dell'intero corpus delle Child Ballads. Alla ballata \u00e8 attribuito il numero 23.\nArgomento e struttura.\n\"Iudas\" consta di trentasei versi, trascritti alla fine del XIII secolo, che ne fanno la pi\u00f9 antica ballata tradizionale in lingua inglese conservata in un manoscritto. Fu probabilmente il suo argomento religioso che persuase un amanuense di qualche convento a metterla per iscritto; la spiegazione che viene fornita per il tradimento di Giuda, per\u00f2, non \u00e8 assolutamente \"ortodossa\" e non ha alcun fondamento nei Vangeli (neanche in quelli apocrifi). La leggenda sembra piuttosto derivare da oscure tradizioni popolari diffuse nell'Europa del nord: il Child (I, 242) venne a conoscenza di una ballata serbo-lusaziana (i serbi di Lusazia sono un piccolo popolo slavo occidentale noto anche come \"vendi\" o \"s\u00f2rabi\", ancora oggi stanziato al confine tra la Germania e la Polonia), nella quale Giuda perde al gioco trenta monete d'argento affidategli da Ges\u00f9 per comprare il pane per l'Ultima Cena, e tradisce il suo Maestro per non affrontare la vergogna di tornare a mani vuote.\nAltre leggende vogliono che Giuda avesse una moglie assai avida che lo avrebbe spinto a rubare ed a fare poi il delatore. Dalla combinazione di tali elementi emerge una ballata in cui Giuda sembra commettere peccato non tanto per malvagit\u00e0, quanto per ingenuit\u00e0 e per sudditanza nei confronti di una donna perfida (nel nostro testo una sorella). Perch\u00e9 Giuda insista tanto su trenta monete d'argento, non una di pi\u00f9 e non una di meno, ha sicuramente un valore simbolico (forse numerologico). Ugualmente da notare \u00e8 che, nella ballata, la figura di Ponzio Pilato ha perso ogni pi\u00f9 elementare connotazione storica: il governatore romano \u00e8 diventato un \"riche Ieu\", un ricco ebreo, e qui, senz'altro, si hanno degli echi dell'antisemitismo largamente diffuso in tutta l'Europa cristiana. La ballata, pubblicata per la prima volta nel 1845, non fu immediatamente riconosciuta come tale; fu il Child che la incluse nella sua raccolta rilevandone i caratteri di stilizzazione popolare. Comunque sia, alcuni studiosi ritengono tuttora che l'origine di Iudas sia letteraria, anche se presenta tutti gli stilemi tipici delle \"folk-ballads\".\nCon il suo ritmo frenetico, la sua totale mancanza di pause e con la narrazione rafforzata dal dialogo, dall'uso della ripetizione progressiva (che aggiungono una notevolissima drammaticit\u00e0 alla scena) e da una vivacissima concisione, \u00e8 una prova -qualunque sia la sua origine- che il metodo narrativo tipico delle ballate (si veda l'introduzione) era pienamente sviluppato e perfezionato gi\u00e0 alla fine del \u2018200. Non \u00e8 quindi escluso che un giorno possano essere reperite in qualche manoscritto testimonianze pi\u00f9 antiche di questa.\nLa lingua della ballata.\nNell'intero corpus Childiano, \"Iudas\" \u00e8 l'unica ballata ancora pienamente in inglese medio; ma si tratta di un inglese medio-tardo che gi\u00e0, per molti versi, \"preannuncia\" il passaggio alla primissima fase di quello moderno. La lingua \u00e8 in ogni caso ancora assai lontana da quella attuale. Dopo \"Iudas\", si deve fare un salto di circa duecento anni per ritrovare una ballata manoscritta (Riddles Wisely Expounded, \"Gli indovinelli ben risolti\", circa del 1445), e siamo gi\u00e0 nella prima fase dell'inglese moderno. Le caratteristiche linguistiche fanno pensare a un dialetto occidentale; quanto alla grafia, sono ancora regolarmente usati il cosiddetto \"thorn\" [ \u00fe ] e la \"edh\" [ \u00f0 ] anglosassoni, corrispondenti rispettivamente alla pronuncia sorda e sonora del moderno grafema &lt; th &gt; (\"thing, that\"). Il manoscritto contenente \"Iudas\" \u00e8 conservato presso il Trinity College di Oxford (B 14, 39, Ms. 323).\nIl testo originale.\nHit wes upon a Scere \u00feors dai \u00feat vre louerd aros\nFul milde were \u00fee wordes he spec to Iudas.\nIudas \u00feu most to Iurselem vre mete for to bugge\nThritti platen of seluer \u00feu bere vp othi rugge.\n\u00deu comest fer i\u00fee brode stret, fer i\u00fee brode strete\nSumme of \u00fein cunesmen \u00feer \u00feu meist i-mete.\nImette wi\u00f0 is soster, \u00fee swikele wimon:\nIudas \u00feu were w[u]r\u00fee me stende the wi\u00f0 ston.\nIudas \u00feu were w[u]r\u00fee me stende the wi\u00f0 ston\nFor \u00fee false prophete \u00feat \u00feu bileuest upon.\nBe stille, leue soster \u00fein herte the tobreke\nWiste min louerd Crist, ful wel he wolde be wreke.\nIudas go \u00feu on \u00fee roc, heie vp on \u00fee ston\nLei \u00fein heued i mi barm slep \u00feu \u00fee anon.\nSone so Iudas of slepe was awake\nThritti platen of seluer from hym weren itake.\nHe drou hym selue bi \u00fee cop \u00feat al it lauede ablode\n\u00dee Iewes out of Iurselem awenden he were wode.\nForet hym com the riche Ieu \u00feat heiste Pilatus:\nWolte sulle thi louerd \u00feat hette Iesus .?.\nI nul sulle my louerd for nones cunnes eiste\nBote hit ne for \u00fee \u00feritti platen \u00feat he me bitaiste.\nWolte sulle \u00fei Lord Crist for enes cunnes golde .?.\nNay, bote hit be for \u00fee platen \u00feat he habben wolde.\nIn him com vr lord gon as is postles seten at mete:\nWou sitte ye postles ant wi nule ye ete .?.\nWou sitte ye postles ant wi nule ye ete .?.\nIc am iboust ant isold to dai for vre mete.\nVp him stod Iudas: Lord am I \u00feat frec .?.\nI nas neuer othe stude \u00feer me i\u00fee euel spec\nVp him stod Peter ant spec wi\u00f0 al his miste:\n\u00deau Pilatus him come wid ten hundred cnistes,\n\u00deau Pilatus him come wid ten hundred cnistes\nYet ic wolde, Louerd, for thi loue fiste.\nStill \u00feu be Peter, wel I \u00fee icnowe.\n\u00deu wolt fursake me \u00ferien ar \u00fee coc him crowe.\nTraduzione italiana.\nAccadde un Gioved\u00ec Santo che Nostro Signore s'alz\u00f2\nDolcissime parole egli rivolse a Giuda:\nGiuda, vai a Gerusalemme e compraci da mangiare\nTrenta monete d'argento ti porterai sulle spalle.\nVai per la strada larga, vai per la strada larga\nQualcuno della tua gente vi potresti incontrare.\nE incontr\u00f2 sua sorella, quella malvagia donna:\nGiuda, saresti degno d'essere lapidato.\nGiuda, saresti degno d'essere lapidato\nPer quel falso profeta al quale presti fede.\nStai zitta, sorella cara, che ti si rompa il cuore!\nSe il mio Signore sapesse, ben si vendicherebbe!\nGiuda, vai a quella roccia, lass\u00f9, su quella roccia\nMettimi in grembo la testa e cadi addormentato.\nE quando infine Giuda dal sonno s'\u00e8 svegliato\nLe trenta monete d'argento gli avevano rubato.\nTanto si strapp\u00f2 i capelli, che gli si empiron di sangue:\nGli ebrei di Gerusalemme credevano fosse pazzo.\nIl ricco ebreo s'avvicina che aveva nome Pilato:\nVuoi venderci il tuo Signore che chiamano Ges\u00f9?\nNon vendo il mio Signore per qualche mercanzia,\nMa per le trenta monete che egli m'aveva affidato.\nVuoi vendere il tuo Signore per avere dell'oro?\nNo, ma per le monete che egli mi aveva affidato.\nVenne il Signore a piedi, gli apostoli erano a cena:\nPerch\u00e9 sedete, Apostoli e non mangiate nulla?\nPerch\u00e9 sedete, Apostoli e non mangiate nulla?\nOggi mi hanno venduto perch\u00e9 noi mangiamo.\nAllora s'alz\u00f2 Giuda: Signore, son io quell'uomo?\nNon sono mai stato dove di te dicono male.\nAllora s'alz\u00f2 Pietro, parl\u00f2 con tutte le forze:\nAnche se viene Pilato con mille cavalieri,\nAnche se viene Pilato con mille cavalieri\nIo voglio, mio Signore, combatter per il tuo amore.\nPietro, devi tacere, io ti conosco bene:\nPrima che il gallo canti tre volte m'avrai rinnegato."}
{"id": "401005", "revid": "768068", "url": "https://it.wikipedia.org/wiki?curid=401005", "title": "Ain (fiume)", "text": "L'Ain \u00e8 un fiume francese lungo circa 200 chilometri, affluente di destra del Rodano che nasce nella Franca Contea, nel Giura vicino a Nozeroy, e si getta nel Rodano a 40\u00a0km da Lione. Ha dato il nome al dipartimento francese di Ain.\nBagna due dipartimenti per un totale di 66 comuni.\nSul primo tratto \u00e8 praticata la pesca della trota."}
{"id": "401011", "revid": "287204", "url": "https://it.wikipedia.org/wiki?curid=401011", "title": "Tuba Mascherata", "text": "'Tuba mascherata' \u00e8 l'alter ego di Paperon de' Paperoni."}
{"id": "401026", "revid": "115627852", "url": "https://it.wikipedia.org/wiki?curid=401026", "title": "Maria Teresa Bassa Poropat", "text": "Biografia.\nLaureata in Psicologia presso l'Universit\u00e0 degli Studi di Trieste e specializzata in Psicopedagogia presso l'Universit\u00e0 degli Studi di Torino, ha insegnato presso la Facolt\u00e0 di Psicologia dell'Universit\u00e0 di Trieste.\n\u00c8 stata Giudice privato del Tribunale dei minori della provincia di Trieste e ha insegnato alla facolt\u00e0 di Psicologia dell'Universit\u00e0 di Trieste, esponente di Cittadini per il Presidente, \u00e8 stata assessore all'Educazione, Condizione giovanile e Pari opportunit\u00e0 del Comune di Trieste dal 1996 al 2001. Dal 2003 al 2006 \u00e8 stata consigliera regionale.\n\u00c8 stata eletta Presidente della Provincia alle amministrative del 2006 (ballottaggio del 23-24 aprile), raccogliendo il 50,83% dei voti in rappresentanza di una coalizione di centrosinistra battendo il Presidente uscente (Fabio Scoccimarro). \u00c8 stata sostenuta, in Consiglio provinciale, da una maggioranza costituita da:\nIn occasione delle elezioni Amministrative 2011 ha deciso di ricandidarsi alla presidenza della Provincia. Al primo turno ha ottenuto il 48,48% distaccando lo sfidante del centrodestra Giorgio Ret fermo al 29,37%. Al ballottaggio, tenutosi domenica 29 e luned\u00ec 30 maggio, ha vinto con il 58,7% delle preferenze sul candidato del centrodestra."}
{"id": "401031", "revid": "121562377", "url": "https://it.wikipedia.org/wiki?curid=401031", "title": "Danza delle ore", "text": "La danza delle ore \u00e8 un breve balletto che fa parte della \"Gioconda\" di Amilcare Ponchielli.\nL'azione coreografica ha luogo nell'atto III. Durante un ricevimento alla Ca' d'Oro, Alvise Badoero, capo dell'inquisizione di stato, intrattiene gli ospiti con un ballo classico.\nIl librettista e scrittore Arrigo Boito immagin\u00f2 dodici ballerine che, danzando in cerchio, rappresentassero le dodici ore, e due ballerini che, danzando nel mezzo, raffigurassero le lancette.\nStruttura.\nDopo un'introduzione in sol maggiore, con interventi vocali (omessi nella versione sinfonica), si assiste in sequenza alle danze delle \"ore dell'aurora\", delle \"ore del giorno\", delle \"ore della sera\" e delle \"ore della notte\".\nL'episodio dedicato alle ore dell'aurora (mi maggiore) funge da estesa introduzione a quello dedicato alle ore del giorno, di cui anticipa l'inciso tematico di quattro note. Il punto di raccordo tra i due episodi, l'istante della nascita del giorno, coincide con l'intervento in fortissimo del coro (\u00abProdigio! incanto!\u00bb) cui segue un lento passaggio cromatico tipico dello stile dell'autore.\nDopo il breve episodio in do diesis minore dedicato alle ore della sera, basato su figurazioni in staccato, una melodia legata ed espressiva in mi minore affidata alla voce brunita dei violoncelli introduce le ore della notte. Una nuova patetica melodia in la minore si distende infine in un'ampia frase cantabile nella tonalit\u00e0 iniziale di mi maggiore.\nUn effetto di dissolvenza sonora prepara l'attacco della coda conclusiva: un robusto can-can alla maniera del Ballo Excelsior, introdotto a sorpresa da un brusco cambio di tempo (allegro vivacissimo).\nCuriosit\u00e0.\nLa \"danza delle ore\" \u00e8 l'unico brano di un compositore italiano utilizzato dalla Disney nel film musicale di animazione Fantasia. Inoltre, la \"danza delle ore\" sarebbe dovuta riapparire nel successivo Fantasia 2000, ma poi venne sostituita dalla \"Rapsodia in blu\" di George Gershwin.\nPrima di \"Fantasia\", la \"Danza delle ore\" \u00e8 apparsa nel cartone animato del 1929 \"\"Quando torna primavera\" (\"Springtime\") della serie \"Silly Symphonies\"\".\nIl brano \u00e8 stato utilizzato dalla Sip prima e da Telecom Italia poi, come musica del servizio telefonico \"ora esatta\"."}
{"id": "401032", "revid": "114708348", "url": "https://it.wikipedia.org/wiki?curid=401032", "title": "Testimone d'accusa", "text": ""}
{"id": "401036", "revid": "339392", "url": "https://it.wikipedia.org/wiki?curid=401036", "title": "Battesimo (Leonardo)", "text": ""}
{"id": "401041", "revid": "729019", "url": "https://it.wikipedia.org/wiki?curid=401041", "title": "Fortezza da Basso", "text": "La fortezza di San Giovanni Battista o fortezza da Basso \u00e8 un'opera di fortificazione alla moderna nelle mura di Firenze.\nCircondata dai viali di Circonvallazione e rientrante dei complessi espositivi di Firenze Fiera, oggi \u00e8 sede di numerosi convegni, concerti e iniziative nazionali e internazionali, oltre all'Opificio delle Pietre Dure.\nStoria.\nNata con il nome di Castello Alessandria, fu costruita da Pier Francesco da Viterbo e Antonio da Sangallo il Giovane tra il 1534 e il 1537 per ordine di Alessandro de' Medici.\nA maggio 1533 iniziarono gli scavi sovrintesi da Alessandro Vitelli e dall'architetto Pier Francesco da Viterbo.\nIl 15 luglio 1534 fu posta la prima pietra e nel dicembre dello stesso anno i lavori delle opere di fortificazione furono ultimati nella gran parte.\nLa gigantesca fortezza, di forma pentagonale, fu realizzata con grandezza di mezzi e rapidit\u00e0 per assicurare il controllo della citt\u00e0 ai Medici, appena rientrativi dopo l'Assedio di Firenze, di fornire alloggio a un forte contingente di truppe, nonch\u00e9 rifugio ai governanti in caso di rivolta, ma anche di impressionare e intimorire i fiorentini con la sua massa.\nPer accentuare questa impressione il lato rivolto verso la citt\u00e0 fu dotato, da Antonio da Sangallo, di un aspetto monumentale.\nIl ruolo militare della fortezza fu mantenuto anche in epoca lorenese, quando furono costruiti altri fabbricati di interesse architettonico e ambientale come la palazzina per gli ufficiali e un teatrino.\nNel 1775 de Sade cos\u00ec descrisse la Fortezza Da Basso nel suo viaggio in Italia: \u00ab[\u2026] la forteresse Da Basso ou ch\u00e2teau Saint-Jean-Baptiste. C'est un pentagone r\u00e9gulier avec des bons foss\u00e9s et un chemin couvert. Il faut voir l'arsenal et la fonderie de canons\u00bb.\nAl momento della demolizione delle mura trecentesche, durante il periodo di Firenze capitale d'Italia, la fortezza rimase isolata e i suoi fossati furono livellati, portando all'interramento della maggior parte delle muraglie.\nLa Fortezza, che come molte altre strutture simili non fu mai utilizzata, rimase affidata al demanio militare fino al 1967.\nNegli ultimi anni fu individuata come sede del polo fieristico fiorentino; di conseguenza fu intrapresa una lunga opera di restauro e adeguamento (non ancora conclusa) che port\u00f2 alla demolizione di strutture di servizio costruite durante l'uso della fortezza come caserma.\nGrazie a tali lavori oggi \u00e8 visibile la trecentesca Porta a Faenza, e seguire l'antico corso del Mugnone, torrente che scorreva nei fossati della citt\u00e0; visitare l'interno del Mastio e alcune altre strutture di un certo interesse, come la polveriera.\nPer ospitare le manifestazioni di Firenze Fiera sono stati costruiti due nuovi padiglioni espositivi, denominati, dal nome del progettista, rispettivamente \"Spadolini\" (Pierluigi Spadolini, 1977) e \"Cavaniglia\" (1996).\nAll'interno della fortezza si trova una delle sedi dell'Opificio delle pietre dure con numerosi laboratori scientifici e di restauro.\nNei giardini della prospiciente Villa Contini Bonacossi \u00e8 stato realizzato il Palazzo dei Congressi.\nDescrizione.\nPoich\u00e9 la fortificazione sorgeva in una pianura, secondo i canoni dell'architettura militare del tempo avrebbe dovuto avere pianta regolare con bastioni pienamente sviluppati, identici fra loro e dotati di orecchioni.\nFu invece scelta una pianta a pentagono irregolare per innestare il lato di base nelle mura arnolfiane preesistenti; al centro di questo lato, il pi\u00f9 lungo, fu costruito il cosiddetto, \"mastio\", una struttura estremamente originale che ingloba l'antica Porta Faenza. In realt\u00e0 si tratta di una \"piattaforma\" cio\u00e8 una sorta di mini bastione inventato proprio da Antonio da Sangallo per interrompere cortine troppo lunghe e garantire il tiro radente delle artiglierie.\nLa struttura era quindi di tipo misto, con la parte rivolta verso l'esterno pienamente sviluppata e regolare, mentre verso la citt\u00e0 prevalse la necessit\u00e0 di non invadere troppo spazio all'interno delle mura. Una pianta simile pu\u00f2 essere ritrovata nella (non pi\u00f9 esistente) cittadella di Piacenza, anch'essa tracciata da Pier Francesco da Viterbo.\nMentre cortina e Bastioni furono costruite con economici mattoni (che incidentalmente erano meglio in grado di assorbire i colpi di artiglieria) il \"Mastio\" fu edificato in pietra forte, e le pareti furono scolpite con un motivo decorativo a palle, allusive dello stemma mediceo, e diamanti; simili partiti decorativi erano comuni nel rinascimento (si pensi al Palazzo dei Diamanti a Ferrara) ma non furono mai pi\u00f9 utilizzati in questa scala in un'opera militare. All'interno della Piattaforma si pu\u00f2 oggi visitare la sala ottagonale, dotata di una straordinaria volta in mattoni a spina di pesce, che faceva parte del percorso d'accesso monumentale della fortezza. Alcuni disegni acquerellati superstiti delle varie fasi della progettazione sono considerati tra i pi\u00f9 bei disegni di Antonio."}
{"id": "401045", "revid": "767487", "url": "https://it.wikipedia.org/wiki?curid=401045", "title": "Fantasia 2000", "text": "Fantasia 2000 \u00e8 un film d'animazione statunitense del 1999 diretto da registi vari e prodotto dalla Walt Disney Company.\nConsiderato il 38\u00ba classico Disney secondo il canone ufficiale, fu ideato e realizzato in occasione del sessantesimo anno di uscita di \"Fantasia\" del 1940, oltre che per celebrare l'inizio del 2000. Come il film precedente, pone la musica al centro dello spettacolo e la trasforma in immagini. Si tratta inoltre del primo film della cosiddetta fase sperimentale dell'animazione disneyana (durata dal 2000 al 2008).\nTrama.\nCome il film originale del 1940, \"Fantasia 2000\" \u00e8 composto da 8 segmenti musicati che vengono stavolta introdotti da vari personaggi famosi in TV che hanno collaborato con la Disney negli anni precedenti.\nQuesta sequenza mostra variopinte figure astratte, simili ad allegre farfalle e foschi pipistrelli, esplorare un mondo fatto di luci, ombre e colori. I pipistrelli, dopo poco tempo, se ne impossessano, ma le farfalle, con l'aiuto della luce, riescono a scacciarli.\nQuesta sequenza mostra, inizialmente, una famiglia di affettuose megattere volanti, che giocano nel gelido oceano. Ad un certo punto, il cucciolo rimane intrappolato in un iceberg ma, con l'aiuto della madre, riesce a trovare la via d'uscita. La famiglia si riunisce e, insieme al numeroso branco, vola fino tra le nuvole.\nQuesta sequenza mostra il frenetico o miserabile tran tran di quattro persone, un ragazzo appassionato di jazz, un apatico e squattrinato disoccupato alla disperata ricerca di un impiego, una vivace ma sola ragazzina dai riccioli neri sballottata tra mille corsi dalla tata ma che vorrebbe stare pi\u00f9 tempo coi suoi indaffarati genitori (basata su Eloise, personaggio dei libri di Kay Thompson) e un fantasioso uomo dai capelli rossi (basato su John Culhane, autore dei making off di Fantasia e Fantasia 2000), marito di un'altezzosa, ricca e altrettanto acida signorotta amante dei cani dalla quale vorrebbe scappare, in una New York forsennata e affollata, all'epoca della Grande Depressione, con disegni dallo stile dei famosi cartoni animati di Al Hirschfeld. Vi \u00e8, inoltre, un delizioso cameo dello stesso Gershwin, che interpreta un eccellente pianista. Alla fine della sequenza i personaggi principali riescono ad avere ci\u00f2 che desideravano.\nQuesta sequenza mostra una versione con un finale alternativo della fiaba \"Il soldatino di stagno\" di Andersen.\nQuesta sequenza mostra un capannello di aggraziati fenicotteri rosa che cerca, invano, di far danzare con loro un membro del gruppo, che invece si diverte a far piroettare uno yo-yo, con riscontri decisamente comici.\nQuesta sequenza mostra la sequenza originale del primo Fantasia. Alla fine Topolino, dopo aver salutato il maestro Leopold Stokowski (termine della sequenza originale), corre a salutare l'attuale direttore James Levine.\nQuesta sequenza mostra l'evento biblico dell'Arca di No\u00e8. Paperino, aiutante di No\u00e8, incaricato di controllare che tutti gli animali si imbarchino, \u00e8 convinto di aver lasciato a terra proprio la sua amata Paperina, la quale era salita poco prima e, vedendolo scendere per cercarla, pensa a sua volta, sbagliando, che sia stato travolto dalle acque e quindi morto affogato. Sull'arca non riescono a incontrarsi, finch\u00e9 questa non si ferma in cima al monte Ararat. Durante la discesa degli animali, Paperina scopre di aver perduto l'unico ricordo di Paperino, un ciondolo con un loro ritratto, trovato da Paperino mentre spazza il pavimento dell'Arca e raggiunto nell'esatto momento in cui lo trova in mezzo alla polvere da Paperina. Entrambi si riabbracciano e baciano commossi e poi contemplano l'arcobaleno in cielo.\nAlla fine dell'inverno, un maestoso cervo si reca ad una fonte sacra per risvegliare lo Spirito della Primavera, dalle sembianze di una giovane donna con la pelle color smeraldo e con i capelli intrecciati di foglie e di fiori. Ella, accompagnata dal cervo, incomincia a far rifiorire la sua foresta, fino ad un certo punto quando nota che una montagna non rifiorisce. La dea investiga su cosa tiene la terra sterile e, con orrore, scopre che il monte \u00e8 in realt\u00e0 un vulcano addormentato e ne sveglia accidentalmente il malvagio spirito che lo abita: l'Uccello di Fuoco, che preso da una fame distruttiva, devasta la foresta sacra spargendo lava e fiamme ovunque, arrivando ad ingoiare la Primavera stessa. Dopo l'eruzione, il Cervo cammina per la landa desolata e riesce a trovare la sua amica, che sta andando lentalmente sfaldandosi divorata dal senso di colpa per aver causato una tale catastrofe mentre piange addolorata. Ma, appena le sue lacrime toccano terra, essa germoglia nuovamente, infondendo speranza alla dea che si muta in una gigantesca nube carica di pioggia. In questo modo, la foresta si risana esplodendo di vita con alberi interi che spaccano il terreno e prati verdi che ricoprono il Vulcano dell'Uccello di Fuoco, reso fertile dalla sua stessa lava. Primavera sorride trionfante e gioiosa spargendosi di polvere dorata e verde e andando in tutto il mondo a far terminare l'inverno mentre il Cervo la osserva fiero da una collina.\nProduzione.\nPre-produzione.\nNel 1940, Walt Disney fece uscire in tutti i cinema \"Fantasia\", il terzo classico d'animazione Disney. Il film era composto da 8 segmenti animati accompagnati da dei brani di musica classica eseguiti dalla Philadelphia Orchestra sotto la direzione di Leopold Stokowski. Walt aveva in mente di far uscire il film ogni anno sostituendo un po' alla volta vecchi segmenti con alcuni nuovi, cos\u00ec da permettere al pubblico di vedere un film sempre diverso. Tuttavia, alla sua uscita il film fu un fiasco al botteghino e ottenne recensioni contrastanti, deludendo le aspettative di Walter. Dopo alcuni lavori su i nuovi segmenti, l'idea venne accantonata nel '42 e non fu pi\u00f9 recuperata per tutta la vita di Disney. Nel 1980, Wolfgang Reitherman e Mel Shaw iniziarono a lavorare su \"Musicana\", un film che mescolava \"Jazz, Musica Classica, miti, Arte moderna...seguendo il vecchio format di \"Fantasia\" che presentava racconti etnici da tutto il mondo con la musica da vari paesi\". Il progetto venne per\u00f2 cancellato in favore di \"Canto di Natale di Topolino\".\nComparse.\nVi sono comparse di famosi attori e show-man, quali Steve Martin, Bette Midler, Penn &amp; Teller, Itzhak Perlman, James Earl Jones, Quincy Jones, Angela Lansbury, i quali hanno avuto a che fare con la Disney, come attori, cantanti e doppiatori.\nDistribuzione.\nIl film usc\u00ec in anteprima il 17 dicembre 1999 alla Carnegie Hall a New York come parte di un tour di cinque concerti live, seguito da quattro mesi di impegno nel cinema IMAX, e un'ampia distribuzione nei cinema regolari nel 2000.\nEdizione italiana.\nIl doppiaggio italiano del film \u00e8 stato effettuato presso la Royfilm e curato da Francesco Vairano.\nEdizione home video.\nVHS.\nLa videocassetta del film usc\u00ec nel dicembre 2000.\nDVD.\nAnche il DVD del film usc\u00ec nel dicembre 2000, in un'edizione molto semplice. Oltre al film presentava anche il cortometraggio animato \"Ta ta ti ti zin zin bum\" e un documentario sulla realizzazione del film.\nBLU-RAY.\nIl 24 novembre 2010 \u00e8 stato ripubblicato in Italia su DVD e Blu-ray, sia singolarmente sia in un cofanetto assieme a \"Fantasia\" del 1940. Nei contenuti extra del Blu-ray \u00e8 presente il cortometraggio \"Destino\", nato dal progetto di collaborazione tra Walt Disney e Salvador Dal\u00ed e realizzato solo nel 2003.\nColonna sonora.\nNel film presta servizio la Chicago Symphony Orchestra, diretta dallo statunitense James Levine, che esegue i seguenti brani musicali:"}
{"id": "401050", "revid": "1543377", "url": "https://it.wikipedia.org/wiki?curid=401050", "title": "Enrico Gherghetta", "text": "Formazione.\nNato a Fiume il 26 marzo 1957 e residente a Monfalcone (Go), coniugato e con una figlia.\nProviene da una famiglia operaia con una lunga tradizione di sinistra. A sedici anni lavora in fabbrica, conosce la politica attiva e il mondo del lavoro. Si diploma alle scuole serali come Perito Elettrotecnico, ha superato, sempre dopo lavoro, dieci esami universitari di \u201cLettere a indirizzo storico\u201d all'Universit\u00e0 degli Studi di Trieste, interrompendo poi gli studi per diventare Tecnico progettista dell'Enel dal 1981. Pubblica il libro \u201cIsontino: il sogno, le scelte\u201d - Contributo del centrosinistra isontino e \u201cUna citt\u00e0 regione\u201d - Perch\u00e9 le citt\u00e0 metropolitane sono dannose e inutili\nCarriera politica.\nLungo il percorso politico: giovanissimo si iscrive all'allora PCI, passa al PDS e diventa segretario provinciale dei DS nel 1999. Viene eletto Consigliere comunale al Comune di Monfalcone (Go); nel 1997 eletto Consigliere provinciale alla Provincia di Gorizia, dando poi le dimissioni nel giugno del 1998 quando risulta eletto Consigliere Regionale F.V.G. nella circoscrizione elettorale di Gorizia e riconfermato Consigliere nella tornata elettorale dell'8 e 9 giugno 2003. Durante il mandato di Consigliere regionale \u00e8 stato componente della II, III e IV Commissione Permanente FVG.\nEletto Presidente della provincia nel turno elettorale del 2006 (al termine del ballottaggio del 23 e 24 aprile), raccogliendo il 58,86% dei voti in rappresentanza di una coalizione di centrosinistra formata da:\nPer la seconda volta \u00e8 stato eletto Presidente della provincia nel turno elettorale del 2011 primo turno, raccogliendo il 52,81% dei voti in rappresentanza di una coalizione di centrosinistra, con il programma elettorale \"Il Mondo Nuovo\".\nSostenuto in consiglio provinciale da:\nEnrico Gherghetta negli ultimi anni si \u00e8 fortemente opposto anche tramite gli organi di informazione al progetto nazionale di eliminare le provincie vedendo piuttosto come ente inutile l'istituzione regionale, idea che \u00e8 subito cambiata nel 2012 chiedendo di poter partecipare alle primarie per la scelta del candidato del centro sinistra alla presidenza della regione Friuli Venezia Giulia.\nIl suo mandato amministrativo scade nel 2016."}
{"id": "401051", "revid": "1852655", "url": "https://it.wikipedia.org/wiki?curid=401051", "title": "Produttoria", "text": "In matematica, la produttoria \u00e8 un simbolo che abbrevia in una notazione sintetica la moltiplicazione di un certo numero di fattori. Il simbolo usato \u00e8 la lettera greca maiuscola Pi.\nDefinizione.\nLa definizione di produttoria \u00e8 data da:\nLa variabile formula_2 \u00e8 una variabile libera detta \"indice\" della produttoria; essa assume tutti i valori interi compresi tra il \"limite inferiore\" formula_3 e il \"limite superiore\" formula_4, mentre gli formula_5 sono i termini di una successione.\nAd esempio:\nUn utilizzo tipico della produttoria \u00e8 la definizione di fattoriale di un numero formula_4:\nSe l'indice superiore \u00e8 minore dell'indice inferiore, la produttoria rappresenta un prodotto vuoto e il suo valore \u00e8 1.\n\u00c8 possibile definire il prodotto anche per indici non consecutivi, ma che rispettano alcune condizioni logiche prefissate; ad esempio, per indicare che un numero \u00e8 pari al prodotto dei suoi divisori si scrive:\nL'indice di produttoria \u00e8 formula_10, e le condizioni che deve rispettare sono poste sotto al simbolo di produttoria.\nProdotti infiniti.\nSi pu\u00f2 anche considerare il prodotto di un numero infinito di termini: nella notazione, si rimpiazza il limite superiore formula_4 con il simbolo di infinito (formula_12). Il prodotto di una tale serie \u00e8 definito come il limite del prodotto dei primi formula_4 termini, al crescere di formula_4. In formule,\nIn maniera analoga, si pu\u00f2 rimpiazzare il limite inferiore formula_3 con l'infinito negativo:\nInfine, \u00e8 possibile considerare limiti inferiori e superiori infiniti:\nformula_18.\nTutti i prodotti sopra descritti sono definiti se lo sono i rispettivi limiti.\nUtilizzo della notazione.\nSebbene il simbolo di produttoria rappresenti una lettera Pi greca maiuscola, la codifica Unicode prevede un apposito simbolo per esso, alla posizione U+220F (\u220f), distinto da U+03A0 (\u03a0), che rappresenta la lettera Pi. In LaTex, il simbolo di produttoria viene normalmente riprodotto con il comando codice_1.\nOltre che per l'usuale prodotto tra numeri, il simbolo di produttoria pu\u00f2 essere utilizzato anche per indicare altre operazioni matematiche con propriet\u00e0 simili, come il prodotto cartesiano tra insiemi."}
{"id": "401065", "revid": "123672681", "url": "https://it.wikipedia.org/wiki?curid=401065", "title": "Lista civica", "text": "Una lista civica \u00e8 una lista elettorale che si presenta alle elezioni (comunali, provinciali, regionali o parlamentari) senza essere espressione diretta di un partito politico. Il Dizionario Garzanti Italiano offre la seguente definizione: \"\u00ablista elettorale presentata alle elezioni amministrative, autonoma rispetto ai partiti tradizionali, con un programma che mira ad affrontare e risolvere problemi locali\u00bb\".\nDescrizione.\nUna lista civica \u00e8 di fatto un nuovo partito politico che, a differenza di quelli tradizionali, assume pi\u00f9 una caratteristica di movimento d'opinione temporaneo e a dimensione locale. Dalle liste civiche sono spesso nati movimenti politici locali, talvolta riuniti in occasionali o stabili federazioni nazionali. Dal punto di vista storico, in Italia le liste civiche sono state presenti dagli anni cinquanta in poi, con nominativi pi\u00f9 disparati. \n\u00c8 da precisare che la divisione lista civica/partito politico \u00e8 una categorizzazione di tipo associativo e la Costituzione italiana, con l'art. 49, enuncia semplicemente la possibilit\u00e0 di ogni cittadino di \"\u00abassociarsi liberamente in partiti per concorrere con metodo democratico a determinare la politica nazionale\u00bb\".\nCaratteristiche comuni alla maggior parte delle liste civiche sono:\nIl fenomeno delle liste civiche si \u00e8 molto diffuso soprattutto nei piccoli paesi, a causa anche della legge elettorale maggioritaria a turno unico vigente nei comuni con meno di 15.000 abitanti, che obbliga i partiti a riunirsi in coalizioni e presentare insieme un'unica lista per avere maggiori possibilit\u00e0 di vittoria. \nIn questi comuni molto spesso si presentano solo due liste civiche, una di centro-destra e una di centro-sinistra. Tuttavia, talvolta accade che, proprio per il carattere apartitico e/o strettamente locale della lista civica, al suo interno possano essere presenti candidati appartenenti a partiti dalle posizioni diametralmente opposte su questioni di carattere generale e/o nazionale.\nLa tendenza in corso per la formazione di liste civiche ha come obiettivo l'attivazione di percorsi di partecipazione diretta dei cittadini su vari aspetti delle problematiche locali. Ci\u00f2 non di meno da parte dei partiti tradizionali, i quali negli ultimi anni hanno proposto le \"primarie\", al fine di scegliere i propri rappresentanti e programmi da presentare in lista.\nCaratteristica in senso generale di una lista civica \u00e8 un'organizzazione politica snella e con statuti a dimensione sia locale (il territorio come identit\u00e0 primaria) sia sovra-comunale e, pi\u00f9 di recente, con l'utilizzo delle possibilit\u00e0 offerte dalla rete."}
{"id": "401069", "revid": "113298878", "url": "https://it.wikipedia.org/wiki?curid=401069", "title": "Alfabeto cirillico arcaico", "text": "LAlfabeto cirillico arcaico fu un sistema di scrittura sviluppato nel X secolo d.C. durante il Primo Impero bulgaro per mettere per scritto la lingua liturgica usata dalla chiesa ortodossa, l'Antico slavo ecclesiastico.\nAvendo adottato il Cristianesimo come religione ufficiale di stato nell'864, il \"\u043a\u043d\u044f\u0437\u044c\" (principe) Boris I commission\u00f2 la creazione dell'alfabeto. Costantino di Preslav, appartenente alla omonima scuola, svilupp\u00f2 il nuovo alfabeto e gli diede il nome in onore del suo maestro San Cirillo, che in precedenza, insieme a suo fratello San Metodio, aveva probabilmente sviluppato l'Alfabeto glagolitico, un alfabeto slavo anteriore redatto durante il loro periodo di permanenza alla corte morava del principe Rostislav (863-866 d.C.), che avrebbe influenzato, specie attraverso l'opera del \"pol\u016dgrec\u016d\" (cio\u00e8 \"met\u00e0 greco\", causa la sua origine) Simeone I (886 d.C.), l'alfabeto cirillico arcaico. Il nuovo alfabeto mostra anche influenze dell'alfabeto greco, latino ed anche dell'alfabeto ebraico.\nNei secoli successivi, l'alfabeto cirillico segu\u00ec i cambiamenti delle lingue parlate, sviluppando variazioni regionali per adattarsi alle caratteristiche delle lingue nazionali e fu soggetto di riforme accademiche e decreti politici. Da esso si svilupparono cos\u00ec tutte le versioni moderne dell'Alfabeto cirillico.\nNumerali, diacritici e punteggiatura.\nOgni lettera ha anche un valore numerico, caratteristica ereditata dall'alfabeto greco. Un titlo sopra una sequenza di lettere indicava il loro uso come numerali.\nUna serie di diacritici, adottati dall'ortografia politonica greca venivano utilizzati nella scrittura :\nSegni d'interpunzione:"}
{"id": "401092", "revid": "147771", "url": "https://it.wikipedia.org/wiki?curid=401092", "title": "Motore 3D", "text": ""}
{"id": "401096", "revid": "287204", "url": "https://it.wikipedia.org/wiki?curid=401096", "title": "Lotario II", "text": ""}
{"id": "401098", "revid": "68011321", "url": "https://it.wikipedia.org/wiki?curid=401098", "title": "Segnale acustico", "text": "Un segnale acustico \u00e8 una trasmissione di informazione tramite un fenomeno acustico ovvero vibrazionale del mezzo di trasmissione (aria, acqua, solido, ecc..).\nLe vibrazioni acustiche sono costituite da frequenze normalmente udibili dagli esseri umani, da circa 20 Hz a circa 22 000 Hz.\nAl di sotto si hanno gli infrasuoni, udibili da elefanti e grossi animali. Al di sopra si hanno gli ultrasuoni, udibili da cani, cetacei e pipistrelli (gli esseri umani invece non avvertono nulla, come se il segnale acustico non vi fosse).\nTipicamente una sorgente emette le vibrazioni acustiche che si trasmettono attraverso il mezzo fino a raggiungere la destinazione. In questo modo viene trasmessa l'informazione.\nEsempio: la bocca produce il suono della voce, l'aria lo trasmette all'orecchio dell'interlocutore."}
{"id": "401108", "revid": "64525", "url": "https://it.wikipedia.org/wiki?curid=401108", "title": "Ione nitrato", "text": ""}
{"id": "401128", "revid": "123984494", "url": "https://it.wikipedia.org/wiki?curid=401128", "title": "Swoosh", "text": "Lo Swoosh \u00e8 il logo della marca di abbigliamento e sport Nike. \u00c8 uno dei pi\u00f9 reclamizzati marchi al mondo, assieme al simbolo della Coca-Cola. Naomi Klein nel suo libro No logo constata come la massiccia e pervasiva campagna pubblicitaria della ditta ha portato addirittura questo simbolo a essere il pi\u00f9 tatuato dagli statunitensi.\nStoria.\nFu creato da Carolyn Davidson nel 1971, una studentessa di grafica alla Portland State University, che realizz\u00f2 il disegno su esplicita richiesta di Phil Knight, un insegnante che all'epoca stava lavorando per fondare la Blue Ribbon Sports (BRS), la futura Nike.\nLa BRS era alla ricerca di un logo che potesse essere posto sulla nuova linea di calzature per l'atletica, la cui uscita era prevista l'anno seguente, nel 1972. Knight chiese cos\u00ec alla giovane Davidson di buttare gi\u00f9 alcune idee, proposta accettata in cambio di 2 dollari l'ora.\nNel giugno 1971 Davidson present\u00f2 diverse proposte all'attenzione di Knight e ai suoi collaboratori. Tra le tante venne scelto ci\u00f2 che diventer\u00e0 lo \"Swoosh\".\nCarolyn Davidson fattur\u00f2 il lavoro 35 dollari per ci\u00f2 che ora \u00e8 considerato inestimabile. Undici anni dopo Knight diede alla Davidson un anello d'oro con il simbolo dello \"Swoosh\", oltre a una busta piena di azioni dell'azienda Nike, in segno della propria gratitudine."}
{"id": "401137", "revid": "1318658", "url": "https://it.wikipedia.org/wiki?curid=401137", "title": "Pierre R\u00e9mond de Montmort", "text": "In inglese talora viene chiamato poco giustificatamente \"Raymond de Montmort\".\nBiografia.\nIndirizzato dal padre, cominci\u00f2 a dedicarsi agli studi di diritto, per i quali si rese conto rapidamente di avere ben poco interesse. Successivamente fu in grado di viaggiare abbastanza lungamente in Inghilterra e in Germania, tornando in Francia nel 1699. Si dedic\u00f2 allora allo studio della filosofia, avendo come insegnante privato il reverendo Nicolas Malebranche. Questi lo avvi\u00f2 anche allo studio della fisica di Cartesio e, successivamente, egli prosegu\u00ec in studi scientifici accostando in particolare l'algebra e la geometria e recandosi ancora all'estero.\nTornato in Francia nel 1699, venne in possesso della cospicua eredit\u00e0 paterna e questo gli consent\u00ec di acquistare una tenuta a Montmort in Borgogna e di aggiungere al suo nome il titolo di de Montmort.\nTrascorse poi il resto della sua vita quasi esclusivamente nel suo castello di Montmort occupandosi dei suoi studi scientifici, tenendosi in corrispondenza con molti scienziati di primo piano del suo tempo e riuscendo varie volte ad ospitarli, come accadde con Nicolaus I Bernoulli e Brook Taylor.\nNel 1708 pubblic\u00f2 a Parigi la sua opera pi\u00f9 famosa, \"Essay d'analyse sur les jeux de hazard\", una raccolta di problemi sulle differenze finite e sulle probabilit\u00e0 derivanti da uno studio piuttosto sistematico dei giochi d'azzardo, in buona parte sviluppati con Nicolaus Bernoulli; questa opera ha contribuito a evidenziare i contenuti matematici della tematica dei giochi. Alla prima edizione fece seguito nel 1713 un'edizione rivista e ampliata, contenente l'intera corrispondenza avuta con Jakob e Nicolaus Bernoulli.\nNel 1713 trov\u00f2 un'espressione per la somma di n addendi della forma\nformula_1 ;\nquesto risultato sembra essere stato ottenuto indipendentemente da Christian Goldbach nel 1718.\nNel 1715 fu eletto membro della Royal Society, nonostante l'aspra polemica fra scienziati inglesi e continentali riguardante la controversia sui meriti di Newton e Leibniz nei confronti della fondazione del calcolo infinitesimale. Nel 1716 fu eletto nella Acad\u00e9mie Royale des Sciences.\nMontmort fu in corrispondenza anche con John Craig, Edmund Halley, Jakob Hermann e Giovanni Poleni."}
{"id": "401140", "revid": "34971", "url": "https://it.wikipedia.org/wiki?curid=401140", "title": "Prezzemolo", "text": ""}
{"id": "401142", "revid": "599", "url": "https://it.wikipedia.org/wiki?curid=401142", "title": "Rouse Ball", "text": ""}
{"id": "401151", "revid": "79968", "url": "https://it.wikipedia.org/wiki?curid=401151", "title": "Antonio Serena", "text": "Biografia.\nLaureato in lingue straniere, in lettere moderne e in storia, e specializzato in storia contemporanea, Antonio Serena ha insegnato negli istituti superiori.\nAttivit\u00e0 politica.\nSerena ha militato giovanissimo nel Movimento Sociale Italiano, iscrivendosi a 13 anni all'associazione studentesca Giovane Italia. Successivamente \u00e8 stato consigliere comunale a Cornuda e a Vittorio Veneto.\nL'esperienza federalista con Liga Veneta e Lega Nord.\nNegli anni '80 Serena \u00e8 stato cofondatore del movimento federalista l\"Uomo Qualunque\" (ispirato all'omonimo partito del dopoguerra) poi confluito nella Liga Veneta.\nNel 1992 \u00e8 stato eletto al Senato della Repubblica con la lista della Lega Nord. Rieletto a Palazzo Madama nel 1994 e nel 1996, ha ricoperto gli incarichi di segretario di presidenza del Senato, di capogruppo nella Commissione parlamentare antimafia e ha fatto parte della Commissione per il Trattato di Schengen. \nNel 1993 fu il promotore, assieme ai senatori Donato Manfroi (Lega) e Luigi Biscardi (SD-Ulivo), dell'emendamento sull'abolizione del doppio stipendio per i parlamentari dipendenti dello Stato, approvato dal Parlamento nella Finanziaria Amato.\nContrario alle sanzioni comminate dall'Unione europea per la violazione dei limiti di produzione imposti agli allevatori con il sistema delle quote latte, prese parte a una manifestazione tenutasi a Tessera che sfoci\u00f2 in tafferugli con le forze dell'ordine. Per quella vicenda Serena fu indagato, ma la giunta per le autorizzazioni del Senato neg\u00f2 l'autorizzazione a procedere..\nVicino alle tesi di Gianfranco Miglio, solidarizz\u00f2 con il gruppo di attivisti per l'autodeterminazione del Veneto, noto come Serenissimi, promotori di alcuni gesti dimostrativi culminati nel 1997 con l'assalto al campanile di San Marco. Nel 1998 insieme ad altri esponenti della Liga Veneta lasci\u00f2 la Lega Nord per dissensi sul tema della secessione. In ottobre si iscrisse al gruppo misto, fondando con il senatore Donato Manfroi la componente Liga Veneta Repubblica.\nNell'elezione del Presidente della Repubblica del 1999 fu il candidato di bandiera della Liga Veneta e ottenne 6 voti Nel 2000 dichiar\u00f2 vicinanza al leader nazionalista austriaco J\u00f6rg Haider.\nL'ingresso in AN e il caso Priebke.\nDopo tre legislature nella Lega, nel 2000 entr\u00f2 in Alleanza Nazionale, e nel 2001 fu eletto alla Camera alle elezioni politiche del 2001 con il proporzionale nella Circoscrizione Veneto 2. Nella XIV legislatura \u00e8 stato il deputato che ha presentato il maggior numero di disegni di legge.\nNel 2003, in occasione della visita in Israele, contest\u00f2 a Gianfranco Fini l'aver assunto posizioni occidentaliste e sioniste.In precedenza, il 12 settembre 2003, invi\u00f2 una lettera di dimissioni da Alleanza Nazionale recandosi successivamente a Palazzo Chigi per motivare le ragioni del suo gesto al Presidente Gianfranco Fini Nello stesso periodo si spese pubblicamente perch\u00e9 fosse concessa la grazia all'ufficiale nazista Erich Priebke che nel 1997 era stato condannato all'ergastolo per l'eccidio delle Fosse Ardeatine. Per la difesa di Priebke, Serena il 19 novembre fu sospeso dal gruppo parlamentare e poi espulso da Alleanza Nazionale, iscrivendosi al gruppo misto.. Parecchi mesi prima il deputato aveva consegnato nelle mani di Fini, a Palazzo Chigi, una lettera di dimissioni dal partito, annunciando pubblicamente la sua decisione di abbandonare il partito. In aperto contrasto con il Presidente Fini, in occasione del processo e della condanna, aveva sostenuto che Priebke fosse oggetto di \"crudeli e inutili comportamenti\" alimentati da una \"lobby ebraica che sparge odio\". e ne aveva chiesto la grazia per \"ragioni umanitarie\" anche in ragione dell'et\u00e0 del detenuto. Durante tutto il suo mandato parlamentare, Serena present\u00f2 interrogazioni, disegni di legge e comp\u00ec continue visite al carcere di Rebibbia, al fine di permettere che i detenuti ultraottantenni potessero lasciare il carcere..\nAntonio Serena ader\u00ec alle tesi di Giacinto Auriti sulla presunta politica usuraia delle banche e gli indirizzi del Fondo Monetario Internazionale e le sostenne con interrogazioni e disegni di legge. In un'interrogazione alla Camera dei deputati nel dicembre 2005 Serena chiese l'intervento del governo in materia di abolizione del signoraggio bancario.\nSaggistica.\nAntonio Serena ha pubblicato diversi saggi di orientamento revisionista sulla seconda guerra mondiale e in particolare sullo guerra civile in Italia, con l'intento di portare alla luce presunti crimini delle formazioni partigiane e dei militari angloamericani nel Nord Italia negli ultimi anni del conflitto e nei mesi successivi alla Liberazione.\nNel 2014 \u00e8 stato tra i consulenti storici del regista Antonello Belluco per il film \"Il segreto di Italia\" con Romina Power ispirato all'eccidio di Codevigo."}
{"id": "401194", "revid": "104265", "url": "https://it.wikipedia.org/wiki?curid=401194", "title": "Ristorante", "text": "Un ristorante (dal francese \"restaurant\", attestato per la prima volta in Italia nel 1877) \u00e8 una struttura edile nella quale vengono serviti cibi e bevande varie, da consumare nel locale e talvolta da asporto. Il termine copre una vastissima gamma di attivit\u00e0 commerciali e svariati tipi di cucina.\nA volte i ristoranti sono parte di un complesso pi\u00f9 grande, solitamente un albergo, nel qual caso gli ambienti per la ristorazione sono pensati per l'uso da parte degli ospiti, ma sono spesso aperti anche per clienti esterni.\nStoria.\nIl termine francese \"restaurant\" (da \"restaurer\", \"ristorare\") comparve per la prima volta nel XVI secolo, con il significato di \"un cibo che ristora\", e si riferiva specialmente ad una minestra ricca e di gusto raffinato.\nSecondo il Guinness dei primati, il Sobrino de Botin, a Madrid, sarebbe il pi\u00f9 antico ristorante tuttora in esercizio. Fu infatti aperto nel 1725.\nIl significato moderno del termine nacque attorno al 1765, quando un cuoco parigino di nome Boulanger apr\u00ec un'attivit\u00e0 di ristorazione. Il primo ristorante ad adottare la forma divenuta poi standard al giorno d'oggi (con i clienti seduti al proprio tavolo con la propria porzione, avendo inoltre la possibilit\u00e0 di scegliere la portata da un menu, durante specifici orari di apertura) fu la Grand Taverne de Londres, fondata nel 1782 da un uomo di nome Antoine Beauvillier. Sembra che il nome sia derivato dal motto \"venite e io vi ristorer\u00f2\" affisso nel primo locale di questo tipo.\nOrganizzazione.\nL'organizzazione del ristorante si basa principalmente sul coordinamento del lavoro dei reparti di sala e cucina. Questi sono gestiti rispettivamente da una brigata di sala agli ordini di un ma\u00eetre, e da una brigata di cucina agli ordini di uno chef. Possono aggiungersi altri servizi come \"reception\", \"bar\" o \"guardaroba\". Solitamente, al termine della consumazione si richiede il conto, da pagare al tavolo oppure alla cassa, in uscita.\nTipi di ristoranti.\nI ristoranti spaziano da locali senza troppe pretese per persone che lavorano nelle vicinanze, con cibo semplice a basso costo, fino a posti a caro prezzo, che servono cibo e vino in un ambiente formale.\nSolitamente i clienti si siedono al proprio tavolo, successivamente i loro ordini vengono presi da un cameriere, che porter\u00e0 loro anche il cibo quando sar\u00e0 pronto, e il cliente paga il conto alla fine del pasto.\nA seconda della tipologia del locale, i clienti potranno aggiungere una mancia, di proporzione variabile rispetto al conto (solitamente 10-20%), che andr\u00e0 al cameriere o al ristorante. Questa aggiunta pu\u00f2 essere direttamente aggiunta al conto (come accade solitamente in alcuni Paesi, come gli USA) o data volontariamente dal cliente.\nDenominazioni in uso in Italia.\nI locali pubblici dove \u00e8 possibile consumare pasti e cibi possono assumere varie denominazioni, ognuna di queste caratterizza un particolare tipo di servizio e di cibi serviti:\nDenominazione di uso in Francia.\nRistoranti a tema.\nL'espressione \"ristoranti a tema\" viene utilizzata per indicare quei ristoranti in cui prevale una tematica specifica sul tipo di arredamento o abbigliamento del personale, o sul tipo o il nome delle portate. Alcuni esempi sono i ristoranti a tema americano, come le \"steak house\" (letteralmente \"case della bistecca\"), che prevedono un menu composto principalmente da carne grigliata e un arredamento che ricorda i \"saloon\" statunitensi; i ristoranti vegetariani, che prevedono un menu composto unicamente da piatti vegetariani; o i ristoranti dark, il cui arredamento e i nomi delle portate del menu ricordano gli ambienti horror o i grandi registi del cinema del genere.\nFormule solidali.\nLa pandemia da COVID 19 ha contribuito alla diffusione di formule solidali e caritatevoli, quali: l'applicazione di un sovrapprezzo per regalare un pasto ai poveri, iniziative del tipo \"piatto sospeso\u00a3 oppure anche donazioni a distanza a favore di persone denutrite del Terzo Mondo.\nAspetti giuridici.\nIn Italia, il rapporto fra ristoratore e cliente \u00e8 regolato da un contratto atipico tacito e non scritto, che in dottrina \u00e8 chiamato \"contratto ristorativo\".\nEsso obbliga il ristoratore ad esporre un listino prezzi, a somministrare al cliente il cibo e le bevande da questi effettivamente ordinate e a praticare il relativo prezzo esposto di listino esposto pubblicamente. L'inadempienza ad una di queste obbligazioni contrattuali legittima il cliente a rifiutarsi di pagare il conto."}
{"id": "401204", "revid": "3732", "url": "https://it.wikipedia.org/wiki?curid=401204", "title": "Libero Gualtieri", "text": "Biografia.\nPrese parte alla Resistenza partigiana e, al termine della seconda guerra mondiale, entr\u00f2 nel Partito d'Azione per poi schierarsi (1948) con il Partito Repubblicano assieme ad amici come Oddo Biasini e Osvaldo Abbondanza. Divent\u00f2 dirigente nazionale del partito dopo l'ascesa alla segreteria di Ugo La Malfa.\nConsigliere regionale in Emilia-Romagna con il PRI dal 1970 al 1979, venne eletto senatore proprio nel 1979 e successivamente fu capogruppo dei repubblicani a Palazzo Madama.\nDurante la X Legislatura fu presidente della Commissione Stragi ed in questa veste partecip\u00f2 alla prima puntata de \"La notte della Repubblica\", la celebre trasmissione condotta da Sergio Zavoli. Membro della segreteria nazionale del PRI fino al 1992, dopo il passaggio dalla Prima alla Seconda Repubblica si schiera con il centrosinistra e forma il gruppo parlamentare della \"Sinistra Democratica\".\nConfermato al Senato sino alla morte, aderisce ai Democratici di Sinistra. Muore nel 1999 a causa di un aneurisma.\nLe dichiarazioni sulla \"banda della Uno bianca\".\nIn occasione dell'omicidio di Graziano Mirri, benzinaio e padre di un poliziotto, per primo denunci\u00f2 la probabile implicazione di apparati dello Stato nella vicenda della Banda della Uno Bianca. \nSecondo un l'edizione di in telegiornale andato in onda su Raitre dell'epoca: "}
{"id": "401209", "revid": "1543377", "url": "https://it.wikipedia.org/wiki?curid=401209", "title": "Orbita areostazionaria", "text": "Si dice orbita areostazionaria un'orbita sincrona circolare, equatoriale e prograda attorno a Marte, potenzialmente utilizzabile da satelliti artificiali che necessitassero di trovarsi in ogni istante sempre al di sopra del medesimo punto della superficie del pianeta. I satelliti in orbita areostazionaria, come tutti quelli in orbita areosincrona, sono caratterizzati da un periodo orbitale pari al giorno siderale marziano.\nParametri orbitali.\nIl raggio dell'orbita areostazionaria \u00e8 dato dalla formula\nLa velocit\u00e0 orbitale di un satellite in una simile orbita sarebbe dunque pari a\nUna siffatta orbita \u00e8 effettivamente possibile; si trova infatti all'interno della sfera d'influenza gravitazionale marziana, data dal raggio di Hill secondo la formula"}
{"id": "401210", "revid": "320578", "url": "https://it.wikipedia.org/wiki?curid=401210", "title": "West Bromwich Albion", "text": ""}
{"id": "401213", "revid": "640277", "url": "https://it.wikipedia.org/wiki?curid=401213", "title": "Orbita selenostazionaria", "text": "Si dice orbita selenostazionaria un'orbita sincrona circolare, equatoriale e prograda attorno alla Luna, potenzialmente utilizzabile da satelliti artificiali che necessitassero di trovarsi in ogni istante sempre al di sopra del medesimo punto della superficie lunare. I satelliti in orbita selenostazionaria, come tutti quelli in orbita selenosincrona, sono caratterizzati da un periodo orbitale pari al giorno siderale lunare."}
{"id": "401216", "revid": "838137", "url": "https://it.wikipedia.org/wiki?curid=401216", "title": "Orbita adeostazionaria", "text": "Si dice orbita adeostazionaria un'orbita sincrona circolare, equatoriale e prograda attorno a Plutone, potenzialmente utilizzabile da satelliti artificiali che necessitassero di trovarsi in ogni istante sempre al di sopra del medesimo punto della superficie del pianeta. I satelliti in orbita adeostazionaria, come tutti quelli in orbita adeosincrona, sono caratterizzati da un periodo orbitale pari al giorno siderale plutoniano.\nParametri orbitali.\nIl raggio dell'orbita adeostazionaria \u00e8 dato dalla formula\nLa velocit\u00e0 orbitale di un satellite in una simile orbita sarebbe dunque pari a\nUna siffatta orbita \u00e8 effettivamente possibile; si trova infatti all'interno della sfera d'influenza gravitazionale plutoniana, data dal raggio di Hill secondo la formula"}
{"id": "401218", "revid": "729019", "url": "https://it.wikipedia.org/wiki?curid=401218", "title": "Orbita poseidostazionaria", "text": "Si dice orbita poseidostazionaria un'orbita sincrona circolare, equatoriale e prograda attorno a Nettuno, potenzialmente utilizzabile da satelliti artificiali che necessitassero di trovarsi in ogni istante sempre al di sopra del medesimo punto dell'atmosfera del pianeta. I satelliti in orbita poseidostazionaria, come tutti quelli in orbita poseidosincrona, sono caratterizzati da un periodo orbitale pari al giorno siderale nettuniano.\nParametri orbitali.\nIl raggio dell'orbita poseidostazionaria \u00e8 dato dalla formula\nLa velocit\u00e0 orbitale di un satellite in una simile orbita sarebbe dunque pari a\nUna siffatta orbita \u00e8 effettivamente possibile; si trova infatti all'interno della sfera d'influenza gravitazionale nettuniana, data dal raggio di Hill secondo la formula"}
{"id": "401220", "revid": "2173932", "url": "https://it.wikipedia.org/wiki?curid=401220", "title": "Diadora", "text": "La Diadora S.p.A. \u00e8 una societ\u00e0 di abbigliamento italiana, con sede a Caerano di San Marco in Veneto, che produce calzature, magliette e altri articoli quali zaini e borse. L'azienda \u00e8 stata \"sponsor\" tecnico della Nazionale italiana di calcio dal 1986 al 1994.\nDal 2022 Diadora, dopo trent'anni, rilancia una linea di scarpe da ginnastica made in Italy, rilanciando cos\u00ec il prestigio del marchio a livello internazionale.\nStoria.\nGuida Danieli.\nLa zona pedemontana veneta era nota per la produzione di calzature, una tradizione iniziata durante il periodo della Grande guerra, quando nel Trevigiano, ritrovatosi sul fronte, si diffuse la produzione di calzature militari per supportare i soldati. L'industria continu\u00f2 anche nei decenni successivi, sviluppandosi e specializzandosi ulteriormente.\n\u00c8 in questo contesto che nasce l'azienda Diadora (a Caerano di San Marco, nel 1948), come ditta specializzata in scarponi da montagna: il fondatore Marcello Danieli, chiamato anche Ottavio perch\u00e9 ultimo di otto fratelli, aiutato dalla moglie e da un socio, Rinaldo Menegon, inizia una produzione artigianale. All'inizio scarpe da lavoro nei campi e da boscaiolo. Non c'\u00e8 ancora il marchio, la pelle \u00e8 comprata in Toscana; Danieli va in giro a vendere il prodotto: nel giro di pochi anni il calzaturificio sar\u00e0 noto per la sua qualit\u00e0, prima nel Veneto e quindi in tutta Italia.\nNel gennaio 1967 i due soci si separano e nasce il Calzaturificio Diadora. Con gli anni Sessanta e il pi\u00f9 diffuso benessere che investe l'Italia, Diadora, grazie all'acquisto di nuovi macchinari e brevetti americani di produzione (come ad esempio la pressofusione), si evolve in una vera e propria fabbrica, con produzione di dimensioni e processi industriali, ma riuscendo a mantenere un'ottima qualit\u00e0, e con essa la fama a livello nazionale. Ma gli anni Sessanta portano anche a una maggiore attenzione degli italiani verso il mondo sportivo, e ci\u00f2 spinge Diadora ad aggiungere alle pedule e agli scarponi la produzione di scarponi da sci e di Doposc\u00ec.\nNegli anni Settanta, e in particolare con Montreal 1976, il marchio (all'inizio i cerchi olimpici; dal 1973 assume la forma della freccia alata) si impone nel mondo dello \"sport\" attraverso la sponsorizzazione di alcuni celebri campioni del \"tennis\" e del calcio, fra i quali Bj\u00f6rn Borg, Roberto Bettega, Marco Tardelli, Walter Zenga e Giuseppe Gentile, seguiti dall'atletica leggera, da Gabriella Dorio sino a Ben Johnson. Questa campagna di sponsorizzazione traina Diadora in ambito internazionale: la produzione supera i tre milioni di paia, che vengono distribuiti da oltre 3.500 punti di vendita in 45 paesi di tutto il mondo. Grazie a Diadora (in cui gi\u00e0 da tempo lavorano i tre figli di Marcello Danieli, ossia Roberto, Pierluigi, Diego) nasce anche la moda della scarpa da \"tennis\" calzata al di fuori del contesto sportivo, usata dai ragazzi come accessorio casual.\nNegli anni Ottanta \u00e8 attuata una diversificazione della gamma di \"sport\" sponsorizzati, che ingloba pallacanestro, pallavolo, pugilato, scherma, automobilismo, motociclismo, ciclismo e pentathlon, ma soprattutto la collaborazione con il Centro di Bioingegneria di Milano, che porta a Diadora grandi innovazioni tecniche e materiali d'avanguardia.\nOggi Diadora \u00e8 uno dei maggiori marchi nel mondo dello \"sport\", con sponsorizzazione in tutti i campi e una fitta rete di distribuzione a livello internazionale; Diadora \u00e8 nota anche attraverso il marchio Utility Diadora, con cui \u00e8 capofila nella produzione di scarpe antinfortunistiche ad alta tecnologia.\nGuida Moretti Polegato.\nL'intenso sviluppo (nel 1997 la societ\u00e0 ha ricavi per 550 miliardi delle vecchie lire e 650 dipendenti) desta qualche affanno. Il 30 giugno 1998 l'Invicta, storica azienda torinese specializzata in zaini, acquista l'azienda di Caerano, fondendosi successivamente con essa e spostando nel Trevigiano la propria sede principale. Il sodalizio \u00e8 per\u00f2 destinato a durare poco: la pessima situazione economica del gruppo costringe nel 2006 alla vendita dell'Invicta alla Seven, mentre tre anni dopo sar\u00e0 lo stesso marchio Diadora a essere ceduto dal curatore fallimentare alla finanziaria della famiglia Moretti Polegato, azionista di riferimento del gruppo montebellunese Geox. La propriet\u00e0 sar\u00e0 cos\u00ec controllata al 100% dalla Lir, la cassaforte della famiglia Moretti Polegato (85% di Mario Moretti Polegato, 15% del figlio Enrico Moretti Polegato). La guida dell'azienda sar\u00e0 affidata al figlio del fondatore della Geox. L'azienda viene ristrutturata con una diminuzione del numero dei dipendenti e nel 2016 Enrico Moretti Polegato, trentacinquenne e avvocato, dichiara che il risanamento \u00e8 stato completato. Nel 2016 pi\u00f9 del 60% del fatturato (arrivato a quota 152 milioni di euro con un aumento del 18,4%) \u00e8 ottenuto in Italia.\nNome.\nIl nome venne suggerito a Danieli da un suo rappresentante: Diadora era il nome antico di Zara, la citt\u00e0 dalmata in cui era nato e da dove era dovuto fuggire profugo in Italia, a seguito della cessione della citt\u00e0 alla Iugoslavia. C'\u00e8 anche chi sostiene che prese spunto da uno storico sodalizio sportivo fondato nel 1898 a Zara e rifondato poi dagli esuli nel 1962 al Lido di Venezia, il Circolo Canottieri Diadora. Etimologicamente di derivazione greca, \"Diadora\" ha comunque un doppio significato: il primo si lega alla zona dalmata di Zara (pi\u00f9 precisamente, con \"Diadora\" veniva indicato lo zaratino); il secondo significato deriva dall'unione dei termini \"Dia\" e \"Dora\", che in italiano si pu\u00f2 tradurre con 'condivisione di doni o onori'.\nLogo.\nIl logo creato nel 1972, chiamato \"cinque palle\", era composto di cinque cerchi formati delle lettere in minuscolo \"d, a, do, a,\" a somiglianza del simbolo delle Olimpiadi; nel 1973 alla scritta, pi\u00f9 spessa e con le lettere maggiormente distanziate e piene, si aggiunge un fregio che diverr\u00e0 il logo dell'azienda, disegnato dall'ex dipendente Sergio Gallina;\ndal 2018, per festeggiare i 70 anni, \u00e8 stato rispolverato il logo in uso nel 1973.\nSponsor.\nDiadora \u00e8 diventata famosa soprattutto grazie alla campagna di sponsorizzazione di squadre e atleti nazionali edinternazionali cominciata negli anni Settanta e proseguita fino a oggi.\nLa Diadora \u00e8 \"sponsor\" e fornitore ufficiale di molti atleti in vari \"sport\", dal tennis al ciclismo fino al calcio. \u00c8 stata fornitrice ufficiale della nazionale italiana di calcio dal 1986 al 1994 vestendola nei campionati mondiali Messico 86, Italia 90 e di USA 94, oltre a Euro 88 in Germania Ovest. Famosi tennisti come Gast\u00f3n Gaudio, David S\u00e1nchez, Boris Becker, utilizzano prodotti Diadora. Alcuni calciatori famosi hanno scelto Diadora per il loro abbigliamento tecnico e non solo, come Marco Van Basten, Frank Rijkaard, Francesco Totti, Antonio Cassano, Filippo Inzaghi, Felipe Melo, Giuseppe Signori, Christian Panucci, Kakhaber Kaladze, Christian Vieri, Martin J\u00f8rgensen; e specialmente ha avuto come suo maggior testimone Roberto Baggio. Diadora sponsorizza i norvegesi del Viking FK e il Fotballklubben Bod\u00f8/Glimt. Fino al 2019 \u00e8 stata inoltre sponsor tecnico dell' Associazione Italiana Arbitri. Nel ciclismo la presenza di Diadora \u00e8 sempre stata massiccia, supportando diversi atleti, tra cui Cadel Evans, Francesco Moser, Cameron Wurf, Gianni Bugno, Laurent Fignon, Danilo Di Luca e Damiano Cunego.\nCritiche.\nSecondo la \"Guida al vestire critico\", \u00abDiadora ottiene parte dei suoi prodotti da terzisti localizzati in Cina, Birmania e Vietnam, paesi che vietano ogni libert\u00e0 sindacale\u00bb; la stessa fonte afferma che \u00abnel 2001, nella fabbrica indonesiana PT Istana Garmindo Jaya, che produceva per diverse imprese europee, fra cui [...] Diadora, un sindacalista \u00e8 stato licenziato. [...] vi sono state proteste dei lavoratori per chiedere il reintegro del sindacalista, ma la dirigenza ha rifiutato. Per giunta ha impedito agli scioperanti il rientro in fabbrica\u00bb."}
{"id": "401223", "revid": "729019", "url": "https://it.wikipedia.org/wiki?curid=401223", "title": "Orbita uranostazionaria", "text": "Si dice orbita uranostazionaria un'orbita sincrona circolare, equatoriale e prograda attorno a Urano, potenzialmente utilizzabile da satelliti artificiali che necessitassero di trovarsi in ogni istante sempre al di sopra del medesimo punto dell'atmosfera del pianeta. I satelliti in orbita uranostazionaria, come tutti quelli in orbita uranosincrona, sono caratterizzati da un periodo orbitale pari al giorno siderale uraniano.\nParametri orbitali.\nIl raggio dell'orbita uranostazionaria \u00e8 dato dalla formula\nLa velocit\u00e0 orbitale di un satellite in una simile orbita sarebbe dunque pari a\nUna siffatta orbita \u00e8 effettivamente possibile; si trova infatti all'interno della sfera d'influenza gravitazionale uraniana, data dal raggio di Hill secondo la formula"}
{"id": "401226", "revid": "125928270", "url": "https://it.wikipedia.org/wiki?curid=401226", "title": "WWE SmackDown", "text": "WWE SmackDown, noto anche come Friday Night SmackDown, \u00e8 un programma televisivo di wrestling statunitense prodotto dalla WWE a partire dal 26 agosto 1999 e in onda negli Stati Uniti ogni venerd\u00ec sera sull'emittente Fox.\nIn Italia va in onda con il commento originale su Discovery+, piattaforma di Discovery e in chiaro su Dmax con il commento di Luca Franchini e Michele Posa 4 giorni dopo. Dal settembre del 2003 fino al giugno del 2007 \u00e8 stato trasmesso in chiaro (in versione international) su Italia 1, con il commento di Giacomo Valenti e Christian Recalcati, ma, in seguito alla tragedia Benoit, Mediaset decise di cancellarlo dal palinsesto.\nLa sigla di apertura del programma \u00e8 \"Are You Ready\" degli AC/DC.\nStoria.\nFormato originale (1999\u20132001).\n\"SmackDown!\" and\u00f2 in onda per la prima volta il 29 aprile 1999 come speciale di una sola puntata trasmesso dall'emittente UPN. Il 26 agosto seguente debutt\u00f2 ufficialmente su UPN con la puntata registrata a Kansas City. Come \"Thunder\", anche \"SmackDown!\" veniva trasmesso in televisione il gioved\u00ec. Il programma raggiunse vette di popolarit\u00e0 che spinsero la World Championship Wrestling, federazione rivale della WWF, a spostare \"Thunder\" al mercoled\u00ec nella speranza di conservare gli indici di ascolto.\nLe scenografie di \"SmackDown!\" cos\u00ec come quelle di \"Thunder\" erano incentrate sull'uso del colore blu. Infatti col tempo i fan di wrestling iniziarono a indicare il programma con l'espressione \u00abThe Blue Show\u00bb. Il primo set realizzato per \"SmackDown!\" era formato da un titantron di forma ovale, cos\u00ec come ovale era l'ingresso sullo stage a segnare una forte distinzione con il set di \"Raw\", programma principale della WWF allora noto come \"Raw Is War\".\nThe Rock era solito indicare \"SmackDown!\" come il suo programma, riferendosi al fatto che il nome derivava da una delle sue celebri catchphrase (\u00abLaying the smackdown\u00bb). Nell'agosto 2001 nell'ambito delle celebrazioni per il secondo anniversario di \"SmackDown!\" fu dotato di un nuovo logo e di un nuovo set. Nell'ultima puntata con la vecchia scenografia Rhyno colp\u00ec Chris Jericho con una \"Gore\" attraverso lo schermo centrale, distruggendo parte del set.\nBrand Extension (2002\u20132011).\nNella prima met\u00e0 del 2002 diede vita a un processo che vide la separazione del proprio parco atleti in due distinti roster, ognuna con i propri atleti, le proprie storyline. \"Raw\" e \"SmackDown!\" divennero i programmi principali dell'uno e dell'altro gruppo, i quali assunsero come denominazione proprio quella dei due show. La suddivisione fu il risultato dell'acquisto da parte della WWF dei due pi\u00f9 grandi rivali, la World Championship Wrestling e la Extreme Championship Wrestling. Tutto ci\u00f2 fu reso pubblico con un annuncio durante la puntata di \"Raw\" del 25 marzo 2002, diventando ufficiale a partire dalla giornata successiva.\nGli atleti vennero assegnati in parte a un gruppo e in parte a un altro, lottando esclusivamente nel programma del proprio gruppo. Le uniche eccezioni furono i detentori dell'Undisputed Championship e del WWE Women's Championship, i quali avrebbero dovuto difendere i rispettivi titoli in entrambi i programmi. Nell'agosto 2002 l'allora campione Brock Lesnar si rifiut\u00f2 di difendere il titolo a \"Raw\", trasformando di fatto la cintura in un'esclusiva di \"SmackDown!\". La settimana successiva a \"Raw\" il general manager Eric Bischoff present\u00f2 il World Heavyweight Championship come nuovo titolo mondiale di \"Raw\" e lo assegn\u00f2 a quello che era il primo contendente per il titolo, ovvero Triple H. L'Undisputed Championship cambio quindi denominazione, diventando semplicemente noto come WWE Championship. In seguito il WWE Women's Championship divenne esclusivo di \"Raw\". Come risultato della divisione due roster, la WWE istitu\u00ec un draft con cadenza annuale (di solito dopo Wrestlemania) per spostare parte degli atleti da un roster all'altro.\nIl 6 giugno 2005 l'allora detentore del WWE Championship John Cena pass\u00f2 a \"'Raw\". Ci\u00f2 priv\u00f2 \"SmackDown!\" del WWE Championship, ma il 23 giugno seguente il general manager Theodore Long annunci\u00f2 che si sarebbe disputato un incontro a eliminazione tra Booker T, Chris Benoit, Christian (al posto di Big Show, passato a \"Raw\"), John \"Bradshaw\" Layfield, Muhammad Hassan e The Undertaker per incoronare il primo campione di SmackDown. Nella puntata di \"SmackDown!\" del 30 giugno Layfield vinse l'incontro, ma Long appar\u00ec poco dopo dicendo che sebbene abbia vinto \"SmackDown!\" non avrebbe pi\u00f9 avuto bisogno di un proprio campione poich\u00e9 Batista, l'allora detentore del World Heavyweight Championship, fu rivelato come ultima scelta di \"SmackDown!\". Long trasform\u00f2 quindi lo stato di JBL in quello di primo contendente al titolo detenuto da Batista.\nNell'autunno 2005 fu spostato al venerd\u00ec sera e sia la WWE sia la UPN beneficiarono dello spostamento, giacch\u00e9 ottenne indici di ascolto migliori rispetto al passato. Nel gennaio 2006 prima dell'annuncio della nascita di CW Network la UPN ufficializz\u00f2 il rinnovo del contratto per la trasmissione di \"SmackDown!\" per altri due anni.\nIn seguito alla cancellazione dal palinsesto di \"\" assunse la denominazione \"Friday Night SmackDown!\" e ne occup\u00f2 la fascia oraria negli Stati Uniti. La WWE promosse questa mossa con il motto \u00abTV that's changing Friday nights\u00bb, debuttando il 9 settembre 2005. Gli eventi legati all'uragano Katrina colpirono indirettamente anche la WWE in quanto lo speciale concerto per la raccolta fondi in onda su UPN nello stesso venerd\u00ec di debutto del programma determin\u00f2 la trasmissione della sola seconda ora di \"SmackDown!\" mentre la prima parte della trasmissione fu diffusa in streaming dal sito ufficiale della stessa WWE.\nDurante le registrazioni di \"SmackDown!\" del 10 gennaio 2006 Batista fu costretto a rinunciare al World Heavyweight Championship a causa di un reale infortunio al tricipite, quindi Theodore Long organizz\u00f2 una battle royal per il titolo vacante, vinta dal'atleta di Raw Kurt Angle, il quale pass\u00f2 quindi a SmackDown.\nNella puntata del 7 aprile 2006 Theodore Long annunci\u00f2 che il torneo per l'assegnazione del titolo di King of the Ring sarebbe stato riproposto a distanza di quattro anni dall'ultima volta, diventando un riconoscimento esclusivo di SmackDown. Il torneo termin\u00f2 durante a Judgment Day con la vittoria in finale di Booker T su Bobby Lashley.\nIl 9 giugno 2006 il commentatore Tazz lasci\u00f2 SmackDown per passare alla rinata ECW. L'11 giugno seguente a One Night Stand John \"Bradshaw\" Layfield rivel\u00f2 che sarebbe stato lui a ricoprire il ruolo, mantenendolo fino al dicembre 2007 quando lasci\u00f2 \"SmackDown!\" per tornare a lottare a \"Raw\". Il suo posto fu preso da Jonathan Coachman.\nIl 22 settembre 2006 debutt\u00f2 sul neonato The CW Television Network, frutto di una associazione temporanea di imprese tra la CBS (proprietaria di UPN) e la Warner Bros. Entertainment, sussidiaria della Time Warner e azionista di maggioranza della Warner Bros. Diverse emittenti televisive affiliate o in procinto di diventarle con CBS e la Time Warner trasmisero \"SmackDown!\" prima del debutto ufficiale sin dai primi di settembre. Il passaggio su CW caus\u00f2 l'interruzione nella trasmissione del programmi in diversi Stati federati degli Stati Uniti d'America come Utah e le Hawaii, ma col tempo risolti. Con lo spostamento su CW ottenne un incremento significato negli indici di ascolto (stabili attorno al 3.0% su scala nazionale), diventando il secondo programma pi\u00f9 visto della rete. Intanto \"SmackDown!\" su Italia 1 viene spostato dalla domenica al sabato sempre nel preserale.\nIl 20 aprile 2007 festeggi\u00f2 la quattrocentesima puntata. Raggiunse altri successi per quanto riguarda i dati di ascolto, permettendo a CW di ottenere diversi successi nei mesi di giugno e luglio per quanto riguarda la fascia \u00abadulti 18-19\u00bb, diventando inoltre n un'occasione l primo e il secondo programma serale pi\u00f9 visto.\nNel mese di giugno in seguito all'omicido-suicidio di Chris Benoit Mediaset decide di chiudere definitivamente la messa in onda del programma su Italia 1 nel rispetto del pubblico giovanile al fine di evitare imitazioni degli atleti. Tuttavia Sky Sport decise di trasmetterlo su Sky Sport 2 HD dal 3 luglio successivo. Il 10 luglio 2007 il dizionario \"Merriam-Webster\" annunci\u00f2 l'introduzione della parola \u00absmackdown\u00bb\".\" Secondo il \"Merriam-Webster\" uno \u00absmackdown\u00bb \u00e8:\nIl 16 ottobre 2007 la WWE annunci\u00f2 che \"SmackDown!\" e la \"ECW\" avrebbero dato vita a un programma di scambio di atleti che possono lottare per entrambi i roster.\nL'8 febbraio 2008 fu comunicata la fine del rapporto tra la WWE e CW. La WWE disse di aver iniziato negoziati con altre emittenti per la trasmissione del programma, che dal gennaio 2008 perse il punto esclamativo con il debutto un nuovo set senza il caratteristico pugno e che nel frattempo lo spettacolo sarebbe continuato ad andare in onda fino alla fine della stagione 2007\u20132008. Il 26 febbraio la WWE eman\u00f2 un comunicato stampa annunciando il passaggio di \"SmackDown\" su MyNetworkTV.\nDurante il Draft del 2008 \"SmackDown\" ha perso lo United States Championship in quanto Matt Hardy \u00e8 passato alla \"ECW\", ma ha riguadagnato il WWE Championship con il passaggio a \"SmackDown\" di Triple H. Qualche settimana dopo lo United States Championship \u00e8 tornato a essere un'esclusiva di \"SmackDown\" a seguito della vittoria di Shelton Benjamin. La settimana dopo a \"Raw\" Edge perde il World Heavyweight Championship contro CM Punk che sfrutta la valigetta del Money in the Bank conquistata a WrestleMania XXIV e \"SmackDown\" perde il World Heavyweight Championship. Dal 3 ottobre 2008 \"SmackDown\" ha debuttato su MyNetworkTV.\nIl 15 febbraio 2009 a No Way Out il World Heavyweight Championship e il WWE Championship sono tornati insieme a SmackDown in quanto il WWE Championship \u00e8 stato vinto da Triple H mentre il World Heavyweight Championship \u00e8 stato vinto da Edge. Dopo il Draft del 2009 il World Heavyweight Championship torna a \"SmackDown\" con la vittoria di Edge su John Cena a Backlash mentre il WWE Championship detenuto da Triple H ritorna a \"Raw\". \"Raw\" e \"SmackDown\" si scambiano anche i titoli minori, con l'Intercontinental Championship e il Women's Championship che passano a \"SmackDown\" e lo United States Championship e il Divas Championship che passano a \"Raw\".\nIl 12 aprile 2010 fu annunciato lo spostamento di \"SmackDown\" da MyNetworkTV a Syfy, canale che in passato mand\u00f2 in onda \"NXT\" e \"ECW\". Il debutto sulla nuova rete avvenne il 1\u00ba ottobre dello stesso anno.\nIl 4 febbraio 2011 Booker T ritorn\u00f2 a \"SmackDown\" sostituendo Matt Striker nel ruolo di commentatore. Il 3 agosto 2012 Vince McMahon annunci\u00f2 tramite il sito ufficiale della federazione che Booker T sarebbe stato il nuovo general manager di \"SmackDown\".\nLa divisione dei roster, termina nella puntata di \"Raw\" del 29 agosto 2011 quando il direttore operativo Triple H annuncia la partecipazione dell'intero parco atleti sia a \"Raw\" (che diventa noto come \"Raw SuperShow\") sia a \"SmackDown\".\nDal 15 gennaio 2015 \"SmackDown\" passa al gioved\u00ec.\nRitorno alla Brand Extension e trasmissione in diretta (2016\u20132019).\nIl 7 gennaio 2016 \"SmackDown\" passa su USA Network e il 15 gennaio viene trasmesso di gioved\u00ec.\nIl 25 maggio 2016 \u00e8 stato annunciato che \"SmackDown\" sarebbe stato trasmesso in diretta il marted\u00ec e che dal 19 luglio 2016 ci sarebbe stata una nuova divisione del parco atleti.\nDal 26 luglio 2016 al tavolo di commento ci sono Mauro Ranallo, John \"Bradshaw\" Layfield e David Otunga mentre lascia il precedente commentatore Jerry Lawler.\nPassaggio a Fox (2019\u2013presente).\nDal 4 ottobre 2019 \"SmackDown\" \u00e8 passato sull'emittente Fox, tornando ad andare in onda di venerd\u00ec sera anzich\u00e9 di marted\u00ec. I commentatori sono Corey Graves e Michael Cole.\nProduzione.\nDal 1999 al 2005 e di nuovo dal 2015 al 2016 era generalmente registrato il marted\u00ec sera e trasmesso il gioved\u00ec della stessa settimana. Invece dal 2005 al 2015 era trasmesso ogni gioved\u00ec sera. Occasionalmente dall'agosto 2011 \u00e8 stato registrato il luned\u00ec prima o dopo la trasmissione di \"Raw\", allora noto \"Raw SuperShow\". Dal luglio 2016 al settembre 2019 andava in onda in diretta ogni marted\u00ec sera con il nome di \"SmackDown Live\".Dall'ottobre 2020 va in diretta ogni venerd\u00ec sera.La sigla del programma \u00e8 Are You Ready degli AC/DC.\nDal 25 gennaio 2008 le trasmissioni del programma sono in HD e per l'occasione \u00e8 stato realizzato un nuovo set comune agli allora tre roster (Raw, SmackDown e ECW).\nPuntate speciali.\n\"SmackDown! 5th Anniversary\".\n\"SmackDown! 5th Anniversary\" \u00e8 stata una puntata speciale dedicata al suo quinto anniversario che si \u00e8 svolta il 23 settembre 2004 all'America West Arena di Phoenix (Arizona).\n\"SmackDown 500th Episode\".\n\"SmackDown 500th Episode\" \u00e8 stata una puntata speciale dedicata al suo 500\u00ba episodio che si \u00e8 svolta il 20 marzo 2009 all'American Bank Center di Corpus Christi (Texas).\n\"Decade of SmackDown\".\n\"Decade of SmackDown\" \u00e8 stata una puntata speciale dedicata al suo decimo anniversario che si \u00e8 svolta il 2 ottobre 2009 al TD Garden di Boston (Massachusetts).\n\"2016 WWE Draft and SmackDown Live Premi\u00e8re\".\nLa \"Brand extension\" \u00e8 stata una puntata speciale dedicata alla divisione dei roster che si \u00e8 svolta il 19 luglio 2016 al DCU Center di Worcester (Massachusetts).\n\"SmackDown 900 Live\".\n\"SmackDown 900 Live\" \u00e8 stata una puntata speciale dedicata al suo 900\u00ba episodio che si \u00e8 svolta il 15 novembre 2016 alla Mohegan Sun Arena di Wilkes-Barre (Pennsylvania).\n\"SmackDown 1000\".\n\"SmackDown 1000\" \u00e8 stata una puntata speciale dedicata al suo 1000\u00ba episodio che si \u00e8 svolta il 16 ottobre 2018 alla Capital One Arena di Washington D.C.\n\"SmackDown 20th Anniversary\".\n\"SmackDown 20th Anniversary\" \u00e8 stata una puntata speciale dedicata al suo ventesimo anniversario che si \u00e8 svolta il 4 ottobre 2019 allo Staples Center di Los Angeles (California).\n\"WrestleMania SmackDown\".\n\"WrestleMania SmackDown\" \u00e8 stata una puntata speciale dedicata al pre-show di \"WrestleMania 37\" che si \u00e8 svolta il 9 aprile 2021 al Tropicana Field di St. Petersburg (Florida)."}
{"id": "401227", "revid": "729019", "url": "https://it.wikipedia.org/wiki?curid=401227", "title": "Orbita cronostazionaria", "text": "Si dice orbita cronostazionaria un'orbita sincrona circolare, equatoriale e prograda attorno a Saturno, potenzialmente utilizzabile da satelliti artificiali che necessitassero di trovarsi in ogni istante sempre al di sopra del medesimo punto dell'atmosfera del pianeta. I satelliti in orbita cronostazionaria, come tutti quelli in orbita cronosincrona, sono caratterizzati da un periodo orbitale pari al giorno siderale saturniano.\nParametri orbitali.\nIl raggio dell'orbita cronostazionaria \u00e8 dato dalla formula\nLa velocit\u00e0 orbitale di un satellite in una simile orbita sarebbe dunque pari a\nUna siffatta orbita \u00e8 effettivamente possibile; si trova infatti all'interno della sfera d'influenza gravitazionale saturniana, data dal raggio di Hill secondo la formula"}
{"id": "401229", "revid": "729019", "url": "https://it.wikipedia.org/wiki?curid=401229", "title": "Orbita zenostazionaria", "text": "Si dice orbita zenostazionaria un'orbita sincrona circolare, equatoriale e prograda attorno a Giove, potenzialmente utilizzabile da satelliti artificiali che necessitassero di trovarsi in ogni istante sempre al di sopra del medesimo punto dell'atmosfera del pianeta. I satelliti in orbita zenostazionaria, come tutti quelli in orbita zenosincrona, sono caratterizzati da un periodo orbitale pari al giorno siderale gioviano.\nParametri orbitali.\nIl raggio dell'orbita zenostazionaria \u00e8 dato dalla formula\nLa velocit\u00e0 orbitale di un satellite in una simile orbita sarebbe dunque pari a\nUna siffatta orbita \u00e8 effettivamente possibile; si trova infatti all'interno della sfera d'influenza gravitazionale gioviana, data dal raggio di Hill secondo la formula"}
{"id": "401232", "revid": "125996644", "url": "https://it.wikipedia.org/wiki?curid=401232", "title": "WWE Raw", "text": "WWE Raw, noto anche come Monday Night Raw o semplicemente Raw (a volte stilizzato in maiuscolo), \u00e8 un programma televisivo di wrestling statunitense prodotto dalla WWE a partire dall'11 gennaio 1993 e mandato in onda negli Stati Uniti ogni luned\u00ec sera sull'emittente USA Network.\nIl programma esord\u00ec l'11 gennaio 1993 su USA Network e vi rimase fino al 25 settembre 2000, quando si spost\u00f2 su Spike TV. Il 3 ottobre 2005 ritorn\u00f2 su USA Network con uno speciale di tre ore.\nIn Italia va in onda col commento originale, sia in diretta sia on-demand, sulla piattaforma a pagamento Discovery+ e in chiaro, in una versione da 2 ore e in differita di una settimana, sul canale Dmax con la telecronaca di Luca Franchini e Michele Posa. Dal giugno del 2011 fino al settembre del 2013 la versione international in chiaro di \"Raw\", \u00e8 stata trasmessa su Italia 2 con il commento di Giacomo Valenti e Christian Recalcati e dal 2014 al 2020 su Cielo con il commento di Posa e Franchini mentre a pagamento era dal 2011 al 2020 nei vari canali sky sport.\nLa sigla di apertura del programma \u00e8 \"Greatness\" di Vo Williams.\nStoria.\nFormato originale (1993\u20132001).\nLa prima puntata si svolse l'11 gennaio 1993. Allora il programma si chiamava \"Monday Night Raw\" e dal 10 marzo 1997 al 1\u00ba ottobre 2001 era noto come \"Raw Is War\", titolo poi definitivamente abbandonato sull'onda emozionale degli attentati terroristici dell'11 settembre e dell'invasione dell'Afghanistan per diventare semplicemente \"Raw\".\nNella seconda met\u00e0 degli anni novanta, veniva trasmesso in concomitanza con \"Monday Nitro\", programma di punta dell'agguerrita rivale World Championship Wrestling. \"Nitro\" poteva contare sulla presenza di leggende come Hulk Hogan, Ric Flair, Sting, Kevin Nash, Scott Hall, Goldberg, Randy Savage, Lex Luger e altri ancora. Oltre a queste leggende la WCW poteva vantare anche una divisione dei pesi leggeri, categoria che nell'allora WWF non era molto sfruttata. Inoltre l'asso della manica della WCW si chiamava nWo, una sorta di federazione di tutti i lottatori malvagi che secondo la storia ambiva a sostituirsi alla WCW, capeggiata proprio da Hulk Hogan che nei passaggio all'nWo sostitu\u00ec il proprio nome Hulk con Hollywood. Di conseguenza la WCW aveva tutte le carte in regola per fronteggiare la corazzata di Vince McMahon, facendo cos\u00ec esplose la Monday Night War che vide per diciotto mesi la vittoria di \"Nitro\" nei confronti di \"Raw\" nella guerra degli ascolti. La lotta era senza esclusioni di colpi e non mancavano i tiri mancini. Uno in particolare rappresent\u00f2 un vero e proprio colpo basso per la WWF quando Eric Bischoff, allora personaggio di punta di \"Nitro\" che andava in onda in diretta, annunci\u00f2 con un piccolo anticipo i risultati della puntata di \"Raw\". Tuttavia ci\u00f2 si ritorse contro in quanto port\u00f2 ad alzare gli ascolti di \"Raw\" contro quelli di \"Nitro\". Per la prima volta \"Raw\" riusc\u00ec a vincere e da l\u00ec in poi \"Nitro\" non riusc\u00ec pi\u00f9 a superarlo.\nLa guerra di ascolti fin\u00ec nel marzo 2001 quando Vince McMahon acquist\u00f2 la WCW che nel frattempo era fallita e con lei la Extreme Championship Wrestling e queste ultime si allearono per creare l'Alliance. Lo scontro fra le tre federazioni fin\u00ec il 18 novembre alle Survivor Series in un incontro a dieci uomini a eliminazione con in palio il controllo della federazione vinto dalla WWF.\nBrand Extension (2002\u20132011).\nA partire dal 2002 e fino al 2011 in seguito al processo di divisione del parco atleti in due diversi roster i programmi televisivi della rinominata World Wrestling Entertainment, \"Raw\" e \"SmackDown!\" (che debutt\u00f2 nel 1999 e rivaleggi\u00f2 con \"Thunder\" della WCW) hanno subito profondi cambiamenti. Se prima infatti gli atleti lottavano indistintamente nei due programmi, con la nuova politica si sono creati due gruppi di atleti distinti, ognuno dei quali aveva facolt\u00e0 di lottare in un unico roster. Gli unici due atleti che conservavano la facolt\u00e0 di apparire e lottare indistintamente nei due programmi erano coloro che detenevano l'Undisputed WWE Championship e il WWE Women's Championship. Tale situazione tuttavia termin\u00f2 nella seconda parte del 2002 quando l'allora campione Brock Lesnar firm\u00f2 un contratto in esclusiva con \"SmackDown!\" e il WWE Women's Championship venne attribuito a \"Raw\". Eric Bischoff, nominato general manager da Vince McMahon, decise di introdurre un titolo mondiale a \"Raw\" per contrastare quello di \"SmackDown!\" e decise di riportare il World Heavyweight Championship gi\u00e0 difeso nella WCW. A quel punto \"Raw\" poteva fregiarsi della presenza di quattro titoli, ovvero il World Heavyweight Championship (il pi\u00f9 importante), il WWE InterContinental Championship, il World Tag Team Championship e il WWE Women's Championship.\nLa Brand Extension termina nella puntata di \"Raw\" del 29 agosto 2011, quando il direttore operativo Triple H annuncia la partecipazione dell'intero parco atleti WWE sia a \"Raw\" sia a \"SmackDown\", sancendo la nominazione del primo in \"Raw Supershow\". Inoltre viene nominato come general manager John Laurinaitis, il quale matiene l'incarico fino al giugno 2012 quando viene licenziato da Vince McMahon dopo che Big Show viene sconfitto da John Cena il 17 giugno a No Way Out. Dopo essere stato trasmesso per la prima volta su Italia 2 nel luglio 2011 venendo trasmesso nella fascia serale del gioved\u00ec \u00e8 stato spostato una prima volta il luned\u00ec e successivamente il mercoled\u00ec.\nFormato da tre ore e ritorno alla Brand Extension (2012\u2013presente).\nNel luglio 2012 va in onda la puntata speciale di \"Raw 1000\" cambiando dalla settimana successiva il set di \"Raw\", il logo e la sigla. Durante la puntata inoltre viene nominata da Vince McMahon come general manager AJ Lee, costretta poi il 22 ottobre seguente a dare le dimissioni e Vickie Guerrero viene nominata dal consiglio di amministrazione della WWE come supervisore. Nel gennaio 2013 va in onda la puntata speciale di \"Raw Roulette\" e a marzo la puntata speciale \"Raw Old School\" la puntata del passato.\nNel settembre 2013 Mediaset non rinnova il contratto per il programma in versione internazionale (quella da un'ora) e alla fine del mese smette di trasmetterlo, facendo partire una protesta degli spettatori italiani che sperano una nuova emittente ne acquisti i diritti. Ci\u00f2 avviene nel luglio 2014 quando il canale Cielo inizia a trasmettere la versione internazionale di \"Raw\" ogni domenica alle ore 10:00.con il commento di Michele Posa, Luca Franchini e Manuel Palmisano.\nIl 4 aprile 2016 va in onda la puntata di \"Raw\" successiva a WrestleMania 32 in cui Shane McMahon viene nominato general manager da suo padre Vince McMahon. In realt\u00e0 questi non avrebbe avuto avere il diritto di guidare il programma poich\u00e9 la sera prima aveva perso un incontro con The Undertaker con in palio proprio il controllo di \"Raw\", ma il padre decide comunque di dargli il controllo del programma per la puntata con lo scopo di metterlo alla prova. La direzione di \"Raw\" da parte di Shane McMahon viene molto apprezzata dal pubblico e viene confermata anche per le puntate successive. Tuttavia il 1\u00ba maggio a Payback Vince McMahon decide che sia Shane McMahon sia sua sorella Stephanie McMahon avrebbero guidato \"Raw\" fino al 19 luglio, data nella quale \"SmackDown\", l'altro programma della WWE, sarebbe stato trasmesso in diretta con il nuovo nome \"SmackDown Live\" e con un proprio parco atleti, dando il via alla seconda Brand extension.\nA seguito del Draft, il roster di \"Raw\" si ritrova con lo United States Championship detenuto da Rusev, il WWE Tag Team Championship detenuto dal New Day e il Women's Championship detenuto da Charlotte. A questi ultimi due titoli si sarebbe aggiunta la parola Raw a significarne l'esclusivit\u00e0. Per ovviare alla mancanza di un titolo mondiale (dato che il rinominato WWE World Championship era detenuto da Dean Ambrose a \"SmackDown Live\") il commissioner di \"Raw\" Stephanie McMahon e il nuovo general managet Mick Foley annunciano la creazione dell'Universal Championship, titolo vinto da Finn B\u00e1lor sconfiggendo Seth Rollins il 21 agosto a SummerSlam.\nIl draft, si \u00e8 svolto anche nei successivi due anni con il nome di \"Superstars Shake-up\".\nPuntate speciali.\n\"Brand extension\".\nLa \"Brand extension\" fu una puntata speciale dedicata alla divisione dei \"roster\" che si svolse il 22 marzo 2002 al Bryce Jordan Center di State College (Pennsylvania)\n\"Raw 15th Anniversary\".\n\"Raw 15th Anniversary\" fu una puntata speciale dedicata al suo 15\u00ba anniversario che si svolse il 10 dicembre 2007 all'Arena at Harbor Yard di Bridgeport (Connecticut).\n\"Raw 1000\".\n\"Raw 1000\" fu una puntata speciale dedicata al suo 1000\u00ba episodio che si svolse il 23 luglio 2012 allo Scottrade Center di Saint Louis (Missouri).\n\"Raw 20th Anniversary\".\n\"Raw 20th Anniversary\" fu una puntata speciale dedicata al suo 20\u00ba anniversario che si svolse il 14 gennaio 2013 al Toyota Center di Houston (Texas).\n\"Raw 25th Anniversary\".\n\"Raw 25th Anniversary\" fu una puntata speciale dedicata al suo 25\u00ba che si svolse il 22 gennaio 2018 al Barclays Center e al Manhattan Center di Brooklyn (New York).\nProgrammazione.\n\"Raw\" va in onda in diretta su USA Network per gli Stati Uniti e sempre in diretta per Regno Unito e Irlanda su Sky Sports 3. In Italia va in onda in lingua originale su Dplay in diretta e in replica in italiano 7 giorni dopo su Dmax."}
{"id": "401234", "revid": "453359", "url": "https://it.wikipedia.org/wiki?curid=401234", "title": "Coordinate omogenee", "text": "In matematica, le coordinate omogenee o coordinate proiettive, introdotte da August Ferdinand M\u00f6bius intorno al 1837, sono uno strumento usato per descrivere i punti nella geometria proiettiva. Sono cio\u00e8 l'analogo delle coordinate cartesiane nella geometria analitica ed hanno il vantaggio di poter rappresentare coordinate di punti, anche punti all'infinito, utilizzando coordinate finite.\nLe coordinate omogenee sono ampiamente usate nell'arte digitale per la rappresentazione di oggetti nello spazio e dei loro movimenti.\nDefinizione.\nIntroduzione informale.\nUn insieme di oggetti \u00e8 rappresentato tramite delle coordinate omogenee, se ciascuna sequenza di numeri\ndiversa da formula_2 identifica un oggetto, e due sequenze, formula_3 e formula_4 determinano lo stesso oggetto se e solo se sono \"una multipla dell'altra\", cio\u00e8 se:\nAd esempio, formula_6 e formula_7 identificano lo stesso oggetto poich\u00e9 formula_8 .\nLa relazione di proporzionalit\u00e0 qui definita \u00e8 una relazione di equivalenza: ci\u00f2 vuol dire che un oggetto determina univocamente una classe di equivalenza di sequenze.\nSpazi proiettivi.\nUno spazio proiettivo associato ad uno spazio vettoriale formula_9 \u00e8 definito come l'insieme delle rette (cio\u00e8 dei sottospazi vettoriali di dimensione uno) di formula_9. Viene indicato con formula_11.\nSe lo spazio vettoriale formula_9 \u00e8 munito di una base finita, ogni vettore di formula_9 \u00e8 descrivibile tramite le sue coordinate\nOgni retta di formula_9 \u00e8 descrivibile come lo span lineare di un vettore non nullo formula_16. Le coordinate omogenee di questa retta, rispetto alla base scelta, sono la formula_17-upla di punti\ndata dalle coordinate di formula_16, definita a meno di \"moltiplicazione per scalare\". Si intende cio\u00e8 che \nper ogni formula_21 diverso da zero. Le coordinate della retta sono quindi ben definite: infatti formula_16 e formula_23 sono due vettori che generano la stessa retta se e solo se le loro coordinate differiscono per un multiplo scalare.\nCome le coordinate di un vettore in uno spazio vettoriale, le coordinate omogenee dipendono fortemente dalla scelta di una base. Nel caso in cui lo spazio formula_9 sia formula_25, \u00e8 naturale prendere la base canonica: si indica quindi una retta di formula_26 come formula_18, dove formula_14 \u00e8 un qualsiasi vettore non nullo che la genera.\nEsempi.\nDimensione 1.\nOgni punto della retta proiettiva formula_29 \u00e8 scrivibile come coppia\ndiversa da formula_31. Se formula_32 \u00e8 diverso da zero, \u00e8 possibile esprimere lo stesso punto come\nD'altra parte, se formula_34 l'altro valore formula_35 non pu\u00f2 essere nullo, ed \u00e8 possibile esprimere lo stesso punto come\nNe segue che i punti di formula_29 sono esattamente\nCon questa descrizione, la retta proiettiva \u00e8 l'unione di due pezzi: tutti i punti del tipo formula_39 al variare di formula_40 in formula_41, che sono in corrispondenza biunivoca con formula_42, ed il \"punto all'infinito\" formula_43.\nDimensione 2.\nOgni punto del piano proiettivo formula_44 \u00e8 descrivibile come tripletta\nnon nulla. Analogamente a quanto visto sopra, i punti di formula_44 sono\nCon questa descrizione, lo spazio proiettivo \u00e8 unione di due pezzi: il primo \u00e8 una copia del piano vettoriale formula_48, l'altro \u00e8 una copia della retta proiettiva formula_29; quest'ultima \u00e8 chiamata \"retta all'infinito\".\nCarte affini e punti all'infinito.\nCome evidenziato dagli esempi, la scelta di coordinate proiettive per uno spazio proiettivo permette una descrizione di questo come unione di due spazi, il primo dei \"punti al finito\", il secondo dei \"punti all'infinito\" (o \"impropri\"), nel modo seguente:\nI punti al finito sono determinati dal vettore formula_51, che \u00e8 quindi un elemento dello spazio formula_25. Quelli all'infinito sono invece determinati dal vettore formula_53, solo a meno di moltiplicazione per scalare: sono quindi elementi dello spazio proiettivo di dimensione pi\u00f9 piccola formula_54.\nLa stessa descrizione \u00e8 fattibile per ogni formula_55 fissato, definendo formula_56 come l'insieme dei punti la cui i-esima coordinata \u00e8 non nulla, e formula_57 il suo complementare. Per ogni formula_58 si ottiene quindi \ndove formula_57 \u00e8 l'iperpiano proiettivo definito dall'equazione formula_61, ed formula_56 \u00e8 in naturale corrispondenza biunivoca con formula_63. Ogni formula_56 \u00e8 detto \"carta affine\".\nSottospazi proiettivi.\nIl sottospazio proiettivo generato da alcuni punti formula_65 \u00e8 il pi\u00f9 piccolo sottospazio che li contiene, ed \u00e8 descrivibile in coordinate proiettive come:\nQuesta definizione traduce l'usuale normale definizione di span lineare per i sottospazi vettoriali.\nUtilizzo in computer grafica.\nLe coordinate omogenee sono utilizzate frequentemente in computer grafica in quanto permettono di rappresentare tutte le trasformazioni affini tramite operazioni matriciali. Una traslazione in formula_67 pu\u00f2 essere scritta in questo modo: \ndove i vettori colonna sono costituiti dalle coordinate omogenee del punto di partenza e del punto di arrivo, rispettivamente. Anche tutte le trasformazioni lineari come la rotazione e la riflessione possono essere rappresentate, mediante matrici della forma\nnelle quali le sottomatrici delle prime due righe e delle prime due colonne esprimono riflessioni, rotazioni o trasformazioni lineari. Inoltre anche le trasformazioni proiettive possono essere rappresentate mediante matrici. \nLa possibilit\u00e0 di realizzare tutte le trasformazioni mediante la moltiplicazione di matrici, cio\u00e8 mediante un unico meccanismo facilmente implementabile, semplifica notevolmente le attivit\u00e0 computazionali e di ingegnerizzazione del software per la computer grafica. Le coordinate omogenee sono ampiamente utilizzate nelle rappresentazioni di scene 3D e le notazioni matriciali sono impiegate nella maggior parte delle librerie 3D come OpenGL e Direct3D."}
{"id": "401244", "revid": "121139650", "url": "https://it.wikipedia.org/wiki?curid=401244", "title": "Carlo Smuraglia", "text": "Biografia.\nStudente universitario in giurisprudenza a Pisa, nel contesto degli eventi che si aprono l\u20198 settembre 1943 interrompe gli studi. Dopo avere rifiutato le chiamate di leva dei fascisti della neonata Repubblica Sociale Italiana, con l'arrivo delle forze alleate nella sua regione, le Marche, decide di unirsi alla Resistenza arruolandosi nel 1944 come volontario nel Gruppo di Combattimento \"Cremona\" del nuovo Esercito Italiano, alle dipendenze operative dell'8\u00aa Armata britannica, con cui prosegu\u00ec la guerra sul fronte adriatico fino a Venezia, sino alla resa finale delle forze nazifasciste in Italia.\nLaureato nel 1946 presso l'ex Collegio Mussolini, attuale Scuola superiore di studi universitari e di perfezionamento Sant'Anna e l'Universit\u00e0 di Pisa, \u00e8 stato assessore alla giustizia della provincia di Pisa dal 1947 al 1960. Alla carriera accademica (\u00e8 stato docente alle universit\u00e0 di Milano e di Pavia) ha affiancato la professione di avvocato.\nDifende, negli anni \u201950, con Lelio Basso, alcuni partigiani accusati di vari omicidi ottenendo di farli assolvere; difende gli studenti del caso \"La zanzara\" del 1966; si costituisce parte civile per i fatti di Reggio Emilia del 1960, per la morte di Giuseppe Pinelli del dicembre 1969, per la fuga di diossina avvenuta a Seveso del 1976, per il sequestro di persona e l\u2019omicidio di Cristina Mazzotti, rapita dalla \u2018ndrangheta nel 1975\".\nAttivit\u00e0 politica.\nConsigliere regionale in Lombardia con il Partito Comunista Italiano dal 1970 al 1985, durante la prima legislatura regionale ha ricoperto il ruolo di vicepresidente del consiglio regionale e nella successiva quello di presidente dal 1978 al 1980, dopo essere stato vicepresidente dello stesso dal 1975 al 1978.\nEletto dal Parlamento componente del Consiglio superiore della magistratura per la consiliatura dal 1986 al 1990. Successivamente ha fatto parte dei Democratici di Sinistra ed \u00e8 stato eletto senatore per tre volte dal 1992 al 2001; dal 1994 ha guidato per sette anni la commissione lavoro di Palazzo Madama.\nIl 16 aprile 2011 \u00e8 stato eletto Presidente Nazionale dell'Associazione Nazionale Partigiani d'Italia e riconfermato nella carica nel 2016. Termina il proprio mandato nel novembre 2017.\nOnorificenze.\nMedaglia commemorativa della guerra di liberazione 1943-1945\nOpere.\nSmuraglia \u00e8 autore di numerose pubblicazioni giuridiche in materia di diritto del lavoro e di sicurezza del lavoro. In particolare:"}
{"id": "401262", "revid": "486946", "url": "https://it.wikipedia.org/wiki?curid=401262", "title": "Ospitalieri", "text": ""}
{"id": "401264", "revid": "339392", "url": "https://it.wikipedia.org/wiki?curid=401264", "title": "Ospedalieri", "text": ""}
{"id": "401289", "revid": "767487", "url": "https://it.wikipedia.org/wiki?curid=401289", "title": "Sergio Campana", "text": "Ha giocato nel ruolo di centravanti; esercita la professione di avvocato. \u00c8 iscritto all'Ordine degli Avvocati dall'8 agosto 1967 e appartiene al foro di Bassano del Grappa. Dal 1968 al 2011 \u00e8 stato presidente dell'Associazione Italiana Calciatori.\nCarriera.\nInizi\u00f2 la carriera al L.R. Vicenza in Serie B esordendo nel campionato 1953-54 mettendosi subito in luce. Conquist\u00f2, sempre in maglia biancorossa, il prestigioso Torneo di Viareggio per due anni consecutivi.\nConquistata la promozione in Serie A, esord\u00ec nella massima serie il 18 settembre 1955 contro la , diventando ben presto punto di forza della squadra berica che grazie ai suoi 13 gol nel 1957-58 conquist\u00f2 il settimo posto, ripetuto poi anche l'anno successivo.\nCampana pass\u00f2 al Bologna nel 1959, dove rimase per due stagioni che furono per lui molto prolifiche, con 10 e 8 reti rispettivamente. Tornato al Vicenza nel 1961, gioc\u00f2 da titolare fino ai 30 anni vivendo i momenti d'oro del \"Lanerossi\". Gli ultimi campionati scese in campo poco, pur dando il suo contributo alla salvezza del 1967, l'ultimo suo anno da calciatore.\nCon oltre 200 presenze e pi\u00f9 di 40 reti \u00e8 uno dei giocatori pi\u00f9 importanti di tutta la storia del Vicenza.\nDopo il ritiro.\nForte della sua laurea in giurisprudenza e della sua professione di avvocato, fond\u00f2 il 3 luglio 1968 l'Associazione Italiana Calciatori, di cui \u00e8 stato presidente fino al 28 aprile 2011, data in cui ha lasciato il posto a Damiano Tommasi.\nNel corso degli anni hanno aderito all'associazione molti dei giocatori celebri che hanno solcato gli stadi italiani, per difendere, pi\u00f9 che i propri interessi, quelli degli atleti meno noti e delle serie inferiori, che altrimenti non avrebbero avuto voce in capitolo presso gli organi della Federazione."}
{"id": "401336", "revid": "767487", "url": "https://it.wikipedia.org/wiki?curid=401336", "title": "Ted Drake", "text": "Inglese, \u00e8 stato fra i pi\u00f9 prolifici centravanti degli anni trenta.\nCarriera.\nCalciatore.\nIniziata la carriera fra i dilettanti del Winchester City, pass\u00f2 professionista nel 1931 nella squadra della sua citt\u00e0, il Southampton. Esord\u00ec con una tripletta e in tre anni segn\u00f2 ben 48 reti in 72 gare di campionato.\nPass\u00f2 all'Arsenal nel marzo 1934 segnando anche in questo caso al suo debutto, arrivando a segnare l'anno successivo 42 reti in 41 partite di campionato che, unite alle due segnate nella FA Cup e nel Charity Shield, portano il suo bottino stagionale a 44, record tuttora imbattuto per i \"Gunners\".\nIl 14 dicembre 1935 al Villa Park segn\u00f2 7 reti in una singola partita contro l'Aston Villa, altro record per l'Arsenal; in seguito vinse la FA Cup del 1936 e il campionato del 1938. La sua carriera fu interrotta dallo scoppio della Seconda guerra mondiale, Drake entr\u00f2 in aviazione, giocando occasionalmente le partite dell'Arsenal nei campionati di guerra.\nCon la Nazionale inglese totalizz\u00f2 5 presenze e 6 reti. Si ritir\u00f2 poi nel 1945 a causa di un grave infortunio. con i suoi 139 gol con l'Arsenal \u00e8 il quinto cannoniere di tutti i tempi della squadra insieme a Jimmy Brain.\nAllenatore.\nSubito dopo aver appeso le scarpette al chiodo Drake intraprese la carriera di allenatore, dapprima all'Hendon nel 1946, quindi al Reading (dal 1947 al 1952) e al Chelsea, che aiut\u00f2 a rivoluzionare facendone una delle migliori squadre inglesi e guidandola alla vittoria in campionato nel 1955. Divent\u00f2 cos\u00ec il primo uomo ad aver vinto un campionato inglese sia da giocatore che da allenatore. Lasci\u00f2 i \"Blues\" nel 1962."}
{"id": "401379", "revid": "125600517", "url": "https://it.wikipedia.org/wiki?curid=401379", "title": "Federico Russo", "text": "Carriera.\nGiovinezza ed educazione.\nSi diploma presso il liceo classico Dante di Firenze.\nLe attivit\u00e0 in radio.\nEsordisce come speaker radiofonico nel settembre 2001 per Radio Sieve. Due anni dopo lavora per Radio Dimensione Suono, dove rimarr\u00e0 fino al 2007. In questo periodo, nell'estate 2003 presenta alcune tappe del \"Tour dei Pirati\", uno show musicale organizzato sulle spiagge e nelle piazze d'Italia. Nel 2005 \u00e8 stato l'inviato alle 3 tappe del \"Cornetto Free Music Festival\" di cui \u00e8 stato il presentatore per la parte \"Audition\". Il 12 gennaio 2007 approda a Radio Deejay: la sua prima trasmissione \u00e8 \"All the Best\".\nSuccessivamente conduce \"Un tranquillo weekend... da paura\" e \"Due Due Due\" entrambi con Stefania Salardi. Successivamente ha presentato la classifica \"50 Songs\" e il contenitore del fine settimana \"Weejay\". Dal 2009 conduce su Radio Deejay in coppia con Marisa Passera il programma radiofonico \"FM\", dapprima in onda alle 20 e poi anticipato alle 9 del mattino. In occasione del ritorno di Fabio Volo a Radio Deejay, ha dovuto abbandonare la fascia delle 9 per tornare nell'orario serale e andare in onda sempre insieme a Marisa Passera e con Vic nel nuovo programma \"Via Massena\".\nLe attivit\u00e0 in televisione.\nNel 2002 ha partecipato, prima come concorrente e poi come inviato, al talent show musicale di Italia 1 che cercava nuovi talenti canori, \"Operazione Trionfo\". Il 12 gennaio 2004 \u00e8 entrato a far parte, su MTV, della conduzione di \"Total Request Live\". Insieme a Carolina Di Domenico ha affiancato i conduttori storici del programma Marco Maccarini e Giorgia Surina. Nella stagione 2004-2005 Russo con la Di Domenico occupano il ruolo di primi conduttori. A partire da settembre 2005 Russo conduce \"Hitlist Italia\", la classifica ufficiale FIMI dei singoli pi\u00f9 venduti in cui non mancano altre rubriche. \nNel settembre 2006 lascia la conduzione del programma, che passa unicamente a Carolina Di Domenico. Sempre su MTV, ha presentato altri programmi come \"Club Generation\", \"Knock-Out Special Sunday\" e l\"MTV Day\" 2004 e 2005. Nel 2006 conduce su AXN, canale satellitare della Sony il reality show \"Snaparazzi\" in onda per 12 puntate. Da ottobre 2007 conduce \"Goal deejay\" su Sky Sport 1, in cui presenta la classifica dei 50 gol pi\u00f9 belli segnati in Europa durante la settimana, accompagnati dalle canzoni della classifica di Radio Deejay. Ha condotto su Rai 2 insieme a Chiara Tortorella e Paola Maugeri \"Cargo\", la striscia quotidiana di Scalo 76.\nNel 2009 ritorna su MTV con MTV mobile Live on Tour. Dal 2010 \u00e8 uno dei volti di Deejay TV. Ha partecipato alla sit-com \"Via Massena\", nell'estate ha condotto \"Senza Palla\" con Marisa Passera (trasmesso in contemporanea anche su Radio Deejay) e nell'estate 2011 conduce \"Vacanze Romagne\". Dal 14 giugno 2011 conduce con Fiammetta Cicogna \"Takeshi's Castle\" su Cartoon Network e dal 2 aprile 2012 anche su Boing. Dal 3 ottobre 2011 interpreta se stesso in \"Via Massena 2\" dove conduce un programma di dediche e confidenze insieme a Vic.\nHa partecipato all'episodio \"il nipote di Geller\" della sit com italiana \"Camera Caf\u00e9\" andato in onda su Italia Uno nel gennaio del 2012. Ha partecipato ad uno sketch nel nono episodio della quarta serie de \"I soliti idioti\" andato in onda su MTV il 24 maggio 2012. L'11 luglio 2012 Federico Russo, grande tifoso viola, ha presentato le nuove maglie della per la stagione 2012/2013 durante una serata in Piazza della Signoria, mentre nel luglio 2013 ha presentato il calciatore Mario G\u00f3mez, nuovo acquisto della squadra viola, allo stadio Artemio Franchi.\nDal marzo 2014 diventa il conduttore di The Voice of Italy, talent show in onda su Rai 2, sostituendo Fabio Troiano mentre in autunno conduce Emozioni, in onda sempre sulla stessa rete.\nNel 2015 viene riconfermato come conduttore di \"The Voice of Italy\" conducendo la terza edizione dal febbraio dello stesso anno. Il 23 maggio 2015 commenta in diretta con Valentina Correani la finale dell'Eurovision Song Contest 2015 su Rai 2. In quest'occasione ricopre inoltre il ruolo di \"spokesperson\", ossia annuncia in eurovisione i voti italiani al pubblico europeo. Nel novembre 2015 ricopre il ruolo di giurato della commissione canora di Sanremo Giovani, condividendo il tavolo dei giurati tra gli altri con la collega Carolina Di Domenico.\nNel febbraio 2016 conduce per la terza volta consecutiva \"The Voice of Italy\", giunto alla quarta edizione: a causa dei bassi ascolti riscontrati, per\u00f2, il programma non sar\u00e0 pi\u00f9 rinnovato e verr\u00e0 successivamente cancellato dai palinsesti con l'arrivo della nuova direttrice di Rai 2, Ilaria Dallatana.\nIl 14 maggio 2016 \u00e8 nuovamente commentatore, questa volta con Flavio Insinna della finale dell'Eurovision Song Contest, che torna su Rai 1 dopo 19 anni di assenza dopo il successo di ascolti riscosso dalla finale dell'anno precedente su Rai 2 che ha visto la partecipazione de Il Volo in rappresentanza dell'Italia arrivare terzi. Durante l'estate dello stesso anno presenta insieme a Nicola Savino il programma \"Sketch Point\", in seconda serata su Rai 2, dove mostrano sketch comici di programmi del passato della seconda rete Rai.\nNonostante la chiusura di \"The Voice\", nella stagione televisiva 2016-17 Russo conduce molti programmi in televisione, dividendosi sia in Rai che su Discovery. Nell'ottobre 2016 conduce assieme a Flavio Insinna il programma \"Dieci cose\", in prima serata su Rai 1, ma il programma non ottiene il successo sperato. Nella stessa stagione conduce inoltre il game show \"Ninja Warrior Italia\" e il variet\u00e0 musicale \"Hidden Singer Italia\" su Nove.\nNel febbraio 2017, durante il Festival di Sanremo 2017, conduce \"Prima Festival\", striscia quotidiana in access prime time su Rai 1. Il 25 aprile 2017 conduce in seconda serata \"Coca-Cola Onstage Awards\", programma giunto alla sesta edizione che premia i migliori artisti che si sono esibiti in concerto in Italia durante tutto il 2016. Il 13 maggio 2017 \u00e8 di nuovo al commento della finale dell'Eurovision Song Contest in coppia con Flavio Insinna, sempre su Rai 1, in diretta dall'International Exhibition Centre di Kiev. Dal 2017 diventa inviato della trasmissione \"Quelli che il calcio\" in onda su Rai 2. Il 12 maggio \u00e8 per la quarta volta al commento della finale dell'ESC, stavolta insieme a Serena Rossi.\nFederico Russo \u00e8 stato confermato anche per l'edizione 2019 dell'Eurovision Song Contest, con il commento live da Tel Aviv oltre che della finale del 18 maggio trasmessa da Rai1 e affiancato per la terza volta da Insinna, sia delle semifinali trasmesse da Rai4 il 14 e 16 maggio (qui ad affiancarlo c'\u00e8 Ema Stokholma che commenter\u00e0 la finale in radio) . Dal 23 aprile 2020 conduce in seconda serata su Rai 2 assieme a Francesco Mandelli il programma \"Revolution - Storie dal futuro\".\nIl 16 maggio 2020 ha commentato assieme a Insinna l\"\"', evento che ha sostituito l'Eurovision Song Contest 2020, cancellato a causa della pandemia di COVID-19. Dal luglio 2020 partecipa al programma \"Resta a casa e vinci\" in qualit\u00e0 di esperto di calcio"}
{"id": "401404", "revid": "21079", "url": "https://it.wikipedia.org/wiki?curid=401404", "title": "Funzione polinomiale", "text": ""}
{"id": "401414", "revid": "110157", "url": "https://it.wikipedia.org/wiki?curid=401414", "title": "Chiesi Farmaceutici", "text": "Chiesi Farmaceutici S.p.A. (Gruppo Chiesi) \u00e8 una societ\u00e0 farmaceutica multinazionale italiana con sede a Parma.\nLa societ\u00e0 vanta pi\u00f9 di 4000 brevetti internazionali: secondo i dati 2020 dell\u2019Ufficio Brevetti Europeo (EPO), il Gruppo Chiesi, con 38 brevetti depositati, si conferma prima azienda farmaceutica italiana e quarta tra le aziende italiane di tutti i settori per numero di depositi brevettuali. Gli investimenti nella ricerca superano i 448 milioni di euro (20,1% del fatturato) a fronte degli oltre 944 ricercatori impiegati nei 7 Centri ricerche del Gruppo a Parma (Italia), in Francia, nel Regno Unito, in Svezia, Usa, Canada e Cina.\nLa societ\u00e0 ha oltre 6.300 dipendenti e tre stabilimenti produttivi in tutto il mondo: a Parma, in Francia a Blois-La Chauss\u00e9e e in Brasile a Santana de Parna\u00ecba.\nChiesi \u00e8 membro della Federazione Europea delle Industrie e delle Associazioni Farmaceutiche (EFPIA), della Federazione Internazionale dei Produttori e delle Associazioni Farmaceutiche (IFPMA), e della Confederazione Europea degli Imprenditori Farmaceutici (EUCOPE).\nStoria.\nFondata nel 1935 da Giacomo Chiesi attraverso l'acquisizione del \"Laboratorio Farmaceutico Parmense\", nei primi anni quaranta la societ\u00e0 vive una fase di espansione, esportando farmaci in Eritrea e Austria.\nNel 1944 una bomba distrugge quasi tutto il laboratorio e l'attivit\u00e0 si ferma, nel 1955 viene costruito un nuovo stabilimento con una cinquantina di dipendenti, nel 1966 il timone dell'azienda passa ai due figli del fondatore, Alberto e Paolo. La svolta nel 1979 grazie al successo di un prodotto cortisonico per l'asma.\nTra il 1995 e il 2006 Chiesi realizza una serie di acquisizioni e collaborazioni all'estero dopo avere gi\u00e0 aperto uno stabilimento in Brasile Nel 1995 rileva la Wassermann spagnola. Nel 1997 apre in Grecia la Chiesi Hellas che importa i prodotti dall'Italia. Nel 1998 acquisisce i Laboratoires Logeais di Parigi. Nel 1999 rileva l'inglese Trinity, specializzata nella distribuzione, e due anni pi\u00f9 tardi un'altra nello stesso settore in Austria, Torrex, con cui la societ\u00e0 si affaccia sui mercati dell'Est Europa. Nel 2002 nasce dalla Asche GmbH di Amburgo la Asche Chiesi con produzione in Germania, nel 2004 affida la distribuzione in Marocco ad una piccola societ\u00e0 locale. Sono poi aperte consociate in Russia, Olanda e Belgio.\nL'espansione continua dopo il lancio nel 2006 della specialit\u00e0 Foster per l'asma, diventato il primo prodotto del Gruppo. Nel 2008 \u00e8 la volta della Cina, nel 2009 l'acquisizione in Usa di una partecipazione nella Cornerstone Therapeutics (poi diventata al 100% nel 2013), nel 2011 \u00e8 aperto a Parma il nuovo centro di ricerche.\nNel 2013 \u00e8 acquisita la danese Zymenex (biotecnologie), nel 2016 la societ\u00e0 rileva le cure cardiovascolari dell'americana The Medicines Co. e sempre nello stesso la britannica Atopix Technologies Lt. (biotecnologie).\nDopo aver adottato un nuovo status legale ai sensi della legge statunitense e italiana, nel giugno 2019 Chiesi diventa una B Corporation certificata. Con questo, Chiesi sceglie di seguire un modello di business che riservi pari importanza a profitti, rispetto dell\u2019ambiente e impatto sociale della societ\u00e0.\nIn azienda \u00e8 gi\u00e0 impegnata dalla fine degli anni novanta e inizio nuovo millennio anche la terza generazione Chiesi: Alessandro, Andrea, Maria Paola, Giacomo.\nAree terapeutiche.\nChiesi Farmaceutici sviluppa soluzioni terapeutiche per malattie respiratorie come l'asma e la BPCO (broncopneumopatia cronica ostruttiva), entrambe caratterizzate da una riduzione del flusso respiratorio sebbene caratterizzate da diverse dinamiche fisiopatologiche. I nuovi farmaci si basano su una tecnologia che consente la produzione di soluzioni spray per l'inalazione di particelle extrafini.\nLa societ\u00e0 fornisce inoltre medicinali destinati ai neonati pretermine, in particolare: un surfattante naturale somministrato per via intra-tracheale per il trattamento della sindrome da distress respiratorio (RDS), nella quale vi \u00e8 un deficit di tale sostanza; caffeina citrato, uno stimolante del sistema nervoso per il trattamento dell\u2019apnea della prematurit\u00e0.\nChiesi sta sviluppando nuove soluzioni terapeutiche nell'area delle malattie rare. Per il deficit di cellule staminali limbari (LSCD), una rara condizione oculare che pu\u00f2 portare alla cecit\u00e0, \u00e8 stato commercializzato un trattamento con cellule staminali, il primo approvato in Europa. Nel 2018 Chiesi ha ottenuto l'autorizzazione all'immissione in commercio in Europa per una terapia di sostituzione enzimatica per l'alfa-mannosidosi, una condizione estremamente rara. Chiesi \u00e8 anche attiva per il trattamento della cistinosi nefropatica e sta sviluppando un nuovo prodotto per la malattia di Fabry.\nDati economici.\nNel 2010 il fatturato supera il miliardo di euro, con un aumento delle vendite del 16,4% rispetto al 2009. Nel 2013 il fatturato raggiunge 1,236 miliardi, mentre nel 2016 la societ\u00e0 chiude l'anno a 1,571 miliardi, con un incremento del 7% rispetto all'anno precedente. La solidit\u00e0 dell'azienda si riflette negli investimenti in innovazione e sviluppo, in aumento di oltre il 12,5% nel periodo 2015-2016 raggiungendo 340 milioni di euro nel 2016. Nel 2020 il fatturato del Gruppo ha superato 2 miliardi di euro."}
{"id": "401417", "revid": "14430", "url": "https://it.wikipedia.org/wiki?curid=401417", "title": "Modello neo-classico della crescita", "text": ""}
{"id": "401418", "revid": "1627355", "url": "https://it.wikipedia.org/wiki?curid=401418", "title": "Dracone", "text": "Visse nel VII secolo a.C. e fu il primo legislatore dell'antica Atene.\nLa durezza delle pene previste dalle sue leggi anche nel caso di reati minori hanno dato origine ad espressioni in cui il termine \"draconiano\" viene utilizzato come aggettivo con il significato di \"\"degno di Dracone\", ovvero estremamente rigido e severo, talvolta utilizzato ad esempio nelle locuzioni \"leggi draconiane\", \"misure draconiane\" o \"punizione draconiana\".\nBiografia.\nNato intorno al 650 a.C., \u00e8 noto per aver inserito nel mondo greco il primo \"codice penale\"\" della storia, risalente probabilmente all'anno 621 a.C., seppur altre raccolte di leggi scritte tra cui il noto codice di Hammurabi siano giunte a noi sin dall'epoca delle prime civilt\u00e0 mesopotamiche.\nStando alla \"Suida\", mor\u00ec nel 600 a.C. circa in maniera bizzarra: mentre era in visita sull'isola di Egina per essere riverito di fronte a una grande folla nel corso di un evento teatrale, Dracone fu coperto da cos\u00ec tanti cappucci e mantelli preparati in suo onore da esserne soffocato a morte. I toni glorificanti della narrazione potrebbero tuttavia mascherare un allontanamento forzato da Atene per ostilit\u00e0 politica nei suoi confronti.\nLe leggi di Dracone.\nNel 621 a.C. Dracone eman\u00f2 una legge sull'omicidio che segn\u00f2 la nascita del diritto penale.\nIn questa legge si distingueva per la prima volta nel diritto il grado di responsabilit\u00e0 personale: chi aveva commesso l'omicidio involontariamente, si pensi ad esempio al progettista di una casa che poi era crollata uccidendone gli abitanti, era condannato all'esilio. Il tribunale che se ne occupava era formato da cinquantun efeti. Chi invece aveva commesso l'omicidio volontariamente era condannato a morte dall'areopago.\nCon questo decreto Dracone poneva fine alle sanguinose vendette dei parenti delle vittime poich\u00e9 il reato doveva essere riconosciuto da un apposito tribunale. Il legislatore dovette per\u00f2 concedere un'eccezione, che riguardava l'\"omicidio giusto\". Infatti, in caso di illegittima relazione carnale della moglie, della figlia, della sorella, della madre o della concubina, al cittadino ateniese era consentito ucciderla, se colta in flagranza di reato. Tale principio legale \u00e8 stato accolto nel diritto di molti Paesi, resistendo pressoch\u00e9 inalterato nei secoli. In Italia, ad esempio, \u00e8 sopravvissuta una norma fino al 1981 che mitigava la pena in caso di omicidio definito come \"delitto d'onore\".\nIl codice di leggi di Dracone \u00e8 ricordato per la sua particolare severit\u00e0: la pena di morte era la punizione anche per piccole infrazioni. Ogni debitore, il cui stato sociale fosse inferiore a quello del suo creditore, ne diventava schiavo, mentre la punizione era pi\u00f9 lieve per chi avesse debiti nei confronti di una persona di classe inferiore. Il codice di Dracone fu sostituito proprio per la sua severit\u00e0 da quello di Solone nella prima parte del VI secolo a.C.\n Il suo codice ebbe in parte anche la funzione di uniformare i metri di giudizio e ridurre gli abusi commessi dai giudici.\nUna copia del testo originale del codice \u00e8 conservata nel Museo Epigrafico ad Atene.\nLa Costituzione timocratica.\nSecondo la \"Costituzione degli Ateniesi\" di Aristotele a Dracone sarebbe da attribuire anche la redazione di una costituzione timocratica. Tuttavia l'esame degli elementi politici ed economico-sociali (limitazione della cittadinanza a quanti appartenevano al censo utile per servire nell'esercito come opliti; istituzione di un consiglio di 401 membri; ruolo di controllo affidato all'Areopago, per la custodia delle leggi e la sorveglianza dell'operato dei magistrati) contenuti nella descrizione aristotelica farebbe pensare ad un'et\u00e0 pi\u00f9 tarda; pertanto il supposto ordinamento statale sarebbe da ricondurre presumibilmente al V secolo a.C. sotto la legislazione di Clistene."}
{"id": "401422", "revid": "14430", "url": "https://it.wikipedia.org/wiki?curid=401422", "title": "Modello neoclassico della crescita", "text": ""}
{"id": "401445", "revid": "1318658", "url": "https://it.wikipedia.org/wiki?curid=401445", "title": "Chiesi", "text": ""}
{"id": "401457", "revid": "400694", "url": "https://it.wikipedia.org/wiki?curid=401457", "title": "Gorn", "text": ""}
{"id": "401469", "revid": "30610", "url": "https://it.wikipedia.org/wiki?curid=401469", "title": "Karl Mollweide", "text": "Svolse i suoi studi presso le universit\u00e0 di Halle e Lipsia. Fino al 1819 fu osservatore all'Osservatorio dell'Universit\u00e0 di Lipsia. \nNell'anno 1812 divent\u00f2 Professore Ordinario di astronomia, nel 1814 Professore Ordinario di matematica. Dal 1820 al 1823 fu Decano della Facolt\u00e0 di filosofia.\nDa lui prende il nome la Proiezione di Mollweide, una particolare proiezione cartografica tuttora assai usata negli atlanti.\nTra i suoi allievi va ricordato August Ferdinand M\u00f6bius\nA lui si deve anche un testo dal titolo \"Un esame della teoria di Goethe dei colori\"."}
{"id": "401477", "revid": "55959", "url": "https://it.wikipedia.org/wiki?curid=401477", "title": "Karl Brandan Mollweide", "text": ""}
{"id": "401493", "revid": "1543377", "url": "https://it.wikipedia.org/wiki?curid=401493", "title": "Universo di Warcraft", "text": "L'universo di \"Warcraft\" \u00e8 l'ambientazione dei videogiochi, romanzi, fumetti, giochi di ruolo e altro materiale della serie fantasy \"Warcraft\", prodotta dalla Blizzard Entertainment. I videogiochi e le altre fonti descrivono il mondo di Warcraft in diversi periodi storici e in diversi luoghi. Questa voce tratta gli elementi della cosmologia generale di questo universo immaginario cos\u00ec come viene descritto dalle fonti Blizzard. Per gli eventi storici ambientati in questo universo, si veda Storia dell'universo di \"Warcraft\".\nAmbientazione.\nL'universo di Warcraft consiste, principalmente, in una sterminata serie di pianeti situati nella cosiddetta \"Grande Oscurit\u00e0\", un concetto pressoch\u00e9 identico a quello dello spazio reale. Oltre alla Grande Oscurit\u00e0, esistono alcuni altri \"piani materiali\" (o universi paralleli) che sono collegati ad essa tramite la magia, la cui natura pu\u00f2 variare anche radicalmente dall'uno all'altro. Una situazione simile esiste in diversi giochi di ruolo, come ad esempio \"Dungeons &amp; Dragons\": il luogo di Warcraft dove si svolge la stragrande maggioranza delle azioni dei personaggi \u00e8 comparabile al \"piano materiale\" di \"Dungeons &amp; Dragons\", mentre gli altri \"piani materiali\" sono concettualmente simili agli altri \"piani di esistenza\" della stessa ambientazione.\nGrande Oscurit\u00e0.\nLa Grande Oscurit\u00e0 (\"Great Dark Beyond\") \u00e8 il corrispettivo in \"Warcraft\" dell'universo reale, dove si trovano fisicamente galassie, stelle, pianeti. L'origine dell'universo \u00e8 forse da ricercarsi, secondo gli studiosi in \"Warcraft\", in un'esplosione cosmica (analoga al Big Bang) che gener\u00f2, a partire dalla Grande Oscurit\u00e0 inizialmente vuota, tutti i corpi celesti, mentre altre interpretazioni la rimandano alla creazione da parte di qualche entit\u00e0 superiore (tema comune in molte mitologie e religioni). La Grande Oscurit\u00e0 \u00e8 anche il luogo dove i Titani si spostano, viaggiando da un mondo all'altro. Tra i pianeti che si trovano nella Grande Oscurit\u00e0 i pi\u00f9 importanti sono Azeroth, quello su cui si svolge la maggioranza degli eventi di Warcraft e luogo d'origine di buona parte delle razze conosciute, e Draenor, conosciuto come Terre Esterne, pianeta natale degli orchi. Sono noti i nomi di diversi altri pianeti, molti dei quali caduti nelle mani della Legione Infuocata (come Argus, madrepatria dei draenei, e Mardum, il pianeta-prigione inizialmente creato da Sargeras per rinchiudervi i demoni).\nDistorsione Fatua.\nLa Distorsione Fatua (\"Twisting Nether\", tradotto anche come \"Ade Vorticoso\") \u00e8 una dimensione parallela di natura caotica e intensamente magica, senza forma n\u00e9 dimensione; \u00e8 privo di leggi fisiche, se non quelle che chi vi entra crea per s\u00e9 stesso, prodotte dalla sua stessa mente. Viene descritto come coesistente e sovrapposto alla Grande Oscurit\u00e0, normalmente non percepibile ai mortali senza l'ausilio della magia. Funge da crocevia fra i vari luoghi della Grande Oscurit\u00e0 per coloro che sanno come farne uso. Mentre incantesimi e strutture quali i portali e il teletrasporto utilizzano la Distorsione Fatua per passare da un luogo all'altro della Grande Oscurit\u00e0, accedere all'Ade Vorticoso stesso \u00e8 molto pi\u00f9 complesso: raggiungere luoghi come le Terre Esterne, che si \"affacciano\" direttamente sulla Distorsione Fatua, pu\u00f2 facilitare l'accesso al piano stesso.\nA differenza della Grande Oscurit\u00e0, apparentemente disabitata, la Distorsione Fatua \u00e8 dimora di numerose creature malvagie che hanno lo scopo di portare il caos nei mondi che riescono a raggiungere, e che possono attaccare i viaggiatori al suo interno. Parte (ma non la totalit\u00e0) di queste creature ricade sotto la definizione di demoni, i quali sono in grado di manipolare la Distorsione Fatua come nessun altro, sebbene rimanga una dimensione caotica anche per loro; dalla corruzione di Sargeras, la Distorsione Fatua \u00e8 divenuto il dominio principale della Legione Infuocata che egli ha costituito.\nCome visto dal cielo delle Terre Esterne, la Distorsione Fatua ricorda in maniera non troppo distante lo spazio aperto, con pianeti, galassie ed altri elementi simili chiaramente visibili e apparentemente molto vicini; dal Tempio Nero, nella Valle di Torvaluna, \u00e8 addirittura possibile vedere nel cielo il pianeta di Azeroth. Alcune rappresentazioni artistiche di tale dimensione mostrano paesaggi decisamente diversi, che potrebbero essere residui di pianeti che hanno subito un fato simile alle Terre Esterne.\nOccasionalmente, alla Distorsione Fatua sono stati attribuiti altri nomi, quali Piano Abissale (\"Abyssal Plane\"), Piano Astrale (\"Astral Plane\"), Inferno (\"Hell\"), Ade (\"Hades\") o Buio Sottostante (\"Dark Below\"). In alcuni casi la Distorsione Fatua \u00e8 stato descritto anche come una specie di \"reame della morte\" o \"degli spiriti\", dove gli spiriti confluiscono dopo la morte; in tal caso potrebbe spiegare la natura del cielo vorticoso che in \"World of Warcraft\" \u00e8 visibile a chi controlla un personaggio in forma di spirito. Tuttavia tale affermazione non \u00e8 mai stata confermata dalla Blizzard.\nTrama.\nLa storia di Warcraft si \u00e8 sviluppata lungo l'arco di migliaia di anni, sebbene il primissimo periodo sia poco dettagliato e in parte oscuro, mentre la maggioranza degli eventi noti sono concentrati negli ultimi trent'anni circa (periodo in cui sono ambientati i videogiochi della serie). Sebbene la stragrande maggioranza degli avvenimenti siano, alla base, causati da qualche entit\u00e0 superiore come i Titani, gli Dei Antichi o altre divinit\u00e0, sono poi le razze mortali a muovere le pedine una volta in campo. Occasionalmente tali mortali operano per conto proprio, ma generalmente sono riuniti o legati a una delle fazioni in cui \u00e8 divisa la societ\u00e0 di Warcraft. Tra le pi\u00f9 importanti di queste si annoverano di certo Alleanza e Orda, ma anche altre quali il Flagello, la Legione Infuocata, la Crociata Argentea e il Martello del Crepuscolo."}
{"id": "401500", "revid": "287204", "url": "https://it.wikipedia.org/wiki?curid=401500", "title": "Classe Yorktown (portaerei)", "text": "La classe Yorktown di portaerei venne costruita dagli Stati Uniti d'America non molto prima della seconda guerra mondiale in una serie di tre. Le prime due navi, la \"Yorktown\" (CV-5) e la \"Enterprise\" (CV-6), entrarono in servizio nel 1937 e 1938. La lezione appresa dall'opera di conversione dei grandi incrociatori da battaglia classe Lexington, rispetto all'espressamente costruito \"Ranger\" (CV-4), insegn\u00f2 alla marina che le grandi portaerei, piuttosto che le piccole, erano operativamente pi\u00f9 flessibili e durevoli. Grazie a queste lezioni la marina costru\u00ec le nuove portaerei nel pi\u00f9 grande tonnellaggio (25.000 tons) permesso dai trattati dell'epoca. Le navi risultarono grandi, flessibili e potenti, dando all'US Navy una forza complessiva di cinque portaerei per un totale di 134.000 tons, che in aggiunta alle 20.000 tons della Wasp (CV-7) portarono la US Navy fino al valore limite del trattato. La fine dei trattati nel 1937 permise alla US Navy di costruire ulteriori portaerei, la prima portaerei di questo nuovo programma fu un'altra portaerei classe Yorktown, la \"Hornet\" (CV-8), entrata in servizio nel 1941. Miglioramenti al progetto delle Yorktown portarono al progetto della classe \"Essex\".\nSolo l\"Enterprise\" sopravvisse alla seconda guerra mondiale: la \"Yorktown\" affond\u00f2 alla battaglia delle Midway, la \"Hornet\" in quella di Santa Cruz. La \"Enterprise\" persistette diventando la nave pi\u00f9 frequentemente decorata della guerra. Venne messa fuori azione il 14 maggio 1945 da un kamikaze che distrusse l'elevatore e danneggi\u00f2 gravemente il ponte dell'hangar. Il giorno della vittoria sul Giappone non era ancora operativa e venne successivamente equipaggiata per l\"Operazione Magic Carpet\", riportando pi\u00f9 di 10.000 veterani a casa dall'Europa. Cancellata dalla lista delle navi operative nel 1959 venne smantellata nel 1960 dopo il fallimento di tentativi multipli di preservarla come nave museo.\nPer la fine della seconda guerra mondiale l\"Enterprise\" era stata notevolmente modificata, il suo dislocamento finale fu di 27.535 t e il suo armamento potenziato. La classe Yorktown si dimostr\u00f2 vulnerabile ai siluri e mentre veniva sottoposta a riparazioni alla fine del 1942 l\"Enterprise\" ricevette anche un estensivo riattamento, che incluse una cintura protettiva antisiluri che aument\u00f2 significativamente la sua protezione subacquea."}
{"id": "401506", "revid": "729019", "url": "https://it.wikipedia.org/wiki?curid=401506", "title": "Orbita ermeostazionaria", "text": "A livello del tutto teorico si potrebbe definire orbita ermeostazionaria un'orbita sincrona circolare, equatoriale e prograda attorno a Mercurio, potenzialmente utilizzabile da satelliti artificiali che necessitassero di trovarsi in ogni istante sempre al di sopra del medesimo punto della superficie del pianeta. I satelliti in orbita ermeostazionaria, come tutti quelli in orbita ermeosincrona, sarebbero caratterizzati da un periodo orbitale pari al giorno siderale mercuriano.\nParametri orbitali.\nStanti gli attuali parametri orbitali di Mercurio, un'orbita ermeostazionaria \u00e8 impossibile da realizzare. Il suo raggio teorico sarebbe infatti dato dalla formula\nAd una simile distanza, tuttavia, il moto del potenziale satellite verrebbe irrimediabilmente perturbato dall'attrazione gravitazionale del Sole, che rende impossibile orbitare attorno a Mercurio ad una distanza maggiore del suo raggio di Hill. Questo valore \u00e8 dato da\nCome si vede, l'eventuale orbita ermeosincrona si troverebbe al di l\u00e0 della sfera d'influenza gravitazionale mercuriana."}
{"id": "401508", "revid": "729019", "url": "https://it.wikipedia.org/wiki?curid=401508", "title": "Orbita citerostazionaria", "text": "A livello del tutto teorico si potrebbe definire orbita citerostazionaria un'orbita sincrona circolare, equatoriale e prograda attorno a Venere, potenzialmente utilizzabile da satelliti artificiali che necessitassero di trovarsi in ogni istante sempre al di sopra del medesimo punto della superficie del pianeta. I satelliti in orbita citerostazionaria, come tutti quelli in orbita citerosincrona, sarebbero caratterizzati da un periodo orbitale pari al giorno siderale venusiano.\nParametri orbitali.\nStanti gli attuali parametri orbitali di Venere, un'orbita citerostazionaria \u00e8 impossibile da realizzare. Il suo raggio teorico sarebbe infatti dato dalla formula\nIl valore \u00e8 reso particolarmente elevato dall'altissimo periodo di rotazione del pianeta su s\u00e9 stesso. Ad una simile distanza, tuttavia, il moto del potenziale satellite verrebbe irrimediabilmente perturbato dall'attrazione gravitazionale del Sole, il che rende impossibile orbitare attorno a Venere ad una distanza maggiore del suo raggio di Hill. Questo valore \u00e8 dato da\nCome si vede, l'eventuale orbita citerosincrona si troverebbe ben al di l\u00e0 della sfera d'influenza gravitazionale venusiana."}
{"id": "401512", "revid": "1442080", "url": "https://it.wikipedia.org/wiki?curid=401512", "title": "Colpa d'Alfredo", "text": "Colpa d'Alfredo \u00e8 il terzo album in studio del cantautore italiano Vasco Rossi, pubblicato il 3 aprile 1980 dalla Targa.\nDescrizione.\nLa registrazione avviene negli UMBI Studios di Umberto Maggi di Modena e ai Fonoprint di Bologna, in tempi brevi, con testi e arrangiamenti graffianti e dissacranti. A met\u00e0 delle registrazioni, Auro Lugli decide di lasciare il gruppo.\nPrima del brano \"Non l'hai mica capito\" si possono ascoltare un paio di versi di \"Albachiara\".\nNel 2010 il brano \"Anima fragile\" viene cantato dall'attore italiano Elio Germano, all'interno del film \"La nostra vita\". La versione del brano che si ascolta come colonna sonora, nel film, \u00e8 quella con un nuovo arrangiamento che il cantautore ha inserito nell'album \"Rock\", nel 1997.\n\"Colpa d'Alfredo\".\nIl brano che d\u00e0 il titolo all'album, \"Colpa d'Alfredo\" venne censurato perch\u00e9 conteneva la famosa frase \u00ab\u00e8 andata a casa con il negro la troia\u00bb, risultando quindi offensiva, e per la promozione venne proposto il singolo \"Non l'hai mica capito/Asilo \"Republic\"\".\nSecondo quanto racconta Andrea Giacobazzi, amico intimo di Vasco fin da allora, il brano \u00e8 autobiografico, ma i \"discorsi seri e inopportuni\" riguardavano il problema di riuscire a recarsi in tempo quella sera a Misano, dove Vasco avrebbe dovuto suonare. Vasco Rossi dichiara invece che avrebbe \"perso l'occasione\" giocando a Space Invaders, sempre mentre parlava con Alfredo.\nLa copertina del disco, ideata da Luciano Tallarini, ha pi\u00f9 di una somiglianza con quella dell'album \"Chi \u00e8 Carlo Credi?\" di Carlo Credi pubblicato due anni prima\nTracce.\nTesti e musiche di Vasco Rossi."}
{"id": "401516", "revid": "6066", "url": "https://it.wikipedia.org/wiki?curid=401516", "title": "Draconte", "text": ""}
{"id": "401524", "revid": "125713498", "url": "https://it.wikipedia.org/wiki?curid=401524", "title": "Siamo solo noi", "text": "Siamo solo noi \u00e8 il quarto album del cantautore italiano Vasco Rossi, pubblicato il 9 aprile 1981.\nDescrizione.\nIl disco si apre col brano \"Siamo solo noi\", che verr\u00e0 presto definito un \"inno generazionale\". Sar\u00e0 definita la \"canzone italiana rock del secolo\" dalla rivista \"Rolling Stone\" dopo un sondaggio nazionale.\nIl giro di basso all'inizio fu ideato su precisa richiesta di Vasco Rossi e con l'aiuto di Massimo Riva da Claudio Golinelli, all'epoca bassista di Gianna Nannini: durante un concerto della cantante senese al Picchio Rosso di Formigine, lo stesso Vasco e Massimo Riva decisero insieme al manager Guido Elmi di proporgli di entrare nella band di Vasco, di fatto \"soffiandolo\" alla Nannini.\nDal disco viene estratto anche il singolo \"Voglio andare al mare\", scritto mentre Massimo Riva improvvisava un giro di chitarra in un afoso pomeriggio d'estate a Bologna nel 1980, seguendo la musicalit\u00e0 del reggae che tanto andava di moda in quel periodo.\nVasco fu escluso dal Festivalbar 1981: il brano che doveva portare era \"Siamo solo noi\", ma all'ultimo momento venne mandato per i jukebox \"Voglio andare al mare\".\nIl videoclip di \"Dimentichiamoci questa citt\u00e0\" \u00e8 il primo di Vasco.\nLa canzone \"Ieri ho sgozzato mio figlio\" \u00e8 stata riportata sulla copertina dell'album come \"Ieri ho sg. mio figlio\". Il titolo \u00e8 stato giudicato dalla casa discografica troppo immorale per essere scritto interamente sulla copertina del disco.\nLa canzone \"Valium\" contiene varie citazioni de \"La gatta\" di Gino Paoli ed \u00e8 un inno ai sedativi ed ai tranquillanti che tanto andavano di moda a quei tempi.\nLa canzone \"Brava\" \u00e8 dedicata a una ragazza che gli spezz\u00f2 il cuore a vent'anni. Non poteva quindi essere dedicata a Barbara D'Urso (come sostiene una leggenda metropolitana) che lo ha frequentato per un periodo, quando lui ne aveva gi\u00e0 circa trenta.\nIl 23 giugno 2021 viene pubblicato il videoclip di \"Siamo solo noi\", in occasione del 40\u00b0 anniversario del brano, nel quale vengono mostrati, in stile cartone animato, alcuni eventi messi in ordine cronologico che segnarono la carriera del cantautore modenese, assieme ad altri eventi storici quali:\nTracce.\nTesti e musiche di Vasco Rossi.\nSingoli.\nDa quest'album venne estratto il 45 giri \"Voglio andare al mare/Brava\" (Targa, TAS 150)"}
{"id": "401531", "revid": "2133259", "url": "https://it.wikipedia.org/wiki?curid=401531", "title": "Oviraptor philoceratops", "text": "Oviraptor (il cui nome significa \"ladro di uova\" o \"predatore di uova\") \u00e8 un genere estinto di dinosauro teropode oviraptoride vissuto nel Cretaceo superiore, circa 89,8-70,6 milioni di anni fa (Campaniano), in quella che oggi \u00e8 la Formazione Djadokhta, in Mongolia. Il genere contiene una singola specie, ossia \"O. philoceratops\", scoperta dal tecnico George Olsen in una spedizione guidata da Roy Chapman Andrews, e descritto per la prima volta da Henry Fairfield Osborn, nel 1924. Il nome \"Oviraptor\" \u00e8 latino e significa \"ladro di uova\" o \"predatore di uova\", riferendosi al fatto che il primo esemplare fossile di questo animale fu scoperto in cima ad una pila di quelle che si pensava fossero uova di \"Protoceratops\", mentre il nome specifico, \"philoceratops\", significa \"amante dei ceratopsidi\", in accordo con ci\u00f2 che si pensava rappresentasse la scoperta del primo esemplare. Nel suo articolo del 1924, Osborn spieg\u00f2 che il nome era stato dato a causa della stretta vicinanza del cranio di \"Oviraptor\" al nido (era separato dalle uova da soli 4 pollici o 10 centimetri di sabbia). Tuttavia, Osborn ha anche suggerito che il nome \"Oviraptor\" \"potrebbe del tutto ingannarci sulle sue abitudini alimentari e sul suo comportamento\". Tuttavia, la scoperta di diversi esemplari di oviraptoridi in posizione di cova sopra i loro nidi, come gli esemplari di \"Citipati\", negli anni '90 dimostrarono che Osborn aveva ragione nella sua cautela riguardo al nome. Questi risultati hanno dimostrato che le uova in questione appartenevano probabilmente allo stesso \"Oviraptor\" e che l'esemplare le stava covando morendo nel nido.\n\"Oviraptor\" \u00e8 conosciuto solo per un esemplare (con uova associate), rinvenuto nella Formazione Djadokhta della Mongolia, sebbene un possibile secondo esemplare (anch'esso associato con uova) provenga dalla Formazione Bayan Mandahu nel nord-est della Mongolia interna, Cina.\nDescrizione.\nL'unico esemplare noto di \"Oviraptor\" \u00e8 incompleto, ma il raffronto con altri animali simili (tra cui \"Citipati\") ha permesso di ricostruire un dinosauro molto simile agli uccelli. Doveva essere un dinosauro bipede dalle lunghe e forti zampe posteriori, dal corpo snello e dal collo allungato. Il cranio era insolitamente corto e dotato di un becco privo di denti. Era presente una sorta di cresta sul capo, ma non \u00e8 ben conservata. Gli arti anteriori erano dotati di tre dita artigliate, il primo dei quali era pi\u00f9 corto. L'animale intero doveva essere lungo circa 2 metri.\nLa sua gabbia toracica, in particolare, mostra numerose caratteristiche tipiche degli uccelli: una serie di processi su ogni costola che potrebbero aver aiutato a mantenere la gabbia rigida. Un parente stretto di \"Oviraptor\", chiamato \"Nomingia\", era dotato di un pigostilo (una serie di vertebre fuse all'estremit\u00e0 della coda), una struttura che negli uccelli attuali serve a reggere le penne lunghe della coda. Altri oviraptorosauri pi\u00f9 primitivi di cui si sono conservate le impronte della pelle (come \"Caudipteryx\" e \"Protarchaeopteryx\"), mostrano chiaramente un piumaggio che ricopriva gran parte del corpo, cos\u00ec come ali e code dotate di penne.\n Inoltre, la posizione \"di cova\" di un esemplare di \"Citipati\" implica l'uso di ali con lunghe penne per ricoprire le uova. Vi \u00e8 quindi pi\u00f9 di una ragione per ipotizzare che anche \"Oviraptor\", bench\u00e9 imperfettamente conosciuto, fosse dotato di penne.\n\"Oviraptor\" \u00e8 stato tradizionalmente illustrato con una caratteristica cresta sul capo, simile a quella dell'attuale casuario. In realt\u00e0, un riesame dei resti di alcuni oviraptoridi ha mostrato che la ben nota specie dall'alta cresta potrebbe appartenere al genere \"Citipati\", uno stretto parente di \"Oviraptor\" (Clark et al., 2001). \u00c8 probabile che \"Oviraptor\" possedesse una cresta simile, ma l'esatta taglia e dimensione sono sconosciute a causa del fatto che il cranio dell'unico esemplare noto \u00e8 malamente fracassato.\nClassificazione.\nI fossili di \"Oviraptor\" vennero scoperti dal paleontologo Roy Chapman Andrews nei primi anni '20 del Novecento, e vennero descritti da Henry Fairfield Osborn nel 1924. Il nome \"Oviraptor\" deriva dal latino e significa \"ladro d'uova\": ci\u00f2 si riferisce al fatto che l'esemplare fossile fu scoperto sopra un nido, che si riteneva appartenesse ad un \"Protoceratops\". L'epiteto specifico, \"philoceratops\" (\"goloso di ceratopsidi\"), venne attribuito per lo stesso motivo (Osborn, 1924). \nNello studio del 1924, Osborn spieg\u00f2 che il nome fu dato a causa della stretta vicinanza del cranio di \"Oviraptor\" al nido (era separato dalle uova da pochi centimetri di sabbia). In ogni caso, Osborn sugger\u00ec anche che il nome \"Oviraptor\" avrebbe anche potuto portare a un fraintendimento delle sue abitudini alimentari. Nel corso degli anni '90, la scoperta di oviraptoridi con nidi (come \"Citipati\"), provarono che Osborn ebbe ragione nell'essere cauto riguardo alle abitudini alimentari di questi animali. I nuovi ritrovamenti mostravano che le uova in questione appartenevano probabilmente allo stesso \"Oviraptor\", e che l'esemplare stava covando le sue uova.\n\"Oviraptor\" \u00e8 conosciuto a tutt'oggi grazie a un solo esemplare (con uova associate) proveniente dalla formazione Djadokhta in Mongolia; un possibile secondo esemplare (anch'esso con uova) proviene dalla Mongolia Interna (Cina), in un'area chiamata Bayan Mandahu (Dong e Currie, 1996). \nL'olotipo di \"Oviraptor philoceratops\" (AMNH 6517) e le quindici uova ritrovate insieme si trovano presso l'American Museum of Natural History. \nOriginariamente \"Oviraptor\" venne attribuito agli ornitomimidi (o dinosauri - struzzo), a causa del becco privo di denti. Osborn riscontro inoltre somiglianze con \"Chirostenotes\", un altro teropode cretaceo che \u00e8 ancora considerato uno stretto parente di \"Oviraptor\". Solo nel 1976 Rinchen Barsbold decise di erigere una nuova famiglia di teropodi per Oviraptor e i suoi stretti parenti (Oviraptoridae).\nNonostante l'esemplare originale di \"Oviraptor\" sia incompleto (soprattutto il cranio fracassato e deformato), numerosi altri esemplari di oviraptoridi vennero attribuiti a questo genere tra gli anni '70 e gli anni '80. Soltanto nell'anno 1976 Barsbold ascrisse al genere altri sei esemplari, ma pi\u00f9 tardi questi vennero riclassificati nel nuovo genere \"Conchoraptor\" (Barsbold, 1986). Un altro esemplare, forse il pi\u00f9 famoso (noto come IGN 100/42), venne attribuito a \"Oviraptor\" nel 1981 e fin\u00ec per rappresentare questo dinosauro in numerosissime illustrazioni scientifiche e per il grande pubblico; l'esemplare, con la sua alta cresta simile a quella del casuario, fu poi riesaminato dagli scienziati che studiarono gli oviraptoridi nidificanti: questi ultimi risultarono maggiormente simili all'esemplare dell'81 di quanto \nnon fosse l\"'Oviraptor\" originale, e pertanto attribuirono IGN100/42 a una specie di \"Citipati\" ancora da descrivere.\nFilogenesi.\nDi seguito \u00e8 riportato il cladogramma che segue gli studi di Fanti \"et al.\" (2012):\nPaleobiologia.\nCome il nome suggerisce, \"Oviraptor\" era originariamente ritenuto un \"ladro di uova\" sulla base dell'associazione del fossile con un nido (l'esemplare AMNH FR 6508), ritenuto appartenere al dinosauro cornuto \"Protoceratops\".\nL'idea di una mascella che frantumava gusci fu proposta per la prima volta da Osborn, il quale ritenne che il becco senza denti, unitamente a un'estensione di alcune ossa palatali, avrebbe potuto funzionare bene come strumento per aprire le uova. Nel 1977 Rinchen Barsbold ipotizz\u00f2 che la forza del becco potesse essere sufficiente a rompere i gusci dei molluschi, come i bivalvi rinvenuti nella stessa formazione geologica di \"Oviraptor\". Le ossa che formavano parte della mascella superiore convergevano al centro a formare un paio di speroni. Il resto del palato osseo, al contrario di quello di altri dinosauri, si estendeva al di sotto della linea della mascella e sarebbe stato spinto nello spazio tra le mandibole senza denti. Un becco (la \"ranfoteca\") copriva i margini delle mascelle e probabilmente il palato, come gi\u00e0 proposto da Barsbold e Osborn. \nLa scoperta di esemplari in posizione di cova dell'imparentato \"Citipati\", con lo stesso tipo di uova dell'esemplare originale di \"Oviraptor\", mostr\u00f2 che le uova effettivamente appartenevano a questo dinosauro, e non a \"Protoceratops\": l'esemplare, con tutta probabilit\u00e0, le stava covando e non stava cibandosene. La scoperta non spazz\u00f2 tuttavia la possibilit\u00e0 che \"Oviraptor\" potesse includere uova nella sua dieta, dato che il becco e le zampe rimanevano comunque adatti a predare le uova, ma le sue strategie di nutrimento rimangono sconosciute. In ogni caso, l'unico scheletro noto di \"Oviraptor\" conserva i resti di una lucertola nella regione della cavit\u00e0 dello stomaco (Norell et al., 1995), e ci\u00f2 implica una natura almeno parzialmente carnivora per questo animale."}
{"id": "401545", "revid": "436907", "url": "https://it.wikipedia.org/wiki?curid=401545", "title": "Bollicine (album)", "text": "Bollicine \u00e8 il sesto album in studio del cantautore italiano Vasco Rossi, uscito il 14 aprile . La rivista Rolling Stone lo ha inserito al primo posto tra i 100 dischi italiani pi\u00f9 belli di sempre.\nDescrizione.\nL'album, uscito anche in versione \"Picture\" nel 1983, \u00e8 tra i pi\u00f9 apprezzati della discografia di Vasco. \u00c8 inoltre presente alla prima posizione nella Lista dei 100 migliori album italiani secondo Rolling Stone.\n\"Vita spericolata\", presentata per la prima volta al Festival di Sanremo dello stesso anno, \u00e8 rapidamente divenuta un inno generazionale. La storia di questa canzone \u00e8 abbastanza particolare: la musica era stata scritta da Tullio Ferro, cos\u00ec come la prima bozza di testo in inglese, nell'estate del 1982 in vista di un concerto a Cagliari che per\u00f2 fu annullato causa maltempo; cos\u00ec Vasco, ritiratosi nel suo camper, scrisse il testo in italiano. Il \"Roxy Bar\" della canzone \u00e8 stato identificato col \"Roxy Bar\" di Bologna dove i fan lasciano tuttora le loro firme (ne \u00e8 stato tratto anche un libro: \"Roxy bagno: caro Vasco ti scrivo\"), ma Vasco alludeva invece al \"Roxy Bar\" inventato nel 1959 da Leo Chiosso nella canzone \"Che notte\", portata al successo da Fred Buscaglione; l'amico Red Ronnie negli anni novanta user\u00e0 la frase per il suo programma omonimo di TeleMonteCarlo.\nPer la canzone \"Bollicine\", Vasco rischi\u00f2 inizialmente di essere denunciato dalla Coca-Cola Company; quando poi la multinazionale statunitense si rese conto della pubblicit\u00e0 indiretta ottenuta grazie alla canzone, rinunci\u00f2 a passare alle vie legali.\nIn \"Una canzone per te\", la chitarra elettrica \u00e8 suonata da Dodi Battaglia, componente dei Pooh, che \u00e8 erroneamente indicato nei credits come Dodi \"Battagia\". Qualche anno pi\u00f9 tardi, Rossi scriver\u00e0 il testo di \"Pi\u00f9 in alto che c'\u00e8\", brano presente sul disco d'esordio solista di Battaglia, partecipando anche ai cori nella parte finale della canzone.\nL'album \u00e8 stato rimasterizzato nel 2017.\nTracce.\nTesti e musiche di Vasco Rossi, tranne dove indicato.\nSingoli.\nDa quest'album venne estratto il 45 giri \"Vita spericolata/Mi piaci perch\u00e9\" (Carosello, CI 20515)"}
{"id": "401559", "revid": "599013", "url": "https://it.wikipedia.org/wiki?curid=401559", "title": "Peter Schmeichel", "text": "Considerato uno dei pi\u00f9 validi portieri di tutte le epoche, nonch\u00e9 il massimo esponente danese del ruolo, \u00e8 altres\u00ec ritenuto, da molti, il miglior estremo difensore nella storia della Premier League. \u00c8 stato eletto per due volte miglior portiere dell'anno IFFHS; la stessa IFFHS lo ha collocato rispettivamente al settimo e al quarto posto tra i pi\u00f9 forti \"numeri 1\" del XX secolo e del periodo 1987-2001. Ha difeso la porta della nazionale danese in 129 occasioni ed \u00e8 stato campione d'Europa sia a livello di rappresentativa nazionale sia di club.\nBiografia.\nPeter Boles\u0142aw Schmeichel \u00e8 nato a S\u00f8borgg\u00e5rd, nella municipalit\u00e0 di Gladsaxe, da Inger, infermiera danese, e Antoni Schmeichel, jazzista polacco. Assunse la cittadinanza del paese in cui nacque solamente nel 1970, quando il padre, il piccolo Peter e le tre sorelle divennero cittadini danesi. Il secondo nome \u00e8 del nonno. Trascorse i primi anni di vita a Buddinge, presso Copenaghen.\nIl figlio Kasper ha seguito le orme paterne, divenendo anch'egli portiere.\nCaratteristiche tecniche.\nEccellente sia tra i pali che nelle uscite, Schmeichel era un portiere estremamente agile, a dispetto del fisico possente. Leader carismatico, privo di punti deboli evidenti, era abile anche nel far ripartire l'azione grazie a un rinvio forte e preciso. Nel corso della sua carriera ha anche realizzato tredici reti.\nCarriera.\nClub.\nInizi\u00f2 a giocare a calcio come portiere in una squadra del sobborgo di H\u00f8je-Gladsaxe, con cui esord\u00ec il 7 agosto 1972, all'et\u00e0 di otto anni. Dopo due anni senza subire gol, fu ingaggiato dal BK Hero, squadra che vantava uno dei settori giovanili pi\u00f9 floridi della Danimarca. Il BK Hero si fuse con il Gladsaxe BK nel 1979 per formare il Gladsaxe-Hero BK, nella cui prima squadra incontr\u00f2 il suo primo mentore, l'allenatore Svend Aage Hansen, che in seguito sarebbe divenuto suo suocero. Con il Gladsaxe-Hero gi\u00e0 retrocesso in terza serie a tre giornate dalla fine del campionato, Hansen decise di far esordire Schmeichel e altri tre giocatori del vivaio contro l'IF Skjold Birker\u00f8d. La partita si chiuse con la sconfitta per 1-0, ma Schmeichel si guadagn\u00f2 gli elogi dei giornali locali per la positiva prestazione. Alla fine della stagione Hansen spieg\u00f2 a Schmeichel che intendeva tenerlo in squadra per altre due stagioni prima di trasferirlo allo Hvidovre al fine di tentare poi il successo in un campionato estero e guadagnare l'approdo nella nazionale danese. Schmeichel rifiut\u00f2 un'offerta dalle giovanili del B 1903.\nNel 1983 pass\u00f2 allo Hvidovre, nella massima divisione danese, prendendo subito il posto da titolare.\nNel 1986 fu ingaggiato dal Br\u00f8ndby IF, uno dei massimi club danesi, con cui vinse quattro titoli nazionali in cinque anni, arrivando anche a disputare la semifinale di Coppa UEFA del 1990-1991, dove l'eliminazione giunse solo per un gol segnato dal romanista Rudi V\u00f6ller all'ultimo minuto di gioco nel ritorno all'Olimpico.\nPass\u00f2 al termine della stagione alla societ\u00e0 inglese del per una cifra di poco superiore al mezzo milione di sterline. A Manchester raggiunse l'apice della carriera, conquistando tutti i possibili trofei a livello di club. Dopo la vittoria di due titoli inglesi, Schmeichel ebbe un alterco con Alex Ferguson dopo una sconfitta contro il : dopo essere stato inizialmente allontanato dalla squadra, fu reintegrato nella rosa e pot\u00e9 continuare la sua striscia di successi, fra i quali spiccano i tre campionati inglesi e il \"treble\" del 1999 con la conquista del titolo nazionale, FA Cup e UEFA Champions League. Quest'ultima vittoria fu la sua ultima partita con i \"Red Devils\".\nNella stagione seguente pass\u00f2 ai portoghesi dello Sporting Lisbona, club in cui milit\u00f2 per due stagioni conquistando il titolo portoghese del 2000. Tornato in Inghilterra nel 2001 nelle file dell', divent\u00f2 il primo portiere a segnare un gol in Premier League il 20 ottobre di quell'anno realizzando un gol su azione contro l'. Chiuse poi la carriera al alla soglia dei 40 anni, nell'aprile 2003.\nNazionale.\nPrimatista di presenze con la nazionale danese (129), inizi\u00f2 a giocare con la Danimarca nel 1987 e termin\u00f2 in una partita di addio nell'aprile 2001 contro la Slovenia. In quest'arco di tempo partecip\u00f2 a tutte le edizioni degli Europei dal 1988 al 2000 e al Mondiale 1998.\nNel 1992 vinse l'Europeo, venendo inserito nella squadra ideale della competizione: decisive le sue prestazioni nella semifinale contro i Paesi Bassi (in cui imped\u00ec a Bryan Roy di portare in vantaggio gli \"Oranje\" nei tempi supplementari e par\u00f2 a Marco van Basten uno dei tiri di rigore che si conclusero con la vittoria dei danesi) e nella finale contro la Germania.\nIl 3 giugno 2000 ha segnato una rete su rigore contro il Belgio (partita finita 2-2).\nDopo il ritiro.\nConduce l'edizione europea del programma televisivo \"Lavori sporchi\", intitolata \"Lavori sporchi con Peter Schmeichel\", in onda su Discovery Channel.\nNel 2006 partecip\u00f2 al talent show inglese \"Strictly Come Dancing\".\nNel marzo 2019 viene scelto come ambasciatore per l\u2019Europeo 2020.\nRiconoscimenti.\n\u00c8 entrato a far parte della Hall of fame del calcio danese."}
{"id": "401575", "revid": "284225", "url": "https://it.wikipedia.org/wiki?curid=401575", "title": "Matrice ortogonale speciale", "text": ""}
{"id": "401586", "revid": "2161955", "url": "https://it.wikipedia.org/wiki?curid=401586", "title": "Ergopower", "text": "Il termine di Ergopower \u00e8 riferito ad un sistema di comandi del cambio integrati sulle leve dei freni delle bici da corsa brevettato dalla ditta vicentina Campagnolo.\nDescrizione.\nIntrodotto negli anni 90, l'Ergopower permette di cambiare il rapporto non pi\u00f9 agendo sui manettini fissati sul tubo obliquo del telaio, ma in maniera ben pi\u00f9 agevole utilizzando due appositi comandi in prossimit\u00e0 delle leve dei freni, senza togliere le mani dal manubrio.\nPer passare a una corona pi\u00f9 grande si opera sulla levetta dietro la leva del freno anteriore, mentre per passare ad una pi\u00f9 piccola c'\u00e8 un apposito pulsante o leva di dimensioni ridotte sulla parte interna del comando del freno sempre anteriore. Per i pignoni le leve utilizzate sono quelle del freno posteriore, con funzioni invertite. \nDiversamente dall'analogo sistema prodotto dalla giapponese Shimano, l'Ergopower permette di scalare anche pi\u00f9 pignoni con un solo movimento. Vi \u00e8 inoltre una maggior semplicit\u00e0 del meccanismo stesso, per facilitarne la manutenzione ed eventuali riparazioni, anche se lo Shimano utilizza una sola leva per l'azionamento di un gruppo di ruote dentate e non due leve.\nLa politica aziendale di Campagnolo ha portato alla realizzazione dei comandi stessi in materiali sempre pi\u00f9 pregiati e ricercati, passando dalla plastica dei gruppi di gamma inferiore, al metallo fino alla fibra di carbonio per quelli di fascia pi\u00f9 elevata.\nAltre caratteristiche degli Ergopower sono la possibilit\u00e0 di controllare sia due che tre corone anteriori con lo stesso comando, senza dover cambiarlo in caso di passaggio da guarnitura tripla a doppia o viceversa; inoltre i cavi della trasmissione vengono fatti passare al di sotto del nastro manubrio."}
{"id": "401588", "revid": "123524937", "url": "https://it.wikipedia.org/wiki?curid=401588", "title": "Novecento (movimento artistico)", "text": "Il Novecento \u00e8 stato un movimento artistico italiano nato a Milano alla fine del 1922. \n&lt;br&gt;Il movimento venne iniziato da un gruppo di sette artisti: Mario Sironi, Achille Funi, Leonardo Dudreville, Anselmo Bucci, Emilio Malerba, Pietro Marussig e Ubaldo Oppi. Questi artisti, sostenuti dalla Galleria Pesaro di Milano, si unirono nel nuovo movimento battezzato \"Artisti del Novecento\" dal Bucci\nimpegnandosi reciprocamente ad esporre le loro opere solo nell'ambito del gruppo.\nQuesti artisti, che si sentivano traduttori dello \"spirito del Novecento\", provenivano da esperienze e correnti artistiche differenti, ma legate da un senso comune di \"ritorno all'ordine\" nell'arte dopo le sperimentazioni avanguardistiche del primo novecento (futurismo, cubismo): il Novecento torna quindi ad avere come supremo riferimento l'antichit\u00e0 classica, la purezza delle forme e l'armonia nella composizione. In tale senso ricevette anche la denominazione di \"Neoclassicismo semplificato\".\nOltre alle arti figurative, il movimento Novecento si manifest\u00f2 anche in letteratura con Massimo Bontempelli e soprattutto in architettura con i celebri architetti Giovanni Muzio, Gio Ponti, Paolo Mezzanotte e altri.\nStoria.\nDopo la prima guerra mondiale sorse una corrente artistica europea che ripropose la centralit\u00e0 della tradizione e della storia, del classicismo e della fedelt\u00e0 figurativa, del racconto e della celebrazione aulica, rifiutando gli estremismi dell'avanguardia che aveva dominato fino al 1918 e ritornando quindi ad un tipo di ispirazione tradizionale.\n&lt;br&gt;Questo movimento fu una reazione alla guerra e subito abbandon\u00f2 il cubismo, facendolo rigettare persino dai suoi primari inventori, Braque e Picasso. La stessa sorte tocc\u00f2 al futurismo, che aveva lodato macchinari, violenza e guerra, e fu abbandonato da quasi tutti i suoi fautori. \nIl \"ritorno all'ordine\" venne associato ad un neo-classicismo e alla pittura realista, dilagando in tutta Europa e fornendo una pausa di riflessione dopo tutte quelle avanguardie artistiche che avevano marcato la prima parte del XX secolo.\nIn Italia questo cambio di direzione venne riflesso ed incoraggiato da \"Valori plastici\", rivista di critica d'arte fondata nel 1918 a Roma sotto la direzione del pittore e collezionista Mario Broglio, edita dal 1918 al 1922, e nata per la diffusione delle idee estetiche della pittura metafisica e delle correnti d'avanguardia europea. Il termine \"ritorno all'ordine\" atto a descrivere il rinnovato interesse per la tradizione, si afferma derivasse da \"Le rappel a l'ordre\", un libro di saggi del poeta e artista Jean Cocteau pubblicato nel 1926. \nMargherita Sarfatti, critica d'arte e intellettuale italiana di origine ebraica, riuniva gli artisti del gruppo originario nella sua casa-studio di corso Venezia a Milano; Sarfatti intu\u00ec l'importanza e la novit\u00e0 del movimento e ne organizz\u00f2 una serie di mostre che presero il nome di \"Novecento italiano\".\nDopo un primo esordio nel 1923 nella galleria Pesaro di Milano, nel 1924 gli artisti si presentarono assieme alla Biennale di Venezia con la denominazione di \"Sei artisti del Novecento\" (dei sette fondatori mancava Oppi che, avendo ottenuto una propria sala, non volle aderire alla collettiva), ed esposero opere come \"L'allieva\", \"Paesaggio urbano\" (Sironi), \"\" (Dudreville), \"I pittori\" (Bucci).\nDopo il successo veneziano la Sarfatti volle aumentare l'importanza del movimento e nel 1926 organizz\u00f2 una prima esposizione alla Permanente di Milano con centodieci artisti. Alla mostra aderirono tutte le figure artistiche pi\u00f9 importanti del panorama italiano (come Carr\u00e0, De Chirico, Morandi, Martini, Balla, Depero, Severini).\n&lt;br&gt;Seguirono altre esposizioni: a Parigi nello stesso 1926, a Ginevra l'anno seguente e ancora nel 1929 al Museo Rath. \nNel 1929 a Berlino e a Milano ancora alla Permanente, l'anno successivo a Buenos Aires. \n&lt;br&gt;Nel 1931, poco prima della fine dell'avventura novecentista, il gruppo partecipa alla prima Quadriennale di Roma come \"Scuola di Milano\".\nGi\u00e0 nel 1931 cominciano a manifestarsi i primi attacchi del regime fascista al movimento che sfoceranno nell'accusa di \"aver dato l'ostracismo all'arte classica\" e di \"copiare gli artisti stranieri\".\nIl movimento and\u00f2 definitivamente dissolto quando la Sarfatti dovette fuggire dall'Italia per le persecuzioni razziali nel 1938.\nLo stile e le opere.\nLe opere del movimento sono caratterizzate da forme plastiche e geometriche e i generi prediletti sono ritratti, nature morte e paesaggi. Lo stile presenta una particolare durezza espressiva e iconografie semplici, ma solenni e monumentali, in seguito definite \"realismo magico\".\nMagniloquenti imprese decorative caratterizzarono l'attivit\u00e0 degli artisti del movimento nel corso degli anni trenta. Le imprese maggiori furono a decorazione delle importanti architetture che stavano sorgendo in quegli anni, a prevalente destinazione pubblica, con uno stile esplicitamente celebrativo, monumentale e arcaicizzante. Fra le maggiori si ricordano\u02d0\nNovecento in architettura.\nNell'ambito dell'architettura posizioni analoghe a quelle degli artisti furono portate avanti a partire da diversi progettisti lombardi attivi anch'essi prevalentemente a Milano negli anni '20 e '30 e tra i quali si ricordano Giovanni Muzio, Gi\u00f2 Ponti, Emilio Lancia ed altri. L'architetto di maggior prestigio fu Giovanni Muzio, amico di Mario Sironi, che tra il 1919 ed il 1923 costru\u00ec a Milano la cosiddetta \"Ca' Brutta\", opera manifesto di uno stile che in nome di un dichiarato \"ritorno all'ordine\" rifiutava sia il Liberty, sia le nascenti tendenze razionaliste, traendo dal neoclassicismo lombardo ottocentesco un linguaggio semplificato ed austero che d'altra parte non rifiutava totalmente la modernit\u00e0. Alcune delle realizzazioni degli architetti novecentisti hanno evidenti assonanze con le metafisiche piazze di De Chirico.\nSignificative furono le collaborazioni tra alcuni degli architetti novecentisti e gli artisti allora attivi a Milano. Per esempio Muzio e Sironi collaborarono in diversi allestimenti temporanei: padiglioni della Mostra internazionale della Stampa a Colonia (1928) e Barcellona (1929), padiglione della IV Triennale d'Arte Decorativa di Monza (1930) e padiglione della Mostra della Rivoluzione fascista (1932). Sironi inoltre \u00e8 l'autore dei bassorilievi del Palazzo del Popolo d'Italia progettato da Muzio a Milano.\nL'architettura Novecento prende posizioni chiare contro l'eclettismo accademico battendosi per una semplificazione e re-interpretazione, che voleva significare modernizzazione. L'espressione linguistica \u00e8 quanto mai diversificata: si va da una sorta di medievalismo a posizioni derivanti da un secessionismo viennese, da riferimenti alla romanit\u00e0 classica al barocco romano\nA Roma l'orientamento architettonico, superato il \"barocchetto\" di Gustavo Giovannoni, \u00e8 decisamente orientato verso un'immagine di citt\u00e0 grandiosa e magniloquente, una citt\u00e0 come nelle incisioni di Piranesi, ma questa tendenza si confonder\u00e0 in seguito con un'architettura di regime che richiedeva una retorica romanit\u00e0, convergente con il movimento razionalista. Come esponenti di questa architettura che si presenta come \"rinnovamento moderato\", a Roma citiamo, tra i tanti, Marcello Piacentini che ne fu il massimo esponente, e quindi Armando Brasini, Pietro Aschieri, Mario De Renzi e Innocenzo Sabbatini.\nEsempi di edifici monumentali o in stile Novecento.\nLa torre Littoria sorge nel centro storico di Torino, nell'isolato Sant'Emanuele, all'epoca fulcro dell'intervento di riassetto urbanistico del primo tratto della centralissima via Roma. La struttura fu realizzata con l'intento di ospitare anche la sede centrale del PNF. In realt\u00e0 non lo fu mai e divenne interamente propriet\u00e0 della Reale Mutua Assicurazioni, societ\u00e0 torinese che finanzi\u00f2 la quasi totalit\u00e0 dei costi e che \u00e8 ancora proprietaria dell'intero immobile.\nIl progetto nacque nel 1933 dalla collaborazione congiunta dell'architetto Armando Melis de Villa e dell'ingegnere Giovanni Bernocco. La struttura rappresentava, per l'epoca in cui fu costruita, un concentrato di innovazione tecnologica e avanguardia per il largo uso di materiali innovativi (vetrocemento, klinker e linoleum) ed \u00e8 anche il primo edificio italiano ad essere stato realizzato con struttura portante in carpenteria metallica tipica dei grattacieli, per questo motivo da numerosi testi di architettura \u00e8 considerato il primo grattacielo italiano.\nL'edificio occupa poco pi\u00f9 dei due terzi dell'isolato e si compone di un corpo basso di 8 piani che si sviluppa lungo via Giambattista Viotti fino a via Cesare Battisti ed \u00e8 sovrastato dal corpo verticale della torre. Nel lato nord affacciato su piazza Castello la torre si unisce al pi\u00f9 antico edificio con portici che adempiono al doveroso quanto discusso compito di adeguarsi al prospetto barocco dell'antistante piazza.\nIn corrispondenza dell'ottavo piano vi \u00e8 il punto di intersezione con la torre che, contrariamente a quanto prevedeva il progetto originale, ospita un terrazzo di pertinenza del relativo appartamento. Da qui la s'innalza il corpo della torre fino a raggiungere gli 87 metri di altezza, ma la presenza dell'antenna metallica sommitale permette all'edificio di raggiungere i 109 metri, con 19 piani nel complesso, per un eguale numero di appartamenti a uso residenziale e commerciale.\nI prospetti laterali invece mantengono gli stessi elementi caratteristici della torre, evidenziando un andamento orizzontale scandito dalle modanature di intonaco chiaro alternate alle ampie finestre costrette entro le campiture a fasce in laterizio rosso. I terrazzi angolari presenti sul prospetto est della torre esibiscono un ampio uso del vetrocemento e forme tondeggianti che trovano richiamo nel prospetto retrostante, sull'angolo di via Giambattista Viotti e via Cesare Battisti. Essi, dal 2011, sono stati illuminati da fasci di luce blu che percorrono il loro perimetro esterno.\nA Forl\u00ec furono numerosi gli interventi architettonici ispirati al razionalismo. Oltre ad alcune opere nello stesso centro storico, realizzazioni in stile razionalista si possono vedere lungo il viale della Libert\u00e0, fino al piazzale della Vittoria e a Porta Ravaldino."}
{"id": "401598", "revid": "1924342", "url": "https://it.wikipedia.org/wiki?curid=401598", "title": "Va bene, va bene cos\u00ec", "text": "Va bene, va bene cos\u00ec \u00e8 il primo album live del cantautore italiano Vasco Rossi uscito nel 1984.\nInizialmente doveva essere un doppio album e contenere due inediti (oltre a \"Va bene, va bene cos\u00ec\", avrebbe dovuto anche essere presente \"T'immagini\", poi pubblicato nel successivo album \"Cosa succede in citt\u00e0\").\nLa canzone che d\u00e0 il titolo all'album \u00e8 stata registrata in studio (con parole di Vasco Rossi e musica di Roberto Casini e Domenico Camporeale e la chitarra suonata da Dodi Battaglia, chitarrista dei Pooh) e il sax suonato da Rudy Trevisi. I brani dal vivo sono estratti dalle registrazioni dei concerti al Palasport di Cant\u00f9, alla Discoteca Verona 2000 di San Giovanni Lupatoto e al Teatro Tenda di Bologna, tenuti durante il Bollicine Tour del 1983.\n\u00c8 stato l'album pi\u00f9 venduto in Italia in quell'anno con oltre pi\u00f9 di 1.000.000 di copie e ha vinto 10 dischi di platino.\nIl brano omonimo \u00e8 stato ripreso nel 1994 da Mina, nel disco Canarino mannaro.\nDa questo album entra a far parte della Band il bassista Claudio Golinelli, detto \"Il Gallo\".\nL'album usc\u00ec in un periodo abbastanza burrascoso per Vasco che ad aprile, fu arrestato dai carabinieri di Bologna per spaccio e detenzione di sostanze stupefacenti, e fu rinchiuso in isolamento al carcere di Rocca Costanza di Pesaro, venendo comunque scarcerato, per poi prendere la strada della disintossicazione dalle droghe."}
{"id": "401615", "revid": "465169", "url": "https://it.wikipedia.org/wiki?curid=401615", "title": "Cosa succede in citt\u00e0", "text": "Cosa succede in citt\u00e0 \u00e8 il settimo album in studio del cantautore italiano Vasco Rossi uscito il 9 giugno \nDescrizione.\nDopo l'arresto del 1984 e i 22 giorni trascorsi in carcere, nel 1985 Vasco Rossi torna in studio per incidere \"Cosa succede in citt\u00e0\".\nNel testo di \"Cosa c'\u00e8\", che era il titolo provvisorio dell'album, si pu\u00f2 trovare un velato riferimento all'esperienza appena vissuta in carcere (in versi come \"\u00abCerto sei un bel fenomeno anche tu a farti prendere cos\u00ec...\u00bb\").\nLa canzone \"Una nuova canzone per lei\" \u00e8 una riedizione di \"With a Shake of Her Head\" dei Blizzard, a cui Vasco scrive un testo in italiano.\nLa chitarra in \"Toffee\" \u00e8 suonata da Dodi Battaglia.\nLa canzone \"T'immagini\" ha una particolarit\u00e0: inizialmente avrebbe dovuto essere presentata al Festival di Sanremo 1984 e, successivamente, sarebbe dovuta rientrare, come secondo inedito, nel precedente album live \"Va bene, va bene cos\u00ec\".\nDa questo album entrarono nuovi componenti nella band, in primis Righi e Casini furono rimpiazzati da Golinelli e Melotti.\nSingoli.\nDa quest'album non venne estratto alcun 45 giri. Tuttavia la title track, \"Cosa c'\u00e8\" e \"T'immagini\" ottengono notevole successo."}
{"id": "401618", "revid": "1431409", "url": "https://it.wikipedia.org/wiki?curid=401618", "title": "Giuseppe Taglialatela", "text": "Caratteristiche tecniche.\nDotato di buoni riflessi, era molto abile nell'opporsi ai calci di rigore: in Serie A ne ha neutralizzati 11 su 27.\nCarriera.\nGiocatore.\nGli inizi: Ischia Isolaverde, Napoli e prestiti vari.\nCresciuto calcisticamente prima al vivaio dell'Ischia Isolaverde, con la quale disputa fino al campionato Berretti collezionando anche qualche panchina nel Campionato Interregionale 1982-83, che vedr\u00e0 gli isolani ottenere la prima storica promozione nelle categorie professioniste, ed appunto nel successivo campionato di Serie C2. Prosegue la trafila alle giovanili del , approdando in prima squadra nella stagione 1987-1988 da terzo portiere dietro Claudio Garella e Raffaele Di Fusco; racimola solo qualche panchina. In seguito va in prestito al Palermo nella stagione 1988-1989 in Serie C1, poi all' in Serie B.\nNell'estate 1990 va al Napoli campione d'Italia da riserva di Giovanni Galli; ottiene 3 presenze, esordendo il 6 gennaio 1991 in -Napoli (1-0). Gli azzurri l'anno dopo lo cedono in prestito nuovamente al in Serie B. A fine stagione non torna in azzurro, in quanto Galli, ancora titolare degli azzurri, aveva preteso e ottenuto di non averlo pi\u00f9 da secondo.\nNell'estate 1992 \u00e8 ceduto in prestito alla neopromossa in Serie B; dopo un mese, complice la crisi societaria che non permetteva pi\u00f9 pagamento di ingaggi e cartellini, \u00e8 rispedito al Napoli insieme ad altri acquisti. Tornato al Napoli, nel mercato di riparazione si trasferisce sempre in prestito al , in Serie B.\nRitorno a Napoli.\nCeduto Galli al nell'estate 1993, il Napoli affid\u00f2 la maglia da titolare a Taglialatela, che in maglia azzurra disput\u00f2 cinque campionati di Serie A, venendo soprannominato \"Batman\" (celebri le maglie personalizzate dallo stesso portiere col simbolo del pipistrello) e offrendo un rendimento tale da essere accostato alla nazionale, in cui tuttavia non giocher\u00e0 mai. Nel 1996-1997 sfior\u00f2 la conquista della Coppa Italia, persa contro il .\nL'anno successivo il Napoli dovette cedere, per esigenze di bilancio, giocatori di alto profilo come Andr\u00e9 Cruz, Alain Boghossian e Fabio Pecchia; il rendimento della squadra e del portiere cal\u00f2, e il Napoli retrocedette. L'anno successivo, in Serie B, Taglialatela gioc\u00f2 meno di mezzo campionato, lasciando il posto a Luca Mondini; indoss\u00f2 la fascia di capitano al suo ultimo anno azzurro.\nFiorentina, ultimi anni.\nNel 1999 pass\u00f2 alla Fiorentina da vice di Francesco Toldo. In viola esord\u00ec in Champions League nella trasferta persa 2-0 col . Nella stagione successiva, sempre da riserva, vince la Coppa Italia. Nella stagione 2001-2002, culminata con la retrocessione dei viola, gioca la prima parte di campionato lasciando il posto ad Alexander Manninger. Successivamente passa al e, dopo un anno di inattivit\u00e0, al in Serie C1. Conclude la carriera all' in Serie B nel 2006.\nDopo il ritiro.\nNel febbraio 2012 \u00e8 diventato preparatore dei portieri dell'Ischia Isolaverde. Tra il 2 luglio e il 28 ottobre 2014 \u00e8 stato presidente della stessa societ\u00e0, per poi tornare a ricoprire per altre poche settimane il ruolo di allenatore dei portieri. Riprende la presidenza societaria durante l'agosto 2017, in preparazione della stagione 2017-2018 che vide la squadra giallobl\u00f9 ricostituirsi dopo uno scioglimento, per poi dopo poche settimane riabbandonare il progetto. Dalla stagione 2018-2019 assume la carica di Coordinatore del Settore Giovanile della squadra ischitana, affiancando dalla successiva stagione 2020-2021 anche le cariche di Direttore Generale e preparatore del portieri del settore giovanile.\nNel luglio del 2021 ha raccontato come la DC Comics, che edita i fumetti di Batman, lo abbia \"attaccato\" per l'uso improprio del suo logo."}
{"id": "401622", "revid": "599013", "url": "https://it.wikipedia.org/wiki?curid=401622", "title": "Simone Cavalli", "text": "Carriera.\nNel 1995 esordisce nelle giovanili del . Nella stagione 1996-1997 viene messo in prima squadra, senza giocare; la stagione seguente, sempre nel Modena, gioca 4 partite, e in quella successiva invece 3.\nLa squadra emiliana lo vende al , dove, nella stagione 1999-2000, \u00e8 titolare: giocher\u00e0 34 partite andando a segno 3 volte. Nella stagione 2000-2001 milita nella , dove gioca da titolare 30 partite andando a segno 8 volte. Nel 2001 viene ingaggiato dal Lecco dove la sua media gol cresce: gioca 34 partite e realizza 15 gol.\nIl (che militava in Serie B) lo ingaggia per met\u00e0 stagione nel 2003 e lo user\u00e0 solo una volta, cedendolo successivamente al , dove gioca 14 partite con un gol.\nNella stagione 2003-2004 passa al , militante in Serie C1; in questa annata gioca 34 volte e segna 14 gol. La squadra romagnola viene promosso in Serie B, e la successiva Cavalli gioca 40 partite e segna 14 volte.\nNella stagione 2005-2006 viene ingaggiato dalla , che milita in Serie A; \u00e8 la prima volta che Cavalli partecipa al campionato della massima serie, giocando 14 volte e segnando 2 gol, di cui uno a San Siro contro il Milan.\nA met\u00e0 stagione la Reggina lo cede al , in sostituzione di Julio Gonz\u00e1lez, giocando 15 partite con 3 gol. \nNell'agosto del 2007 passa in compartecipazione al . Nella societ\u00e0 biancorossa allenata da Antonio Conte, segna 9 gol fra cui quello del 17 maggio 2008, la rete del 2-0 nel derby contro il Lecce.\nIl 2 gennaio 2009 si trasferisce al Frosinone in prestito e il 17 agosto 2009 passa, sempre in prestito, al .\nDopo una stagione conclusasi con la retrocessione e conseguente fallimento societario, l'attaccante parmense si accasa all'Andria BAT, sottoscrivendo un contratto annuale. Il 30 dicembre 2010 il giocatore rescinde consensualmente il proprio contratto con la squadra pugliese.\nIl 22 febbraio 2011 firma con la squadra romena del Gloria Bistri\u021ba. Nell'agosto dello stesso anno viene ceduto in prestito al T\u00e2rgu Mure\u0219.\nA fine dicembre 2011 torna in Italia firmando un contratto con il Voghera, societ\u00e0 che milita nel campionato di Serie D. Nel luglio 2012 firma per il Colorno. Nella sessione invernale del calciomercato passa alla Savignanese. Nell'estate 2013 viene ingaggiato dal neonato Castelvetro. Nel maggio 2016, dopo la promozione del Castelvetro in Serie D, annuncia il suo addio al calcio giocato.\nCalcioscommesse.\nCavalli, al centro dell'inchiesta sul filone Bari-bis relativo allo scandalo del calcioscommesse che lo vede coinvolto in alcune partite truccate, il 4 luglio 2013 patteggia una pena di 4 mesi di squalifica."}
{"id": "401631", "revid": "436907", "url": "https://it.wikipedia.org/wiki?curid=401631", "title": "C'\u00e8 chi dice no", "text": "C'\u00e8 chi dice no \u00e8 l'ottavo album in studio del cantautore italiano Vasco Rossi uscito il 19 marzo .\nDescrizione.\nL'album ha venduto oltre 1.000.000 di copie rimanendo per dodici settimane consecutive al primo posto in classifica e diventando il terzo album pi\u00f9 venduto dell'anno in Italia.\nFra i brani pi\u00f9 celebri si ricordano \"Vivere una favola\", \"Ciao\", \"Brava Giulia\", \"C'\u00e8 chi dice no\" e \"Ridere di te\".\nRegistrato agli Umbi studios Maison Blanche di Modena.\nLa copertina vede Vasco in primo piano, in bianco e nero; la foto \u00e8 opera di Guido Harari.\nDa questo disco vengono tratti due singoli, \"Non mi va\", presente sia in versione remix, sia in versione a cappella, ricavata dall'incisione della sola traccia vocale, e \"Brava Giulia/Blasco Rossi\". Per la \"title track\" \"C'\u00e8 chi dice no\" \u00e8 stato girato un video, pubblicato nel 2002 in \"Tracks\", girato a Londra sotto la regia di Peter Christopherson.\nSia \"Ciao\" sia \"Brava Giulia\", vengono composte, per quel che riguarda la musica, da Tullio Ferro, storico collaboratore di Rossi.\nIl brano \"C'\u00e8 chi dice no\", nel 1988, \u00e8 stato pubblicato in lingua inglese con il titolo \"Someone's sayin' no\" (traduzione letterale) da Vincent sotto la casa discografica Phoenix Productions.\nLa seguente tourn\u00e9e, di cui \u00e8 stato realizzato un prodotto in VHS, \u00e8 l'argomento principale del film \"Ciao ma'...\"..\nDopo questo album, e il corrispettivo tour, la Steve Rogers Band si stacc\u00f2 da Vasco tentando di raggiungere il successo commerciale tanto ambito, che frutter\u00e0 in \"Alzati la gonna\" che fu il loro secondo album solista, dopo \"I duri non ballano\" del 1986.\nCover.\nNel 2013 il cantautore romano Piji pubblica il brano \"C'\u00e8 chi dice no\" con un arrangiamento electro swing.\nNel 2014 Gianna Nannini incide la canzone \"C'\u00e8 chi dice no\" nell'album Hitalia, cantata con la partecipazione di Vasco Rossi.\nNel 2018 il gruppo statunitense dei Metallica ha eseguito una cover di questo brano in occasione del loro concerto tenuto al Pala Alpitour di Torino il 10 febbraio."}
{"id": "401653", "revid": "31101", "url": "https://it.wikipedia.org/wiki?curid=401653", "title": "Brahea filamentosa", "text": ""}
{"id": "401655", "revid": "31101", "url": "https://it.wikipedia.org/wiki?curid=401655", "title": "Pritchardia filamentosa", "text": ""}
{"id": "401659", "revid": "21079", "url": "https://it.wikipedia.org/wiki?curid=401659", "title": "Indice di un sottogruppo", "text": ""}
{"id": "401662", "revid": "109374819", "url": "https://it.wikipedia.org/wiki?curid=401662", "title": "Matrice di rotazione", "text": ""}
{"id": "401672", "revid": "21079", "url": "https://it.wikipedia.org/wiki?curid=401672", "title": "Ortogonalizzazione di Gram - Schmidt", "text": ""}
{"id": "401683", "revid": "14430", "url": "https://it.wikipedia.org/wiki?curid=401683", "title": "Curva J", "text": ""}
{"id": "401714", "revid": "22166", "url": "https://it.wikipedia.org/wiki?curid=401714", "title": "Matrice associata ad una trasformazione lineare", "text": ""}
{"id": "401720", "revid": "1305772", "url": "https://it.wikipedia.org/wiki?curid=401720", "title": "Riflessione (geometria)", "text": "In matematica, e pi\u00f9 precisamente in geometria, una riflessione \u00e8 una trasformazione della retta, del piano o dello spazio che \"specchia\" tutti i punti rispetto a (rispettivamente) un punto, una retta, o un piano (detti rispettivamente centro, asse o piano di riflessione).\nDefinizione.\nSia \"\u03c0\" un iperpiano in uno spazio euclideo di dimensione \"n\" passante per l'origine. In altre parole, \"\u03c0\" \u00e8 un sottospazio vettoriale di dimensione \"n\" \u2212 1. \nUna riflessione rispetto a \"\u03c0\" \u00e8 la trasformazione lineare data da\ndove \"a\" \u00e8 un qualsiasi vettore ortogonale a \"\u03c0\", e \"v\"\u00b7\"a\" \u00e8 il prodotto scalare fra \"v\" ed \"a\".\nSia \"p\" un punto nello spazio euclideo. Una riflessione rispetto a \"p\" \u00e8 la trasformazione lineare data da\nGeometria euclidea piana.\nNel piano euclideo, due punti A e A' si dicono simmetrici rispetto a una retta \"r\" \n(cui non appartengono) quando \"r\" \u00e8 l'asse del segmento [AA']. Il punto A' \u00e8 il \"simmetrico\" di A rispetto ad \"r\" e viceversa. \nLa corrispondenza biunivoca che associa ad ogni punto A che non appartiene ad \"r\" il punto A' suo simmetrico, e ad ogni punto C in \"r\" associa il punto C stesso, \u00e8 detta simmetria assiale di \"asse r\" nel piano considerato.\nLa simmetria assiale \u00e8 un\"'isometria del piano\", cio\u00e8 conserva la lunghezza dei segmenti. \nAlcuni autori utilizzano la notazione formula_3 per indicare la simmetria assiale di asse \"r\"; il simmetrico di A si scrive quindi formula_4.\nLa simmetria assiale \u00e8 involutoria, cio\u00e8 coincide con la propria inversa e composta con se stessa d\u00e0 l'identit\u00e0. \nInfine, la simmetria assiale \u00e8 un\"'isometria di tipo inverso\", cio\u00e8 inverte l'orientazione degli oggetti (ad esempio, una coppia di assi ortogonali, il senso di percorrenza dei lati di un triangolo, etc.)\nDefinizione di simmetria assiale.\nSi dice simmetria assiale di asse r la trasformazione geometrica che lascia invariata la retta r e che associa ad ogni punto P del piano non appartenente ad r il punto Q in modo tale che il segmento PQ sia perpendicolare alla retta r e abbia come punto medio H, piede della perpendicolare condotta da P a r.\nSimmetria assiale in geometria analitica.\nData l'equazione dell'asse di simmetria formula_5 e il segmento di estremi formula_6 e formula_7, la retta passante per P e Q \u00e8 perpendicolare all'asse di simmetria (pertanto formula_8) e lo interseca nel punto medio H di coordinate\nformula_9\nPoich\u00e9 H appartiene all'asse, vale la seguente equazione:\nformula_10\nIl coefficiente angolare della retta passante per P e Q si pu\u00f2 scrivere come\nformula_11\nPertanto,\nformula_12\nPer determinare le coordinate del punto Q, simmetrico di P, si ricorre al sistema di equazioni\nformula_13\nDa cui si ricava\nformula_14\nCasi particolari.\nformula_16\nformula_18\nformula_20\nformula_22\nformula_24\nformula_26\nIn geometria descrittiva.\nLa riflessione \u00e8 un tipo di corrispondenza biunivoca detta affinit\u00e0 che pu\u00f2 essere ortogonale, quando il piano di riflesso (specchio) \u00e8 ortogonale al piano della figura oggettiva, altrimenti obliqua."}
{"id": "401740", "revid": "663330", "url": "https://it.wikipedia.org/wiki?curid=401740", "title": "Jaume Balaguer\u00f3", "text": "Biografia.\nLaureatosi in Scienze della comunicazione incomincia la carriera professionale come giornalista e presentatore radiofonico per una emittente a diffusione locale (\"Radio Hospitalet\").\nNel 1994 gira il suo primo cortometraggio, \"Alicia\", che viene premiato come miglior film al Festival del cinema fantastico di Sitges. \nL'anno successivo, con il cortometraggio \"D\u00edas sin luz\" consolida il suo stile personale, che attrae ben presto l'interesse del pubblico e dei produttori.\nIl genere di Balaguer\u00f2 \u00e8 l'horror; il suo cinema pu\u00f2 essere pi\u00f9 precisamente classificato come \"horror psicologico\".\nIl suo primo lungometraggio esce nel 1999 con il titolo originale di \"Los sin nombre\", che in Italia viene tradotto \"Nameless - Entit\u00e0 nascosta\", titolo dell'omonimo romanzo di Ramsey Campbell, dal quale il film \u00e8 tratto. \"Los sin nombre\" ha un discreto successo di pubblico e di critica e viene anche doppiato e distribuito in altri paesi, cosa non proprio comune, per essere l'opera prima di uno sconosciuto regista spagnolo. La pellicola vince il premio \"Meli\u00e9s d'oro\", come miglior film europeo al Fantafestival di G\u00e9rardmer.\nDopo una breve divagazione in campo televisivo (nel 2002 Balaguer\u00f3 gira con Paco Plaza un documentario sull'incredibile successo del reality show di TVE \"Operaci\u00f3n Triunfo\"), il cineasta catalano incomincia le riprese del suo secondo lungometraggio. \n\"Darkness\" girato in lingua inglese, esce nel 2002 e riscuote subito un grande successo. In Italia esce con lo stesso titolo originale, mentre negli USA viene tradotto in \"The Dark\".\nGli appassionati del genere horror apprezzano il personale stile di Balaguer\u00f3, che non scende mai in scene splatter o truculente ma ricorre semmai ad angoscianti ambientazioni particolari, facendo leva sui chiaroscuri, su particolari ricorrenti come le maschere antigas, le radio antiche e i vecchi ritratti familiari."}
{"id": "401746", "revid": "86599", "url": "https://it.wikipedia.org/wiki?curid=401746", "title": "Cratere Chaffee", "text": "Chaffee \u00e8 un cratere lunare di 51,75 km situato nella parte sud-orientale della faccia nascosta della Luna. all'interno del grande cratere Apollo.\nIl bacino di Apollo consiste di una formazione a doppio anello; il cratere Chaffee si trova sulla parte sudoccidentale dell'anello interno. Il bordo di questo anello si estende verso nord a partire dal bordo settentrionale di Chaffee.\nChaffee ha una forma circolare, ma presenta un bordo diseuguale per via di numerosi piccoli ingrossamenti nelle pendici esterne. Il suo perimetro \u00e8 poco eroso e mantiene un margine netto che spicca sul territorio circostante. Vi sono due crateri minori che hanno margini vicini a quello di Chaffe: ad ovest vi \u00e8 Chaffee F, a nordovest Chaffee W. In particolare, il bordo del cratere principale si sovrappone a quello del primo per un piccolo tratto. Vi \u00e8 anche un cratere ancora pi\u00f9 piccolo esattamente sul bordo sud-sud-est.\nLe pendici interne non presentano un sistema di terrazzamenti ben sviluppato, e il margine interno digrada fino a scomparire nei mucchi di detriti che si trovano sul pianoro interno. Quest'ultimo \u00e8 povero di caratteristiche se si eccettuano i numerosi minuscoli crateri presenti nella parte settentrionale, con un accumulo verso nord-ovest.\nIl cratere \u00e8 dedicato all'astronauta statunitense Roger B. Chaffee e fa parte di un gruppo di crateri all'internno del cratere Apollo denominate con nomi di astronauti e di personale coinvolto nel Programma Apollo. \nCrateri correlati.\nAlcuni crateri minori situati in prossimit\u00e0 di Chaffee sono convenzionalmente identificati, sulle mappe lunari, attraverso una lettera associata al nome."}
{"id": "401858", "revid": "2118963", "url": "https://it.wikipedia.org/wiki?curid=401858", "title": "Vasilij Sem\u00ebnovi\u010d Grossman", "text": "Biografia.\nDi famiglia ebraica, visse gli anni dell'infanzia e della giovinezza nella cittadina ucraina dove nacque, Berdy\u010div, importante centro dell'ebraismo dell'est europeo, allora parte dell'Impero russo. Si laurea ingegnere chimico all'Universit\u00e0 Statale di Mosca, dopodich\u00e9 lavora come tale a Stalino, l'attuale Donetsk. Negli anni 30 smette di lavorare come ingegnere e fa della scrittura il proprio impiego, pubblicando una serie di racconti ed alcuni romanzi.\nAder\u00ec all'ideologia comunista fino alla seconda guerra mondiale, durante la quale fu corrispondente di guerra per il Krasnaya Zvezda, il quotidiano dell'esercito \"Stella Rossa\" e ne segu\u00ec l'avanzata fino alla Germania, trascorrendo pi\u00f9 di mille giorni al fronte, un record per un civile al seguito di militari.\nIn quel periodo cominci\u00f2 a comporre una grande opera sulla guerra, incentrata sulla battaglia di Stalingrado e diede alle stampe \"Il popolo \u00e8 immortale\" (1943), esaltazione dei sacrifici sofferti dai popoli dell'Unione Sovietica e dello spirito combattivo che li anim\u00f2 durante l'invasione tedesca del 1941. Tra il 1944 e il 1945, lavor\u00f2 a un'opera che documentava i crimini di guerra nazisti nei territori sovietici contro gli ebrei (\"Il libro nero - Il genocidio nazista nei territori sovietici 1941-1945\"). Fu corrispondente con il corpo d'avanzata sovietico che, nell'agosto 1944, entr\u00f2 nel campo di sterminio di Treblinka, assistendo agli orrori compiuti dai nazisti nei confronti degli ebrei deportati da tutta Europa. Il tema della persecuzione nazista degli ebrei sar\u00e0 ripreso nella dilogia di Stalingrado, cui Vasilij Grossman cominci\u00f2 a lavorare gi\u00e0 dal 1943, secondo quanto testimonia Sem\u00ebn Lipkin. La dilogia si compone di due romanzi \"Za pravoe delo\" (\"Per una giusta causa\") e Zhizn i sudba (\"Vita e destino)\".\nDopo aver assistito alla campagna antisemita che avvenne in Unione Sovietica fra il 1949 e il 1953 matur\u00f2 una diversa sensibilit\u00e0, trovandosi in dissidio col regime, cadendo in disgrazia e fu solo in Francia nel 1970 che venne pubblicato postumo uno dei suoi romanzi pi\u00f9 significativi, \"Tutto scorre...\". La stesura finale della sua opera pi\u00f9 monumentale sulla guerra, \" Vita e destino\", era stata sequestrata, nel febbraio del 1961 da due agenti del Kgb che, oltre al manoscritto, avevano portato via le copie a carta carbone, le minute e persino i nastri della macchina da scrivere su cui l'opera era stata battuta. Lo scritto non avrebbe mai visto la luce se qualcuno non ne avesse conservato e fatto pervenire clandestinamente una o due copie a Losanna, dove inizialmente fu stampata in russo nel 1980 presso la casa editrice \u00c9ditions L'\u00c2ge d'Homme di Vladimir Dimitrijevi\u0107.\nLa fortuna letteraria di \"Vita e destino\" e del suo autore \u00e8 sempre stata, in Italia e non solo, piuttosto circoscritta. Pubblicato da Jaca Book nel 1983, il libro ha rappresentato una sorta di oggetto di culto, poco accessibile ai grandi circuiti editoriali.\nIn occasione del centenario della nascita, tuttavia, ha preso l'avvio una serie di iniziative che lo hanno riportato in auge, avvicinandolo al grande pubblico anche per il tramite di interventi quali quelli di Vittorio Strada e Gianni Riotta.\nTra le iniziative proposte, le pi\u00f9 significative furono senz'altro la mostra organizzata dal Centro Culturale Pier Giorgio Frassati di Torino \"Vita e destino. Il romanzo della libert\u00e0 e la battaglia di Stalingrado\", che esposta a Torino per la prima volta, ha poi raggiunto citt\u00e0 come Milano, Genova, Mosca, Gerusalemme, Buenos Aires e il primo convegno internazionale di studi grossmaniani, i cui atti \"Il romanzo della libert\u00e0. Vasilij Grossman tra i classici del XX secolo\" sono stati pubblicati a cura di Giovanni Maddalena e Pietro Tosco presso Rubbettino Editore.\nIn concomitanza con l'uscita, nel novembre 2008, della nuova traduzione italiana di \"Vita e destino\", curata da Claudia Zonghetti per Adelphi e fondata sull'originale disponibile, il Centro Studi Vita e Destino di Torino ha organizzato per il 19-20-21 febbraio 2009 la seconda edizione del convegno internazionale di studi con il titolo \"Vasilij Grossman tra ideologie e domande eterne\".\nNel 2010 \u00e8 stato onorato come Giusto al Giardino dei Giusti di Milano."}
{"id": "401873", "revid": "124737228", "url": "https://it.wikipedia.org/wiki?curid=401873", "title": "Ugo Cavallero", "text": "Biografia.\nNacque a Casale Monferrato il 20 settembre 1880, figlio di Gaspare e Maria Scagliotti. Intraprese la carriera militare nel 1898, entrando nella Regia Accademia Militare di Modena da cui usc\u00ec sottotenente di fanteria nel 1900, assegnato al 59\u00ba Reggimento fanteria. Promosso tenente nel 1903, divenne insegnante presso la scuola di tiro di Parma nel 1904 e, distintosi per la vasta cultura, fu ammesso a frequentare la Scuola di guerra dell\u2019esercito, classificandosi primo nel suo corso e venendo ammesso allo Stato maggiore.\nA partire dal 1911 partecip\u00f2 alla guerra italo-turca in forza al 34\u00ba Reggimento fanteria, venendo promosso capitano nel febbraio 1912 e addetto allo Stato maggiore della 1\u00aa Divisione di Torino in Libia; fu poi decorato con una Medaglia di bronzo al valor militare per lo scontro di Sidi Garb\u00e0, 12\u00a0km a sud-ovest di Derna, avvenuto il 16 maggio 1913. Rientrato in Italia fu assegnato al 1\u00ba Reggimento alpini.\nLaureato in Matematica a Torino, aveva una buona conoscenza del tedesco. All\u2019atto dell\u2019entrata in guerra dell\u2019Italia, avvenuta il 24 maggio 1915, entr\u00f2 a far parte dell\u2019ufficio operazioni del neocostituito Comando supremo, venendo promosso maggiore nell\u2019ottobre dello stesso anno e decorato con la Croce di Cavaliere dell\u2019Ordine militare di Savoia nell\u2019agosto 1916.\nTenente colonnello dal 31 maggio 1917, si distinse durante le fasi della ritirata successiva alla disfatta di Caporetto, tanto da ottenere le promozione a colonnello e la nomina a Capo ufficio operazioni del Comando supremo, divenendo stretto collaboratore del Vicecapo di stato maggiore, tenente generale Pietro Badoglio. Si distinse ancora nella preparazione dei piani per la battaglia del solstizio e in quella vittoriosa di Vittorio Veneto, che gli valsero la Croce di Ufficiale dell\u2019Ordine militare di Savoia e la promozione a generale di brigata per meriti eccezionali all\u2019et\u00e0 di trentotto anni.\nIn ausiliaria.\nNel 1919 rappresent\u00f2 l'Italia presso il Comitato interalleato di Versailles e nel 1920 lasci\u00f2 il Regio Esercito, collocato a domanda in posizione ausiliaria speciale, entrando nell\u2019industria privata per assumere poi la carica di direttore generale della Pirelli. In quegli anni, pur senza assumere una definitiva posizione, strinse forte amicizia con Roberto Farinacci, il ras di Cremona.\nDal maggio 1925 al novembre 1928 fu chiamato da Benito Mussolini, in sostituzione del generale Ambrogio Clerici, a ricoprire la carica di Sottosegretario al Ministero della Guerra. Nel 1926 fu nominato Senatore del Regno e nel 1927 fu promosso generale di divisione. In quegli anni ruppe i rapporti con Badoglio, che allora ricopriva la carica di Capo di stato maggiore generale.\nAlla fine del 1928 fu rimosso dall\u2019incarico, su iniziativa del re Vittorio Emanuele III, dopo uno spiacevole episodio d\u2019intolleranza pubblico avvenuto tra lui e Badoglio e, lasciato l\u2019incarico, ricevette il titolo di conte, assumendo poi la presidenza della societ\u00e0 Ansaldo di Genova-Comigliano. Pur lavorando molto nell\u2019ammodernamento della produzione bellica, nel 1933 fu coinvolto nel cosiddetto \"scandalo delle corazze\" destinate a un incrociatore della Regia Marina e dovette lasciare l\u2019incarico.\nIl ritorno nell'esercito.\nFu delegato alla Conferenza sul disarmo di Ginevra, fu promosso generale di corpo d'armata nel 1936 e nel novembre 1937 venne richiamato in servizio attivo, nominato comandante delle truppe dell'Africa Orientale Italiana. Ricopr\u00ec tale incarico fino alla primavera del 1939 quando, entrato in contrasto con il vicer\u00e9 Amedeo di Savoia-Aosta, rientr\u00f2 in patria nel marzo 1940, nominato generale d'armata e decorato di Medaglia d\u2019argento al valor militare, per assumere la Vice presidenza della Commissione economica e militare per l'applicazione del \"Patto d\u2019Acciaio\" con la Germania.\nDal 5 dicembre 1940 all'inizio del 1943 ricopr\u00ec l\u2019incarico di Capo di Stato maggiore generale in sostituzione del dimissionario Badoglio, ereditando una situazione militare compromessa sia in Africa settentrionale sia in Albania. Recatosi pi\u00f9 volte sul fronte con la Grecia, dal 30 dicembre sostitu\u00ec \"de facto\" Ubaldo Soddu nella carica di Comandante del gruppo d'armate, lasciando temporaneamente le sue funzioni di Capo di Stato Maggiore al sottocapo Alfredo Guzzoni. Riusc\u00ec a fermare l\u2019offensiva dell\u2019esercito greco lanciata nel gennaio 1941 dal suo omologo Alexandros Papagos e che avrebbe dovuto portare alla rottura del fronte e alla resa delle truppe italiane in Albania. \nNell'aprile del 1941, Cavallero approfitt\u00f2 dell'attacco tedesco in Grecia e in Iugoslavia per perseguire gli obiettivi militari italiani sul fronte greco-albanese e su quello dalmata. Pose quindi termine con successo alla campagna balcanica, per quanto ci\u00f2 fosse avvenuto in seguito all'intervento della Germania.\nRientrato a Roma nel maggio 1941, dopo la resa della Grecia, conged\u00f2 Guzzoni, reo di essersi dimostrato troppo indipendente al tempo della preparazione dell\u2019attacco alla Jugoslavia, e, ottenuta l\u2019approvazione della legge del 27 giugno 1941 che gli dava poteri direttivi sui Capi di stato maggiore delle tre Forze Armate, riorganizz\u00f2 razionalmente il Comando Supremo per poter esercitare l\u2019effettivo coordinamento interforze ed effettuare l\u2019opportuno controllo su tutti i settori della nazione in guerra.\nLa sua acquiescenza al desiderio di Mussolini di inviare truppe a combattere sul fronte russo, port\u00f2 all'invio di forze sempre pi\u00f9 numerose a partire dal primo semestre 1942, che assorbirono la totalit\u00e0 delle moderne artiglierie disponibili e l\u2019utilizzo di oltre 16.000 automezzi che sarebbero stati indispensabili sul fronte libico.\nEgli ebbe sempre un'acuta percezione dei problemi della guerra sul teatro mediterraneo e africano, tanto che dal maggio 1941 al giugno 1942 si rec\u00f2 in A.S.I. ben tredici volte, e fu instancabile sostenitore dell\u2019Operazione C3, la prevista invasione dell\u2019isola di Malta, messa in programma dalla fine del 1941. La realizzazione di tale operazione fu definitivamente vanificata nel giugno 1942 quando Hitler, dopo la caduta di Tobruk, decise che Rommel avrebbe inseguito le truppe inglesi in Egitto, rinunciando all'occupazione di Malta. Tale attacco era stato approvato dal F\u00fchrer solo due mesi prima durante un incontro tenutosi al Berghof alla presenza di Mussolini e Cavallero.\nPromosso Maresciallo d'Italia il 1\u00ba luglio 1942 per ragioni di opportunit\u00e0 nei confronti del generale tedesco Erwin Rommel, nominalmente alle sue dipendenze. \nNell'autunno 1942, dopo la sconfitta di El Alamein e lo sbarco anglo-americano nell'Africa francese, fu impegnato nei complessi problemi dell'evacuazione della Libia e della creazione di una testa di ponte in Tunisia. Cavallero fu rimosso dall\u2019incarico alla fine del gennaio 1943, sostituito dal generale Vittorio Ambrosio.\nDopo la caduta del fascismo, avvenuta il 25 luglio 1943, il nuovo Capo del governo Badoglio lo fece arrestare, accusandolo di preparare un colpo di Stato fascista. Per il suo rango di senatore gli fu consentito di evitare il carcere e di essere rinchiuso in Palazzo Madama. Successivamente fu liberato per iniziativa di Vittorio Emanuele III, ma venne nuovamente arrestato alla fine di agosto e imprigionato a Forte Boccea. Interrogato dal generale Giacomo Carboni mentre si trovava nel carcere militare, egli stese di proprio pugno un memoriale, con il quale volle dimostrare che anche lui aveva preparato un colpo di Stato contro Mussolini e che anche lui aveva pensato proprio a Badoglio come Capo del Governo. Badoglio non solo non lo fece uscire dal carcere, ma quando fugg\u00ec da Roma si dimentic\u00f2 il memoriale ben in vista sulla sua scrivania della Presidenza del Consiglio.\nA seguito dell'armistizio di Cassibile e dell'occupazione di Roma da parte dei tedeschi, il 12 settembre 1943 fu liberato e trasferito presso il comando tedesco di Frascati, ove il Feldmaresciallo Albert Kesselring gli propose, a nome di Hitler, di guidare le forze armate italiane che avessero desiderato continuare la guerra a fianco della Germania; tuttavia egli rifiut\u00f2 di assumere tale incarico per non scatenare una guerra civile. Quando il giorno successivo Kesselring alz\u00f2 il calice esclamando di voler brindare alla salute del nuovo comandante dell\u2019Esercito Italiano, Cavallero rispose \"Brindo alla salute del Re d\u2019Italia\".\nLa morte misteriosa.\nRivide per poco la moglie, la contessa Olga Grillo, e incroci\u00f2 il Maresciallo d\u2019Italia Enrico Caviglia, cui confid\u00f2 sottovoce i timori che i tedeschi intendessero ucciderlo. La mattina del 14 settembre 1943 fu trovato cadavere, ucciso da un colpo di pistola alla tempia destra (egli per\u00f2 era mancino) su una sedia di vimini nel giardino dell'Albergo Belvedere di Frascati, ove era rimasto \"ospite\" di Kesselring, suo amico personale: proprio in quella giornata era previsto il suo trasferimento a Monaco di Baviera.\nNel 2011 il comune di Casale Monferrato gli intitol\u00f2 i giardini fra i viali Ottavio Marchino e Giolitti, non senza polemiche, poich\u00e9 alcuni lo ritennero troppo legato al fascismo e responsabile del massacro di circa 2 000 etiopici (fra cui donne e bambini), sterminati con gas iprite e lanciafiamme tra il 9 e l\u201911 aprile 1939 nella strage di Zeret.\nControversie.\nL'opinione su Cavallero in merito alle sue capacit\u00e0 gestionali e militari durante la seconda guerra mondiale \u00e8 divisa e oggetto di controversie. Galeazzo Ciano, ministro degli esteri, fu il suo critico pi\u00f9 duro. Nel proprio diario egli riporta che Cavallero, per assecondare i sogni di onnipotenza di Mussolini, fece ripetutamente credere al duce che la produzione di cannoni e pezzi di artiglieria, carri armati e altro materiale bellico fosse sempre ottimale, mentre in conversazioni private con lo stesso Ciano ammetteva che le cifre comunicate indicavano semplicemente \"il potenziale\" che l'industria italiana avrebbe potuto sviluppare, laddove la produzione effettiva era in realt\u00e0 molto al di sotto di quei numeri. Ciano sostiene anche che la nomina a Maresciallo d'Italia di Cavallero suscit\u00f2 scandalo nelle Forze Armate e riporta anche racconti di sottoposti e diplomatici che osservarono Cavallero far sparire dalle localit\u00e0 nelle quali era inviato (Albania, Grecia, Nord Africa) pezzi di antiquariato, derrate alimentari e valuta preziosa.\nAltri riconoscono a Cavallero il merito di aver migliorato una situazione trovata ai vertici delle Forze Armate gi\u00e0 compromessa, di aver portato personalmente a termine la campagna nella penisola balcanica, e di aver avuto una particolare attenzione verso l'Africa settentrionale. Secondo Lucio Ceva, le dure critiche di Ciano a Cavallero sarebbero frutto di una progressiva lotta di potere tra i due.\nNella massoneria.\nNel 1907 fu iniziato in Massoneria nella Loggia \"Dante Alighieri\" di Torino del Grande Oriente d'Italia. Passato in seguito alla Loggia \"Nazionale\" di Roma, della Serenissima Gran Loggia di Rito scozzese antico ed accettato, il 15 agosto 1918 fu elevato al 33\u00b0 e massimo grado del rito."}
{"id": "401876", "revid": "554814", "url": "https://it.wikipedia.org/wiki?curid=401876", "title": "Aranciata", "text": "L'aranciata \u00e8 una bevanda \"soft drink\" a base di succo d'arancia, acqua, anidride carbonica e spesso zucchero.\nPer essere definita tale, secondo la legislazione italiana, deve contenere almeno il 12% di succo d'arancia e pertanto la maggioranza delle bevande commerciali ha il 12% o il 16% di succo d'arancia. Da marzo 2018 la percentuale minima per legge si \u00e8 innalzata al 20%.\nStoria.\nNel 1932 il commendatore Ezio Granelli, allora proprietario della Sanpellegrino S.p.A., azienda gi\u00e0 da tempo produttrice dell'acqua S. Pellegrino, presenta l\"'Aranciata Sanpellegrino\" alla Fiera Campionaria a Milano. Una trovata che ha subito un successo incredibile, cambiando il destino dell'azienda di San Pellegrino Terme tanto che la clavetta, ovvero la bottiglietta, nata nel 1932 \u00e8 diventata un'icona e un simbolo del made in Italy, grazie a forma e grafica che ricordano la buccia e la forma dell'arancia.\nDurante la seconda guerra mondiale la divisione tedesca della Coca Cola si ritrov\u00f2 isolata e impossibilitata a continuarne la produzione. Per non chiudere lo stabilimento il principale imbottigliatore di Coca Cola in Germania decise di produrre una bibita simile con quello che era disponibile e pertanto si doveva usare la fantasia, da qui il nome Fanta, mettendo sul mercato un prodotto che di volta in volta, modificandone la composizione, aveva gusti diversi. Un imbottigliatore italiano della Coca-Cola studi\u00f2 una bevanda al gusto di arancia con una sua amica produttrice di agrumi. La nuova bibita venne chiamata Fanta Orange. Nel 1960 la Coca Cola acquis\u00ec il marchio Fanta e la produzione della Fanta Orange."}
{"id": "401880", "revid": "1833487", "url": "https://it.wikipedia.org/wiki?curid=401880", "title": "Levante (vento)", "text": "Il levante \u00e8 il vento che soffia da est a ovest. In antichit\u00e0 si chiamava \"Apeliote\"(isola) .\nLa sua influenza in Italia si fa sentire sul Tirreno e sulla parte centro-meridionale dell'Adriatico.\nDescrizione.\nQuando il vento si origina nel centro del Mediterraneo al largo delle Isole Baleari, soffia verso Ovest per raggiungere la sua massima intensit\u00e0 attraverso lo Stretto di Gibilterra.\n\u00c8 un vento fresco e umido, portatore di nebbia e precipitazioni, riconosciuto come causa di particolari formazioni nuvolose sopra la Baia e la Rocca di Gibilterra, dove pu\u00f2 provocare mare agitato e trombe marine. Esso pu\u00f2 manifestarsi in qualunque stagione dell'anno, ma soffia molto spesso fra luglio e ottobre. D'inverno, il levante \u00e8 spesso accompagnato da piogge forti.\nIl nome del vento deriva da levante inteso come est, il punto cardinale da cui ha origine. Pu\u00f2 essere chiamato anche euro, vento che gli antichi scambiavano con il libeccio (sud-ovest) \u2013 scirocco (sud-est)."}
{"id": "401883", "revid": "125645817", "url": "https://it.wikipedia.org/wiki?curid=401883", "title": "Gabinetto Vieusseux", "text": "Il Gabinetto scientifico-letterario G. P. Vieusseux \u00e8 un'istituzione culturale di Firenze.\nStoria.\nFu fondato a Firenze nel 1819 (giorno dell'inaugurazione, 25 gennaio 1820) da Giovan Pietro Vieusseux, banchiere, mercante ed editore protestante di origine ginevrina.\nLa prima sede fu nel Palazzo Buondelmonti, in piazza Santa Trinita. Inizialmente si trattava di un punto di lettura su abbonamento dove si potevano leggere le pubblicazioni provenienti da tutta Europa. Nel secolo XIX la biblioteca divenne un importante punto d'incontro tra la cultura italiana e quella europea, carattere testimoniato dai frequentatori illustri italiani e stranieri quando soggiornavano a Firenze. Come si legge nei 23 volumi del \"Libro dei soci,\" conservato presso l'Archivio Storico, fra altri celebri lettori e abbonati dei due secoli scorsi vi furono Giacomo Leopardi, Alessandro Manzoni, Heinrich Heine, Hector Berlioz, Stendhal, Arthur Schopenhauer, F\u00ebdor Dostoevskij, David H. Lawrence, Andr\u00e9 Gide; nonch\u00e9 William Makepeace Thackeray, Mark Twain, \u00c9mile Zola, Rudyard Kipling, Aldous Huxley, Isadora Duncan.\nCreato nella prima met\u00e0 del Novecento, le personalit\u00e0 di maggior rilievo che diressero l'Istituto furono Bonaventura Tecchi, che ne fu a capo fino al 1929, ed Eugenio Montale, che ne fu direttore dal 1929 al 1938.\nIl Gabinetto Vieusseux, oltre ad aver assunto fin dal 1822 il carattere specifico di biblioteca con servizio di prestito, divenne un punto di incontro fra diversi esponenti della cultura, che favorendo la conversazione e lo scambio di idee, sia letterarie che politiche, si configur\u00f2 ben presto come uno dei principali punti di riferimento del movimento risorgimentale. \nDal 1921 divenne di propriet\u00e0 del comune di Firenze. Dal 1923 al 1940 fu situato all'interno dell'ex Chiesa di Santa Maria Sopra Porta, attigua al Palagio di Parte Guelfa.\nDal 1940 fu ospitato a Palazzo Strozzi, mentre la pubblicazione della rivista \"Antologia\", che raccoglieva brani di pubblicazioni internazionali, fondata da Vieusseux nel 1820 e soppressa da Leopoldo II nel 1833, prosegue tuttora con la pubblicazione della \"Nuova Antologia\", curata oggi dalla Fondazione Spadolini Nuova Antologia.\nNel 1941 ne assunse la direzione lo scrittore Alessandro Bonsanti, che nei suoi quarant'anni di appassionata attivit\u00e0 vi cre\u00f2 tre nuovi dipartimenti: il Laboratorio per la conservazione dei libri danneggiati dall'alluvione di Firenze del 1966 (il 4 novembre 1966, 250.000 volumi della Biblioteca, conservati nei sotterranei di Palazzo Strozzi, furono completamente sommersi dall'acqua e dal fango dell'Arno; dopo un paziente e lungo lavoro di recupero e di restauro, si riusc\u00ec a salvarne circa la met\u00e0); il Centro Romantico (giugno 1973), specializzato in studi sul Romanticismo e, in generale, sulla societ\u00e0 europea del XIX secolo, e l'Archivio Contemporaneo (ottobre 1975).\nArchivio Bonsanti.\nCreato nel 1975 con il nome di Archivio contemporaneo, \u00e8 stato poi intitolato al suo fondatore. Raccoglie manoscritti, carte e biblioteche private donate da personalit\u00e0 di spicco della cultura del Novecento.\nFra questi fondi di biblioteche private, carteggi e manoscritti sono da citare quelli del poeta Carlo Betocchi, dello scrittore Emilio Cecchi, del musicista Luigi Dallapiccola del drammaturgo, attore e regista Eduardo De Filippo, del poeta Mario Luzi, dello scrittore e politico Giuseppe Montanelli, dello scrittore Ugo Ojetti e della figlia Paola, di Pier Paolo Pasolini, di Giacomo Debenedetti, del poeta e traduttore Francesco Tentori Montalto, di Giuseppe Ungaretti, di Angiolo, Adolfo e Laura Orvieto (e quindi della rivista \"Il Marzocco\"), oltre a fondi di William John Scovil, Maria Bianca Larderel-Viviani della Robbia, Mario Gigliucci, Alessandro Bonsanti, Virginia Fielden, Giuseppe De Robertis, , Ettore Allodoli, Gilberto Tesei Manganotti, Aldo Bruscaglioni, Giulio Bucciolini, Irio Fanciulli, Bino Sanminiatelli, Emilio Barbetti, Renato Birolli, Oreste Macr\u00ec, Marcello Tarchi.\nBiblioteca.\nAmpliata attraverso acquisizioni e donazioni, contiene circa 450.000 monografie in varie lingue (italiano, francese, inglese e tedesco) che offrono una documentazione pressoch\u00e9 completa sulla letteratura del XIX e del XX secolo, sia in lingua originale che in traduzione. Sono presenti inoltre 2.700 riviste in diverse lingue, di cui quasi 600 provengono dal secolo XIX e circa 350 sono tuttora in circolazione.\nL'istituto organizza anche mostre, conferenze e incontri durante tutto l'anno."}
{"id": "401885", "revid": "117273186", "url": "https://it.wikipedia.org/wiki?curid=401885", "title": "San Nicol\u00f2 di Celle", "text": "San Nicol\u00f2 di Celle o San Niccol\u00f2 di Celle (denominazione quest'ultima con cui appare nei vari annuari del TCI, nelle rilevazioni dell'ISTAT e in altre pubblicazioni ufficiali) \u00e8 una frazione di 1.103 abitanti del comune di Deruta (PG).\nGeografia e clima.\nIl paese \u00e8 ubicato nella media valle del Tevere, fra il sistema collinare percorso dalla Strada regionale 317 Marscianese che congiunge Perugia a Marsciano e la sponda destra del fiume, posta a circa 2\u00a0km dall'abitato. Dista 16\u00a0km su strada da Perugia, situata a settentrione, e 7\u00a0km su strada dal capoluogo comunale (Deruta), ubicato a sud-est di San Nicol\u00f2. La sua altitudine \u00e8 di .\nIl clima di San Nicol\u00f2 di Celle \u00e8 di tipo temperato sublitoraneo con una media annuale di 14,5\u00a0\u00b0C ed \u00e8 caratterizzato da inverni non particolarmente freddi (i mesi pi\u00f9 freddi, gennaio e febbraio, presentano entrambi temperature medie di 6,5\u00a0\u00b0C) ed estati con temperature elevate ma non torride (la temperatura media del mese pi\u00f9 caldo, agosto, \u00e8 di 24\u00a0\u00b0C). Nel corso dell'anno si registrano mediamente 39 giorni circa di gelo, frequenti soprattutto nella stagione invernale. Le precipitazioni sono generalmente comprese fra i 450 e i 500\u00a0mm annuali. Nei mesi invernali possono talvolta prodursi precipitazioni nevose (mediamente 1 o 2 giorni all'anno).\nStoria.\nIl toponimo deriva dall'unione tra il nome del santo venerato in loco, San Nicola, con il termine \"Celle\", probabilmente riferito alla presenza di un certo numero di celle monastiche nei dintorni. Il piccolo centro si svilupp\u00f2 infatti in et\u00e0 medievale dopo l'arrivo dei Benedettini, che disboscarono e bonificarono gli acquitrini: la toponomastica conserva memoria di quest'epoca, con termini quali \"pantanello\", \"fosso lupeo\", \"montalcino\". Intorno al 1272, la \"Villa\" di S. Nicol\u00f2 di Celle si trasform\u00f2 in un \"Castrum\", costruito a partire da un edificio usato originariamente come \"spedale\". La struttura antica del castello rimane oggi solo parzialmente visibile, con la porta ed il padiglione d'ingresso, essendo oramai inglobata in abitazioni private.\nEconomia.\nTradizionalmente, la lavorazione del vimini e della paglia palustre permetteva la fabbricazione di ceste, seggiole e canestri, che venivano rivenduti in tutto il comprensorio. In particolare, la produzione di sedie e il mestiere del \"sediaio\" hanno costituito, e costituiscono ora solo in parte, una buona fonte di reddito. Al giorno d'oggi, comunque, la coltivazione (specie del tabacco) e l'allevamento costituiscono la risorsa principale. San Nicol\u00f2 \u00e8 nota anche per la presenza di una grande e storica discoteca del comprensorio perugino, e per la tradizionale \"Festa d'Estate\", che si tiene nella seconda settimana di luglio."}
{"id": "401889", "revid": "104485", "url": "https://it.wikipedia.org/wiki?curid=401889", "title": "Mitsuko Uchida", "text": "Biografia.\nNata in una cittadina sulla costa nelle vicinanze di Tokyo, si trasfer\u00ec a Vienna all'et\u00e0 di dodici anni insieme ai genitori, che erano diplomatici.\nSi iscrisse all'Universit\u00e0 per la musica e le arti interpretative di Vienna dove studi\u00f2 con Wilhelm Kempff e Stefan Askenase.\nNel 1969 vinse il primo premio del concorso internazionale dedicato a Beethoven a Vienna e nel 1970 il secondo premio nel Concorso internazionale Fr\u00e9d\u00e9ric Chopin.\nPoi, nel 1975, conquist\u00f2 il secondo premio nel Concorso pianistico internazionale di Leeds.\nPer il Teatro La Fenice di Venezia nel 1975 esegue il Concerto per pianoforte e orchestra (Schumann), nel 1999 nella Scuola Grande di San Giovanni Evangelista tiene un recital e nel 2003 tiene un concerto nel Teatro Malibran eseguendo tre Sonate di Ludwig van Beethoven.\n\u00c8 un'interprete di successo delle opere di Mozart, Beethoven, Schubert e Chopin.\nHa inciso l'intera serie delle sonate per pianoforte di Mozart (grazie a cui ha vinto un Gramophone Award) e i concerti per pianoforte con la English Chamber Orchestra, diretta da Jeffrey Tate.\nSi \u00e8 inoltre distinta per l'interpretazione delle opere della Seconda scuola di Vienna.\nSi \u00e8 esibita con Dame Felicity Lott nella stagione 2005-06 della Cleveland Orchestra.\n\u00c8 direttore artistico della Marlboro Music School and Festival.\nUchida risiede a Londra con suo marito."}
{"id": "401896", "revid": "347132", "url": "https://it.wikipedia.org/wiki?curid=401896", "title": "Mario Longhena", "text": "Biografia.\nNacque in una famiglia dalle condizioni economiche disagiate, poich\u00e9 il padre Paolo, inizialmente impiegato governativo del ducato di Parma, aveva perso il posto per aver combattuto come garibaldino e aveva dovuto improvvisarsi rilegatore di libri. Nel 1892 il sedicenne Mario si iscrisse al Partito Socialista Italiano e, dopo essersi laureato all'Universit\u00e0 di Bologna (ebbe come professori Giovanni Pascoli, Giosu\u00e8 Carducci ed Edoardo Brizio), fu professore in un liceo classico di Agrigento.\nA causa della lontananza dal luogo natio, fa molte domande di trasferimento e passer\u00e0 poi a Bologna, che diventer\u00e0 la sua citt\u00e0 di adozione e dove continuer\u00e0 l'attivit\u00e0 di docente liceale, tra l'altro nel Liceo Galvani. A Bologna fu iniziato in Massoneria il 22 giugno 1908, nella Loggia \"Otto agosto\", e il 12 aprile 1911 divenne Maestro massone. Dal 1914 al 1920 fu assessore all'istruzione del capoluogo emiliano nella giunta socialista di Francesco Zanardi, ma durante la dittatura fascista fu costretto al silenzio, venendo aggredito fisicamente nel 1924 e costretto al pensionamento nel 1939; nel frattempo divenne redattore del quotidiano socialista \"Avanti!\" e prese parte alla Resistenza partigiana.\nNel 1946 venne eletto deputato tra le file del PSI ma l'anno dopo ader\u00ec al neonato Partito Socialdemocratico Italiano. Nel 1948 fu presidente provvisorio della Camera (rimase in carica fino all'elezione di Giovanni Gronchi) e nel 1949 Alcide De Gasperi lo pose a capo della Croce Rossa Italiana, incarico che mantenne fino al 1957; nello stesso anno ricevette la medaglia d'oro di benemerito della scuola, della cultura e dell'arte.\nRiconoscimenti.\nA Bologna gli sono intitolate una scuola primaria e una via."}
{"id": "401899", "revid": "53508", "url": "https://it.wikipedia.org/wiki?curid=401899", "title": "Succo d'arancia", "text": "Il succo d'arancia, conosciuto anche come \"spremuta\", \u00e8 un succo di frutta che si ottiene dalla spremitura della polpa di arancia. \u00c8 una bevanda in uso in tutto il mondo e in alcuni paesi viene spesso usata per la colazione.\nPropriet\u00e0 organolettiche.\nDa un'arancia si ottengono in media 90 grammi di succo e quando viene spremuta fresca, il succo presenta un sapore pizzicante e, secondo alcuni, acidulo. Leggermente acido, misto ad acqua e zucchero \u00e8 un'importante fonte di vitamina B, C, zinco, potassio e calcio, un'aggiunta raccomandata per le donne in gravidanza o in procinto di esserlo.\nIl succo di arancia contiene flavonoidi, ritenuti benefici per la salute. Siccome i flavonoidi sono contenuti nella polpa, il succo che contiene la polpa \u00e8 generalmente pi\u00f9 nutrizionale di quello che non la contiene.\nA causa dell'acido citrico in esso contenuto il succo d'arancia ha un pH di 3.5, se viene bevuto a stomaco vuoto pu\u00f2 aggravare problemi gastro-intestinali pregressi. Bere succo d'arancia per un prolungato periodo di tempo pu\u00f2 potenzialmente erodere lo smalto dei denti e provocare danno esofageo (come l'assunzione di integratori di acido ascorbico).\nProduzione e consumo.\nIl pi\u00f9 grande esportatore di succo d'arancia \u00e8 il Brasile, seguito dagli Stati Uniti d'America. Solitamente il succo da esportare viene prima concentrato, poi congelato o liofilizzato, ed infine ricostituito con acqua nel luogo di destinazione. Quando al succo d'arancia concentrato viene ripristinata l'acqua, si dice che viene \"ricostituito\"; la maggior parte del succo d'arancia commercializzato e consumato nel mondo \u00e8 succo ricostituito. Il succo grezzo non concentrato, trasportato in forma liquida, viene denominato e commercializzato dai vari produttori come \"succo diretto\"; ai consumatori di Stati Uniti, Canada e Regno Unito viene denominato e venduto come \"non dal concentrato\" (not from concentrate, NFC). C'\u00e8 una grande differenza tra il volume del succo concentrato o grezzo, e questo causa una rilevante differenza in termini di prezzo di acquisto.\nAlcuni produttori aggiungono acido citrico e ascorbico, anche se gi\u00e0 contenuti naturalmente nel succo d'arancia, mentre altri includono elementi come il calcio e la vitamina D, non presente in natura nelle arance. Vengono anche commercializzati succhi d'arancia con un ridotto livello di acidit\u00e0.\nMercato del succo d'arancia.\nIl \"FCOJ-A\" (acronimo di \"Frozen Concentrated Orange Juice - Grade A\", ovvero Succo concentrato d'arancia ghiacciato. Il grado A \u00e8 una categoria stabilita dal Dipartimento dell'agricoltura degli Stati Uniti d'America) \u00e8 il contratto futures con cui si scambia il succo d'arancia sui mercati finanziari.\nFattori.\nIl prezzo del succo d'arancia \u00e8 influenzato dai seguenti fattori:"}
{"id": "401907", "revid": "1318658", "url": "https://it.wikipedia.org/wiki?curid=401907", "title": "Cratere Challis", "text": "Challis \u00e8 un cratere lunare di 53,21\u00a0km situato nella parte nord-orientale della faccia visibile della Luna, abbastanza vicino al margine da apparire significativamente allungato.\n\u00c8 collegato al cratere Main attraverso una spaccatura nel margine settentrionale e si trova nei pressi del cratere Scoresby, verso sud-est.\nIl bordo di questo cratere \u00e8 irregolare, essendo stato danneggiato da una lunga successione di impatti, che si diradano verso sud-est, dove l'erosione \u00e8 minore. Un piccolo cratere giace sul bordo meridionale. Il pianoro interno sia di Challis che di Main \u00e8 stato ricoperto da una colata di lava e non presenta segni particolari ad eccezione di numerosi piccoli crateri.\nIl cratere \u00e8 dedicato all'astronomo britannico James Challis. \nCrateri correlati.\nAlcuni crateri minori situati in prossimit\u00e0 di Challis sono convenzionalmente identificati, sulle mappe lunari, attraverso una lettera associata al nome."}
{"id": "401910", "revid": "1305772", "url": "https://it.wikipedia.org/wiki?curid=401910", "title": "Gruppo ortogonale", "text": "In matematica, il gruppo ortogonale di grado \"n\" su un campo \"K\" \u00e8 il gruppo delle matrici ortogonali \"n\" \u00d7 \"n\" a valori in \"K\". Si indica con O(\"n\",\"K\").\nQuando \"K\" \u00e8 il campo dei numeri reali, il gruppo pu\u00f2 essere interpretato come il gruppo delle isometrie dello spazio euclideo di dimensione \"n\". Le matrici aventi determinante uguale a +1 formano un sottogruppo, che si indica con SO(\"n\"), detto gruppo ortogonale speciale. Il gruppo ortogonale speciale \u00e8 il gruppo delle rotazioni dello spazio.\nDefinizione.\nIl gruppo ortogonale \u00e8 un sottogruppo del gruppo generale lineare GL(\"n\", \"K\") di tutte le matrici invertibili, definito come segue:\nIn altre parole, \u00e8 il sottogruppo formato da tutte le matrici ortogonali.\nQuando il campo \"K\" non \u00e8 menzionato, si sottintende che \"K\" \u00e8 il campo dei numeri reali R. In questa voce, parleremo soltanto del caso \"K\" = R.\nPropriet\u00e0 basilari.\nUna matrice ortogonale ha determinante +1 oppure \u2212 1. Il sottoinsieme di O(\"n\") formato da tutte le matrici con determinante +1 \u00e8 a sua volta un sottogruppo, detto gruppo ortogonale speciale. Viene indicato con SO(\"n\"). Gli elementi di questo gruppo sono rotazioni.\nIl gruppo O(\"n\") \u00e8 il gruppo delle isometrie della sfera di dimensione \"n\" \u2212 1. Il sottogruppo SO(\"n\") \u00e8 dato da tutte le isometrie che preservano l'orientazione della sfera.\nTopologia.\nIl gruppo O(\"n\") \u00e8 una variet\u00e0 differenziabile, e assieme alla sua struttura di gruppo forma un gruppo di Lie compatto. Non \u00e8 connesso: ha infatti due componenti connesse, una delle quali \u00e8 SO(\"n\").\nGruppo fondamentale.\nIl gruppo fondamentale di SO(\"2\") \u00e8 Z, il gruppo dei numeri interi. Per ogni \"n\" &gt; 2 il gruppo fondamentale di SO(\"n\") \u00e8 invece Z/2Z, il gruppo ciclico con due elementi. Ha quindi un rivestimento universale compatto, che viene indicato con Spin(\"n\"), e che risulta anch'esso essere un gruppo di Lie. Il gruppo Spin(\"n\") \u00e8 chiamato \"gruppo Spin\"."}
{"id": "401950", "revid": "122365788", "url": "https://it.wikipedia.org/wiki?curid=401950", "title": "Alfredo Covelli", "text": "Fond\u00f2 il Partito Nazionale Monarchico.\nBiografia.\nLaureato in lettere, in giurisprudenza ed in scienze politiche, nella seconda met\u00e0 degli anni trenta fu insegnante di latino e greco nel liceo classico \"Pietro Giannone\" di Benevento. Prese parte alla seconda guerra mondiale come ufficiale dell'aeronautica militare e, dopo una serie di operazioni a Tirana e Bari, ricevette una decorazione al valor militare.\nDi idee monarchiche, nel 1946 venne eletto deputato alla Costituente tra le file del Blocco Nazionale della Libert\u00e0 e nel referendum del 2 giugno sostenne Casa Savoia. Nel luglio dello stesso anno fond\u00f2 il Partito Nazionale Monarchico, con il quale venne eletto alla Camera nel 1948. Sar\u00e0 sempre rieletto a Montecitorio fino al 1976; nel frattempo si dedic\u00f2 anche al giornalismo diventando direttore del \"Corriere della Nazione\".\nNel 1959, insieme ad Achille Lauro, leader del Partito Monarchico Popolare, guida il neonato Partito Democratico Italiano di Unit\u00e0 Monarchica, fino alle sconfitte elettorali del 1968, che portano alla fine del movimento e alla sua fusione nel 1972 con il MSI. Nel 1964 Covelli ricopr\u00ec anche un ruolo dirigenziale nel mondo del calcio, diventando consigliere della Lazio. Negli anni settanta entr\u00f2 nella direzione nazionale del Movimento Sociale Italiano, che divenne Msi-Dn, di cui fu anche presidente dal 1973 al 1977.\nNel gennaio 1977 guid\u00f2 la scissione di Democrazia Nazionale di cui fu presidente, ma due anni dopo, con la scomparsa di \"DN\", prefer\u00ec ritirarsi dalla politica. Il 15 gennaio 1998 venne nominato da Vittorio Emanuele di Savoia presidente onorario della Consulta dei Senatori del Regno. Per sua esplicita richiesta venne sepolto a Bonito (in provincia di Avellino), suo luogo di nascita; al suo funerale partecip\u00f2 il Presidente della Repubblica Oscar Luigi Scalfaro che ne apprezzava il limpido comportamento politico.\nIl 16 dicembre 2008 il vasto archivio di appunti, carteggi, lettere, foto e documenti di Covelli \u00e8 stato donato dai familiari alla Camera dei deputati e reso cos\u00ec consultabile agli studiosi."}
{"id": "401952", "revid": "1337443", "url": "https://it.wikipedia.org/wiki?curid=401952", "title": "Biblioteca Marucelliana", "text": "La Biblioteca Marucelliana \u00e8 una biblioteca pubblica di Firenze (di propriet\u00e0 del Ministero dei beni e delle attivit\u00e0 culturali e del turismo) con accesso da via Cavour.\nStoria.\nNata per volont\u00e0 dell'abate Francesco Marucelli, dal quale prende il nome, \u00e8 il frutto della donazione della sua ricca e cospicua libreria personale, che in sede testamentaria lasci\u00f2 insieme ad una rendita per l'edificazione di un apposito edificio a Firenze con lo scopo di facilitare nello studio anche i giovani poveri, visto che all'epoca non esisteva nella sua citt\u00e0 d'origine alcuna istituzione del genere. Fu il nipote Alessandro a far costruire l'edificio dall'architetto Alessandro Dori, che venne aperto al pubblico il 18 settembre 1752, diventando la prima biblioteca di cultura generale aperta ad un vasto pubblico come si pu\u00f2 leggere nell'iscrizione sulla facciata: \"Marucellorum Bibliotheca publicae maxime pauperum utilitati\" (\"Biblioteca dei Marucelli per l'uso pubblico, soprattutto dei poveri\").\nIl primo bibliotecario fu Angelo Maria Bandini, che nei circa 50 anni di attivit\u00e0 la cur\u00f2 ed accrebbe con altri fondi. Con le soppressioni degli istituti religiosi tra Sette e Ottocento pervennero alla biblioteca altri cospicue raccolte librarie (come la biblioteca della Badia Fiorentina), a altre ancora vennero acquistate sul mercato.\nPatrimonio.\nIl patrimonio della biblioteca si accrebbe nel 1809 con le soppressioni di conventi e, nello stesso periodo, tramite gli acquisti del Bandini, effettuati in Italia e all'estero, che pur conservando il carattere di biblioteca generalista alla raccolta, accentu\u00f2 il settore relativo alla cultura fiorentina e toscana.\nPossiede quasi volumi, 500 incunaboli circa, pi\u00f9 di manoscritti e circa lettere e documenti sciolti. Tra le raccolte manoscritte spicca quella di Antonio Francesco Gori per la storia dell'archeologia, o gli autografi di Francesco Redi per la storia della scienza. Importante il legato di Diego Martelli, con numerose memorie legate a Foscolo e Quirina Mocenni Magiotti, o il carteggio di Silvio Pellico con la \"Donna gentile\", nonch\u00e9 il manoscritto originale della \"Francesca da Rimini\" di Pellico, donato dallo scrittore alla Mocenni. Tra i manoscritti miniati spiccano alcuni rari codici dei secoli XI e XII, come il Polycarpus \"Liber Canorum diversorum Sanctorum Patrum\" o una \"Nova Cronica\" di Giovanni Villani del XIV secolo. Tra gli incunaboli i \"Sermones et epistolae\" di papa Leone I e la \"Leggenda della Beata Chaterina da Siena\" del 1477, dal monastero di San Jacopo di Ripoli.\nPossiede inoltre molti disegni e stampe (dal Quattrocento al Settecento), con opere di Ludovico Cigoli, Stefano della Bella, Domenico Beccafumi, Giorgio Vasari, Federico Zuccari. Importantissima la raccolta di melodrammi e oratori, datati a partire dal XVII secolo (donazione Diomede Bonamici di Livorno).\nLa Biblioteca possiede anche una curiosa opera bibliografica, composta di 112 volumi e chiamata \"Mare magnum\", opera messa insieme dallo stesso fondatore della Biblioteca, il quale non solo registrava tutte le opere che possedeva, ma ne faceva un sunto affidandolo alle pagine di questa sua Bibliografia monumentale, scritta quasi tutta di suo pugno. Nella Marucelliana si conservano anche le raccolte letterarie di Enrico Nencioni, letterato, poeta e critico 1837-1896 e il ritratto di Francesco Marucelli, opera di David Canoniche di Anversa. Per legge riceve una copia di ogni libro stampato nella provincia di Firenze."}
{"id": "401953", "revid": "110157", "url": "https://it.wikipedia.org/wiki?curid=401953", "title": "Femtochimica", "text": "La femtochimica \u00e8 la branca della chimica fisica e della cinetica chimica che studia ci\u00f2 che succede in una reazione chimica in intervalli di tempo nell'ordine dei femtosecondi (10\u201315 secondi). I primi, pionieristici, studi di questo tipo valsero ad Ahmed H. Zewail il premio Nobel per la chimica nel 1999.\nLa tecnica di Zewail fa uso di laser che emettono impulsi della durata di pochi femtosecondi, ordini di grandezze temporali alle quali avvengono la formazione e la rottura dei legami chimici: in questo modo \u00e8 stato possibile dimostrare sperimentalmente il meccanismo di una reazione chimica, meccanismo di reazione che prima era definito come pura speculazione chimico-teorica, e seguire in modo pratico l'effetto della catalisi.\nCollegamenti esterni.\n Articolo divulgativo su nobelprize.org"}
{"id": "401963", "revid": "919135", "url": "https://it.wikipedia.org/wiki?curid=401963", "title": "Gruppo generale lineare", "text": "In matematica, e pi\u00f9 precisamente in algebra lineare, il gruppo lineare generale \u00e8 il gruppo di tutte le matrici invertibili \"n\" \u00d7 \"n\" a valori in un campo \"K\", dove \"n\" \u00e8 un numero intero positivo. Il gruppo lineare generale viene indicato con GL(\"n\", \"K\") oppure con GL\"n\"(\"K\"), e si dice anche gruppo di matrici.\nIl gruppo lineare speciale \u00e8 il sottogruppo delle matrici aventi determinante uguale a +1. Il gruppo lineare speciale viene indicato con SL(\"n\", \"K\") oppure con SL\"n\"(\"K\").\nDefinizione e propriet\u00e0 basilari.\nL'insieme GL(\"n\", \"K\") forma un gruppo con l'operazione di moltiplicazione fra matrici. Questo \u00e8 anche l'insieme di tutte le matrici aventi determinante diverso da zero. \nPer il teorema di Binet, la funzione \nche associa ad una matrice \"A\" in GL(\"n\", \"K\") il suo determinante, \u00e8 un omomorfismo da GL(\"n\", \"K\") in \"K\"*, cio\u00e8 \"K\" meno lo zero (che forma un gruppo con l'operazione prodotto).\nIl sottogruppo normale SL(\"n\",\"K\") \u00e8 il nucleo di questo omomorfismo. In altre parole, \u00e8 il sottogruppo delle matrici con determinante +1.\nSpazi vettoriali.\nIl gruppo generale lineare \"GL\"(\"V\") di uno spazio vettoriale \"V\" sul campo \"K\" \u00e8 definito come il gruppo di tutti gli automorfismi dello spazio, cio\u00e8 delle trasformazioni lineari invertibili di \"V\" in s\u00e9. Se lo spazio ha dimensione \"n\" finita, allora \"GL\"(\"V\") \u00e8 isomorfo a \"GL\"(\"n\",\"K\"). L'isomorfismo non \u00e8 canonico, perch\u00e9 dipende dalla scelta della base di \"V\": se rappresentiamo l'automorfismo \"T\" come\ndove formula_3 \u00e8 una data base, allora la matrice corrispondente a \"T\" \u00e8 proprio la matrice con entrate formula_4, cio\u00e8 la sua matrice associata.\nCaso reale.\nTopologia.\nIl gruppo GL(\"n\", R) \u00e8 anche una variet\u00e0 differenziabile, e assieme alla struttura di gruppo forma un gruppo di Lie. Non \u00e8 compatto n\u00e9 connesso, perch\u00e9 il determinante \u00e8 una funzione continua e suriettiva a valori in R meno lo zero, che non \u00e8 compatto n\u00e9 connesso. Esso ha due componenti connesse, una delle quali contiene SL(\"n\", R).\n\u00c8 per\u00f2 omotopicamente equivalente al gruppo ortogonale O(\"n\"), che \u00e8 un gruppo di Lie compatto. \nIl sottogruppo SL(\"n\", R) \u00e8 connesso ma non compatto, ma \u00e8 omotopicamente equivalente al gruppo ortogonale speciale SO(\"n\"), che \u00e8 un gruppo di Lie connesso e compatto.\nSu un campo finito.\nSe \"K\" \u00e8 un campo finito con \"q\" elementi, a volte si scrive GL(\"n\",\"q\") invece di GL(\"n\",\"K\") (e analogamente SL(\"n\",\"q\") invece di SL(\"n\",\"K\")). Quando \"q\"=\"p\" \u00e8 un numero primo, GL(\"n\",\"p\") \u00e8 il gruppo degli automorfismi esterni del gruppo formula_5 e poich\u00e9 formula_5 \u00e8 un gruppo abeliano e quindi ha gruppo degli automorfismi interni banale, GL(\"n\",\"p\") \u00e8 anche il gruppo degli automorfismi.\nL'ordine di GL(\"n\", \"q\"), che in questo caso \u00e8 un gruppo finito, \u00e8\nQuesto si pu\u00f2 calcolare contando le possibili colonne della matrice: la prima colonna pu\u00f2 essere un qualunque vettore non nullo, la seconda pu\u00f2 essere un qualunque vettore linearmente indipendente dalla prima colonna e, in generale, la \"k\"-esima colonna pu\u00f2 essere un qualunque vettore linearmente indipendente dalle prime \"k\" -1 colonne.\nL'ordine di SL(\"n\", \"q\"), che in questo caso \u00e8 un gruppo finito, \u00e8\ndove l'uguaglianza vale per la somma della serie geometrica troncata a \"n-1\". Il calcolo del dell'ordine segue dal fatto che SL(\"n\", \"q\") \u00e8 il nucleo dell'omomorfismo suriettivo\ndove il codominio ha ordine \"q-1\".\nEsempi.\nPer esempio GL(3,2) ha ordine (8 \u2212 1)(8 \u2212 2)(8 \u2212 4) = 168 ed \u00e8 il gruppo degli automorfismi del piano di Fano e del gruppo formula_10\nInoltre SL(3,2) ha ordine (1+2+4)(8-2)(8-4) = 168 e infatti GL(3,2) \u00e8 isomorfo a SL(3,2).\nIn generale se \"q=2\" si ha sempre che GL(n,2) \u00e8 isomorfo a SL(n,2).\nSe \"n=2\" le precedenti formule si riducono a\nper GL(2,q) e a \nper SL(2,q).\nStoria.\nIl gruppo lineare generale su un campo primo GL(\"\u03bd\",\"p\"), fu costruito e il suo ordine fu calcolato da \u00c9variste Galois nel 1832, nel secondo (dei tre) manoscritti allegati alla sua ultima lettera (a Chevalier). Il suo uso era legato allo studio del gruppo di Galois dell'equazione generale di ordine \"p\"\"\u03bd\".\nGeneralizzazione.\nIl gruppo lineare generale pu\u00f2 anche essere definito su un anello commutativo unitario formula_13 L'insieme GL(\"n\", \"A\") forma un gruppo con l'operazione di moltiplicazione fra matrici. Questo \u00e8 anche l'insieme di tutte le matrici aventi determinante invertibile in formula_13 \nPer il teorema di Binet (che vale in ogni anello commutativo), la funzione \nche associa a una matrice \"M\" in GL(\"n\", \"A\") il suo determinante, \u00e8 un omomorfismo da GL(\"n\", \"A\") in \"A\"*, cio\u00e8 l'insieme delle unit\u00e0 di formula_16 (che forma un gruppo con l'operazione prodotto).\nIl sottogruppo normale SL(\"n\",\"A\") \u00e8 il nucleo di questo omomorfismo. In altre parole, \u00e8 il sottogruppo delle matrici con determinante 1.\nSugli interi modulo \"m\".\nSia formula_17 un intero con fattorizzazione unica in primi: formula_18. Il gruppo lineare generale con elementi nell'anello formula_19 ha cardinalit\u00e0\nche si ottiene usando il teorema cinese del resto separare i primi e poi considerando gli elementi di formula_21 per ogni formula_22 e sollevandoli a formula_23 in tutti i modi possibili"}
{"id": "401964", "revid": "21079", "url": "https://it.wikipedia.org/wiki?curid=401964", "title": "Gruppo ortogonale speciale", "text": ""}
{"id": "401965", "revid": "21079", "url": "https://it.wikipedia.org/wiki?curid=401965", "title": "Equivalenza omotopica", "text": ""}
{"id": "401966", "revid": "122329563", "url": "https://it.wikipedia.org/wiki?curid=401966", "title": "Giuliano Pajetta", "text": "Biografia.\nCos\u00ec come il fratello Gian Carlo, entr\u00f2 in contatto giovanissimo con gli ambienti antifascisti e nel 1931, per evitare l'arresto, fu costretto ad espatriare. Ripar\u00f2 in Francia, poi a Mosca, successivamente in Ucraina ed infine in Crimea.\nTorn\u00f2 in Francia nel 1934 e gli venne affidata la direzione dei gruppi giovanili comunisti fra gli emigrati italiani; partecip\u00f2 alla Guerra civile spagnola e Luigi Longo lo nomin\u00f2 nel 1936 suo aiutante.\nIscrittosi al Partito Comunista Italiano, prese parte alla Resistenza partigiana col nome di \"Giorgio Camen\" e venne arrestato dalle SS, che lo rinchiusero nel campo di concentramento di Mauthausen (al termine della Seconda guerra mondiale scriver\u00e0 un libro autobiografico su questa esperienza); fu liberato alla liberazione del lager.\nNel dopoguerra fu un importante dirigente del PCI: venne eletto deputato all'Assemblea Costituente e poi, dal 1948 al 1972, fu membro di uno dei due rami del Parlamento. Responsabile della sezione esteri del comitato centrale del suo partito dal 1958 al 1966, poi dell'Ufficio fabbriche, Giuliano Pajetta diresse dal 1972 al 1981 l'ufficio emigrazione del partito e scrisse diversi libri di memorie."}
{"id": "401972", "revid": "1226", "url": "https://it.wikipedia.org/wiki?curid=401972", "title": "Lista Civica", "text": ""}
{"id": "401985", "revid": "125955293", "url": "https://it.wikipedia.org/wiki?curid=401985", "title": "Carolina Di Domenico", "text": "Biografia.\nHa studiato al liceo linguistico dove si \u00e8 diplomata nel 1998. In seguito si \u00e8 iscritta alla facolt\u00e0 di Sociologia, indirizzo Comunicazione di Massa, dell'Universit\u00e0 di Roma \"La Sapienza\".\nGli esordi in RAI.\nTramite un'agenzia di spettacolo ha partecipato ad alcuni spot pubblicitari. Ha recitato nella fiction televisiva \"Distretto di Polizia\" nell'episodio \"Il sequestro\" della seconda serie, e nel film \"Eccomi qua\" per la regia di Giacomo Ciarrapico. Ha condotto la trasmissione \"Disney Club\" insieme a Giovanni Muciaccia per quattro stagioni, dal 1999 al 2003. Per questo programma \u00e8 stata candidata e ha vinto due volte il Telegatto. Nel 2007 Pippo Baudo, in qualit\u00e0 di Direttore Artistico del 57\u00ba Festival della canzone italiana di Sanremo, la sceglie come Commissione Artistica insieme a Federico Moccia e Stefano Mainetti per la Sezione Giovani. In occasione del Festival di Sanremo, Carolina presenta insieme al critico musicale Dario Salvatori, la rubrica musicale \"Perch\u00e9 Sanremo \u00e8 Sanremo\", intervistando i cantanti che partecipano alla kermesse sanremese.\nNel 2018 insieme a Edoardo Leo conduce il Dopofestival.\nMTV.\nViene presentata ufficialmente come VJ di MTV Italia in occasione dell'MTV Day 2003. In seguito ha presentato i programmi di classifiche Dancefloor Chart e Hitlist Italia. Il 12 gennaio 2004 \u00e8 entrata a far parte dei conduttori di \"TRL\", trasmissione di punta dell'emittente musicale. Insieme a Federico Russo ha affiancato i conduttori storici del programma Marco Maccarini e Giorgia Surina, di cui erano destinati a raccogliere l'eredit\u00e0. Dopo le prime puntate nello studio di Milano, dove hanno avuto l'onore di intervistare anche George Michael, lo show \u00e8 andato in trasferta a Venezia, Napoli e Roma, vedendo ospiti richiesti come Avril Lavigne, Vasco Rossi.\nNella stagione 2004-2005 Carolina e Federico hanno preso le redini del trasmissione e a Milano hanno riempito Piazza Duomo con ospiti del calibro di Green Day, Elton John, Fiorello, Renzo Arbore, i Maroon 5 e i Blue. Sono anche tornati in trasferta a Roma in occasione degli MTV Europe Music Awards, dove tra gli altri hanno ospitato Gwyneth Paltrow, poi Napoli, Genova e ancora Roma.\nA partire da ottobre 2005 Carolina conduce \"A night with\", un programma di monografie e approfondimento musicale. Sempre su MTV, ha presentato altri programmi come \"EMA\", concerti live da Atene e Barcellona, \"Operazione Soundwave\", \"MTV Switch Trip\" e vari \"MTVDAY\". Dal settembre 2006 affianca alla conduzione della nuova serie di \"A night with\" quella della Hitlist Italia, la classifica ufficiale FIMI-Nielsen dei dischi pi\u00f9 venduti in Italia.\nRai 4.\nNel 2009 conduce il programma televisivo \"Sugo - 60 minuti di gusto e disgusto\" su Rai 4.\nLA7.\nDal 2011 \u00e8 conduttrice su LA7, dove dal 29 giugno conduce \"Dottori in prima linea\", un format dedicato al mondo della medicina ispirato al format statunitense \"The Doctors\".\nSKY.\nIl 22 settembre 2012 conduce insieme ad Alessandro Cattelan Italia Loves Emilia, concerto in diretta dal Campovolo di Reggio Emilia per raccogliere fondi destinati ai terremotati dell'Emilia-Romagna in onda in payperview su SKY.\nRai 2.\nNel 2013 affianca Fabio Troiano nel programma \"The Voice of Italy\", dove gestisce la parte dedicata al web.\nDea Junior.\nNel 2015 conduce \"La Festa dei Nonni\", evento speciale dello Zecchino d'Oro, in onda il 2 ottobre in collaborazione con l'Antoniano di Bologna.\nEurovision Song Contest.\nNel 2018 ha commentato entrambe le semifinali su Rai 4, e la finale su Radio 2.\nNell'edizione 2021 ha presentato i voti della giuria italiana.\nIl 25 gennaio 2022 Carolina ha condotto con Mario Acampa l'Allocation Draw delle semifinali dell'2022, e presenter\u00e0 il Turquoise Carpet dove sfilano tutti i partecipanti.\nVita privata.\nIl suo compagno \u00e8 il leader del gruppo musicale italiano dei Velvet, Pierluigi Ferrantini, dal quale ha due figli. I due si sono sposati il 10 luglio 2021.\nCarolina Di Domenico \u00e8 testimonial per la Associazione Italiana Sclerosi Multipla (AISM) nella campagna \"La gardenia dell'AISM\" a partire dal 2010 e, insieme al suo compagno, sostiene la Fondazione Domus de Luna fin dalla fondazione nel 2005.\nAltre apparizioni.\nNel 2006 presenta \"Steps and stars\" evento di chiusura della prima edizione del Festival Internazionale del Film di Roma dove consegna un riconoscimento a Robert De Niro. Dal 2009 per due edizioni presenta la cerimonia di consegna dei premi collaterali alla Festival Internazionale del Film di Roma.\n\u00c8 il volto della piattaforma di streaming musicale di Tim dove conduce interviste e format video in onda su TIMmusic e Timvision.\nPresenta il premio EDIDA Elle Deco International design awards(2017/2018/2019).\n\u00c8 la presentatrice ufficiale del Magna Grecia Film festival (2018/2019) e del Taormina Film fest (2019)."}
{"id": "401988", "revid": "123214321", "url": "https://it.wikipedia.org/wiki?curid=401988", "title": "Giacomo Noventa", "text": "Biografia.\nTerzo di cinque figli (Antonio, Maria Antonietta, Guido, Jolanda), Giacomo Noventa nacque da Antonio Ca' Zorzi e Emilia Ceresa, una famiglia benestante di possidenti terrieri. Il nonno, Antonio Ca' Zorzi, era stato il primo sindaco di Noventa di Piave. Il padre fu uno dei protagonisti della bonifica del Basso Piave.\nFrequent\u00f2 le scuola elementari a Noventa di Piave e San Don\u00e0 di Piave e poi il ginnasio al \"Marco Foscarini\" di Venezia, che lasci\u00f2 per via del suo carattere indisciplinato. Nel 1912-1915 frequent\u00f2 una scuola a Udine dalla quale fugg\u00ec nel 1915 per tentare di arruolarsi volontario nella prima guerra mondiale. Venne respinto perch\u00e9 non aveva raggiunto l'et\u00e0 minima, ma ritorn\u00f2 e si arruol\u00f2 l'anno successivo al compimento dei diciotto anni.\nAlla fine della guerra, con la casa di Noventa di Piave prima occupata dalle truppe austroungariche e poi rasa al suolo dai bombardamenti inglesi, si stabil\u00ec con la famiglia a Venezia e altern\u00f2 soggiorni con Torino, dove fin\u00ec gli studi scolastici e si iscrisse alla facolt\u00e0 di Giurisprudenza. A questo periodo risalgono le sue prime poesie.\nNel 1923 si laure\u00f2 all'Universit\u00e0 di Torino in filosofia del diritto con la tesi \"Ricerche sulla forma migliore di governo\". A Torino conobbe la sua futura moglie, Franca Reynaud e frequent\u00f2 fra gli altri Ada e Piero Gobetti, con il quale ebbe un rapporto politico e culturale complesso, Mario Soldati, Giacomo Debenedetti e Carlo Levi. Agli anni torinesi e successivi risale la prima stesura del Castogallo, un poema eroicomico scritto in collaborazione con Soldati. Con Debenedetti, nel 1925, si recarono a Trieste per incontrare Umberto Saba.\nFra il 1926 e il 1929 soggiorn\u00f2 a lungo in Francia: in Savoia lavor\u00f2 con Soldati alla stesura del Castogallo. A Parigi, dove visse a pi\u00f9 riprese, incontr\u00f2 Jacques Maritain. Dal 1930 al 1932 si stabil\u00ec in Germania, prima a Heidelberg, dove tent\u00f2 di conseguire una seconda laurea e dove conobbe Clara Lotte Fuchs che divenne la sua compagna nel periodo tedesco, poi a Marburgo, Vienna e Weimar. Nel 1932, dopo un breve soggiorno a Barcellona, rientr\u00f2 a Torino dove venne arrestato nell'ottobre dello stesso anno in occasione della visita di Mussolini, ma rilasciato subito dopo.\nA Torino ritrov\u00f2 Franca, con la quale si sposarono nell'aprile del 1933. Con la moglie torn\u00f2 nuovamente a Parigi e da l\u00ec a Londra dove nacque il loro primo figlio Alberto. Ritornato a Parigi, nel 1934 soggiorn\u00f2 anche in Piemonte (incontro con Benedetto Croce) e a Firenze, dove redasse \"A proposito di un traduttore di Heine\", che fu pubblicato nella rivista Solaria. Sempre a Firenze nacque la seconda figlia, Emilia, e conobbe i fratelli Carocci. Dopo un breve soggiorno parigino, nel 1935 Noventa rientr\u00f2 a Torino e poi Firenze. Su Solaria comparvero i primi capitoli di \"Principio di una scienza nuova\". Sospetto antifascista, venne nuovamente arrestato e rilasciato dopo 25 giorni.\nNel 1936 scrisse una sceneggiatura cinematografica, ma il progetto di film non vide la luce per mancanza di fondi. Lo stesso anno, a Firenze, fond\u00f2 e diresse insieme a Alberto Carocci, la rivista \"La riforma letteraria\", il cui ultimo numero usc\u00ec nel settembre 1939, e che si connot\u00f2 subito come una rivista fortemente polemica contro la cultura del tempo. La rivista raccolse diverse poesie e saggi. Vari giovani collaborano alla rivista, fra i quali Geno Pampaloni, Giampiero Carocci, Franco Fortini, Giorgio Spini, e Valentino Bucchi.\nNel 1938 nacque il terzo figlio, Antonio. Nel novembre 1939 fu nuovamente arrestato e confinato a Noventa di Piave. Dopo un breve periodo in cui gli fu vietato di risiedere in citt\u00e0 universitarie, Noventa si trasfer\u00ec a Milano, ma nel 1940 fu richiamato nell'esercito e mandato a Piombino. L'anno successivo fu sospeso dal servizio in quanto sospetto antifascista.\nInizi\u00f2 un periodo di spostamenti fra Venezia, la Versilia, Firenze, Cortona e Roma, dove visse sotto falso nome e sfugg\u00ec a un arresto. Frequent\u00f2 in questo periodo Carlo Levi, Pietro Pancrazi, Mario Soldati, e gli esponenti del PCI Renato Guttuso e Celeste Negarville.\nDopo la guerra svolse un'intensa attivit\u00e0 politica e pubblicistica, aderendo prima al Partito Liberale Italiano, nel 1947, poi al Partito Socialista Unitario e quindi a Unit\u00e0 Popolare, con cui si candid\u00f2 senza successo alle elezioni del 1953. Nel 1946 fond\u00f2 il settimanale \"La Gazzetta del Nord\", di cui fu il principale autore e che dur\u00f2 fino al 1947, quando, trasferito da Venezia a Torino, incominci\u00f2 la collaborazione con il settimanale di area socialista \"Mondo Nuovo\" e, successivamente, con altre testate della stessa area politica. In questo periodo conobbe anche Adriano Olivetti e inizi\u00f2 la collaborazione con le Edizioni di Comunit\u00e0.\nNel 1954 si trasfer\u00ec a Milano dove continu\u00f2 la collaborazione con Comunit\u00e0. Nel 1956 usc\u00ec la prima edizione di \"Versi e Poesie\" che lo stesso anno vinse il premio Viareggio. Nel 1958 usc\u00ec, presso Il Saggiatore, \"Il Vescovo di Prato\" e nel 1960 il Saggiatore pubblic\u00f2 \"Nulla di nuovo\" che raccoglie \"Principio di una scienza nuova\" e i \"Manifesti del classicismo\". Sempre per i tipi de il Saggiatore usc\u00ec anche \"Gott mit uns\", con scritti di Noventa, Antonello Trombadori e disegni di Renato Guttuso. Noventa mor\u00ec a Milano il 4 luglio 1960 di un tumore cerebrale.\nPoetica.\nLa produzione letteraria di Giacomo Noventa \u00e8 equamente ripartita tra saggistica (molto vivace e polemica) e poesia (dialettale). Il giudizio d'insieme dei critici oscilla tra le opposte posizioni di chi, come Geno Pampaloni, valorizza soprattutto gli esiti della poesia del Noventa che, a suo giudizio, \u00absta solitaria nel panorama della poesia italiana contemporanea (...) per l'integrit\u00e0 romantica dell'esperienza umana che sostiene il suo canto\u00bb ed \u00e8 \u00abla voce di una coscienza libertaria e religiosa in cui non si \u00e8 spenta l'eco della grandezza dell'uomo\u00bb e chi al contrario, come Giorgio B\u00e0rberi Squarotti, apprezza piuttosto la prosa vivace e bizzarra del \u00abpolemista improvviso, rapido, pronto, facile alle impennate\u00bb, il quale \u00abrealizza le sue pagine migliori quando riesce a esprimere l'asistematicit\u00e0 brillante e stravagante dei suoi gusti sul fondo di nostalgia romantica, che resta la sua aspirazione segreta.\u00bb .\nCome di solito accade, una valutazione equilibrata dello stesso Pampaloni tende a una sintesi delle due tesi estreme, considerato che \u00abnon tutto ci\u00f2 che \u00e8 proprio del Noventa scrittore \"passa\" nella sua poesia; ma ne \u00e8 il presupposto, il retroterra, ed \u00e8 quindi indispensabile per comprenderla.\u00bb \nIl suo cattolicesimo \"moderno\", pur accogliendo le premesse di Vincenzo Gioberti, si nutriva soprattutto di ansia ecumenica. Per lui la trascendenza corrispondeva al bisogno di superare la presenza di anime in conflitto all'interno dello stesso Io; il clericalismo era nient'altro che la negazione del cattolicesimo; la fede doveva conciliarsi con la tolleranza; e lo stato laico doveva ispirarsi ai principi del cattolicesimo, per non diventare n\u00e9 uno stato confessionale, n\u00e9 uno stato etico: \u00abCome l'uomo il quale non ha fede in un Dio che lo trascende si fa egli stesso Dio, cos\u00ec lo stato che non riconosce una religione cui ispirarsi si afferma esso stesso come una religione.\u00bb \nQuella di Noventa \u00e8 una poesia che rifiuta tanto il decadentismo e il crepuscolarismo, quanto il misticismo, mentre accoglie i grandi esempi del romanticismo europeo. Tra i poeti del suo tempo, quello che egli considera pi\u00f9 vicino a se stesso \u00e8 Umberto Saba. I suoi versi, generalmente in dialetto veneziano (quella che lui chiama \u00ablengua mia\u00bb), esprimono spesso un invito alla \"grandezza\" intesa come accensione di sentimenti collettivi capaci di incidere sul destino dei popoli. Ci\u00f2 non vuol dire che quella di Noventa sia esclusivamente una poesia \"civile\"; essa \u00abtrova anzi i suoi accenti migliori nelle parole d'amore, nel canto amebeo tra nostalgia e speranza, nell'accorato volgersi alla malinconia (\"corale\", ma sofferta nella pienezza emotiva del destino individuale) del vivere\u00bb.\nBibliografia.\nL'elenco che segue, in ordine cronologico, comprende i principali contributi critici sulle opere di Giacomo Noventa, pubblicati su quotidiani, periodici o in opere in volume:"}
{"id": "401989", "revid": "599013", "url": "https://it.wikipedia.org/wiki?curid=401989", "title": "John Boswell", "text": "Biografia.\nNato a Boston nel 1947 in una famiglia di militari, Boswell ottenne il suo diploma universitario presso il \"College of William and Mary\", dove si convert\u00ec al cattolicesimo. Il suo nomignolo, tratto dalle sue iniziali, era \"Jeb\". Valido filologo medievale, ottenne il dottorato all'Universit\u00e0 di Harvard, dopodich\u00e9 entr\u00f2 nella Facolt\u00e0 di Storia dell'Universit\u00e0 Yale; divenne professore a pieno titolo nel 1982. Nel 1987, Boswell contribu\u00ec all'organizzazione del Centro di Studi Lesbici e Gay a Yale, che \u00e8 divenuto oggi il Fondo di Ricerca per gli Studi Lesbici e Gay.\nNel 1990 fu nominato professore di storia, dopo che gi\u00e0 aveva firmato un contratto biennale con il Dipartimento di Storia dell'Universit\u00e0 di Yale.\nBoswell \u00e8 morto per una malattia correlata all'AIDS il 24 dicembre del 1994, all'et\u00e0 di 47 anni. Ha lasciato il suo partner, Jerry Hart, i suoi genitori, il colonnello Henry Boswell Jr. e Catharine Boswell, una sorella, Patricia, e due fratelli, Wray e Henry Boswell III.\nGli scritti.\n\"Cristianesimo, tolleranza, omosessualit\u00e0\".\nBoswell \u00e8 noto al grande pubblico soprattutto come autore del rivoluzionario e tuttora controverso libro \"Cristianesimo, tolleranza, omosessualit\u00e0. La Chiesa e gli omosessuali dalle origini al XIV secolo\" (\"Christianity, Social Tolerance and Homosexuality\" 1980) che ha offerto un'interpretazione rivoluzionaria della tradizione occidentale, sostendendo che la Chiesa cattolica non abbia condannato le persone gay durante la sua storia iniziale, ma piuttosto, al massimo fino al XII secolo, abbia alternativamente manifestato un non particolare turbamento riguardo l'omosessualit\u00e0, e una invece attiva celebrazione dell'amore tra uomini.\" Il libro fu inoltre premiato con l'\"American Book Award\" per la storia e con lo \"Stonewall Book Award\" nel 1981.\nThe Marriage of Likeness: Same-Sex Union in Premodern Europe.\nA ogni modo \u00e8 conosciuto primariamente come autore di \"The Marriage of Likeness: Same-Sex Union in Premodern Europe\" (\"Unioni dello stesso sesso nell'Europa pre-moderna\", Villard, New York 1994), nel quale sostiene che la liturgia della \"adelphopoiesis\" (il rito della benedizione dell'amicizia) sia una prova che l'atteggiamento della Chiesa nei confronti dell'omosessualit\u00e0 abbia conosciuto un'evoluzione attraverso i tempi, e che i primi cristiani accettassero talvolta le relazioni tra persone dello stesso sesso.\nRiti relativi a unioni fra persone del medesimo sesso, da Boswell identificate come unioni omosessuali, si trovano in antichi libri liturgici di entrambe le chiese, occidentale e orientale. Si tratta di riti di \"adelphopoiesis\", in greco letteralmente \"il farsi, il rendersi fratelli\". Boswell sostenne che queste fossero unioni anche sessuali, ma altri ritengono che si trattasse invece di riti attraverso i quali si diveniva fratelli adottivi, o \"fratelli uniti con il sangue\".\nBoswell addusse come prove un'icona raffigurante i due santi Sergio e Bacco sita presso il monastero di Santa Caterina sul Monte Sinai, e immagini come una che egli interpret\u00f2 come raffigurante la festa per il matrimonio tra l'imperatore bizantino Basilio il Macedone con il suo \"partner\", Giovanni. Boswell interpreta qui la figura di Ges\u00f9 come adempiente al ruolo di pronubo, di assistente dei novelli sposi.\nBoswell tradusse dettagliatamente molti di questi riti nel suo libro e arriv\u00f2 ad affermare che un matrimonio gay di massa si sarebbe svolto solo un paio di secoli fa presso la basilica di San Giovanni in Laterano, la cattedrale di Roma e sede del papa in qualit\u00e0 di vescovo di Roma.\nGli scritti di Boswell suscitarono un dibattito dettagliato sull\"'Irish Times\", alcuni anni or sono. L'articolo che scaten\u00f2 la discussione, un significativo servizio speciale di uno stimato commentatore irlandese di storia e religione, pubblicato sulla pagina religiosa \"Rite and Reason\" (\"Rito e Ragione\"), \u00e8 stato poi riprodotto su molti siti web.\nRevolutions, Universals, and Sexual Categories.\nIn \"Revolutions, Universals, and Sexual Categories\" (1982, con revisioni), Boswell compara le posizioni costruzioniste-essenzialiste con la dicotomia realista-nominalista. Inoltre stila una lista di tre diversi tipi di tassonomia sessuale:\nRoyal Treasure.\nAl di fuori delle sue pubblicazioni sulla sessualit\u00e0, si segnala il suo \"Royal Treasure\" (\"Tesoro Regio\"): \u00e8 un dettagliato studio storico sui Musulmani mud\u00e9jar nell'Aragona del XIV secolo.\nLa religiosit\u00e0 di Boswell e la sua relazione con la sua opera.\nBoswell stesso fu durante la sua vita un devoto cattolico. Sebbene egli fosse \"ortodosso\" nella maggior parte delle sue credenze, disapprovava fortemente l'istituzionale opposizione della sua chiesa verso il comportamento e le relazioni omosessuali. Fino a un certo grado molto del lavoro e della ricerca che Boswell condusse riguardo alla relazione storica della chiesa cristiana nei confronti dell'omosessualit\u00e0, pu\u00f2 essere visto come un tentativo (secondo alcuni riuscito) di trovare fondamenti per una riconciliazione tra le sue credenze religiose il suo orientamento sessuale."}
{"id": "401990", "revid": "404449", "url": "https://it.wikipedia.org/wiki?curid=401990", "title": "Casacastalda", "text": "Casacastalda (utilizzata, in passato, anche la grafia di Casa Castalda) \u00e8 una frazione del comune di Valfabbrica (PG).\nIl paese \u00e8 situato su una collina a circa 520 , sullo spartiacque che divide il territorio del perugino dal comprensorio dell'eugubino-gualdese e dall'assisano . Si trova a 8\u00a0km a nord est del capoluogo comunale, lungo il tratto pi\u00f9 elevato della Strada statale 318 di Valfabbrica. Casacastalda \u00e8 popolata da 769 abitanti (dati Istat, 2014 ).\n\u00c8 circondata dai primi contrafforti della catena appenninica, su cui svettano il monte Serra, il monte Luciano, il Monte della Dea e il monte Santa Cristina. L'abitato domina la Val di Rasina o R\u00f2sina, torrente proveniente da Gualdo Tadino, e la valle del torrente Risacco (Rio Sicci), affluente del Chiascio.\nStoria.\nIl nucleo originario \u00e8 quasi certamente di origini umbre: molti la identificano con la citt\u00e0 umbra di \"Casmentillana\" (X secolo a.C.), citata da Plinio il Vecchio. Nelle vicinanze sono state trovate tracce di necropoli pagane.\nIl castello attuale fu costruito sulle rovine preesistenti nel 763, ad opera di Ernero Castaldo (da cui il nome \"Casa del Castaldo\"), un longobardo discendente da Totila, ed ebbe una certa importanza nell'alto Medioevo.\nAlterne vicende storiche portarono Casa Castalda alle dipendenze di Perugia, dello Stato della Chiesa e del Ducato di Spoleto.\nNel 1433 i Perugini ricostruirono il castello e nel 1528 gli donarono lo status di \"Libero Comune\". Lo stemma comunale, ancora oggi scolpito in diversi punti del centro storico, \u00e8 composto da una torre sovrastante un torrione, con il grifone rampante di Perugia.\nSuccessivamente, nel 1798, grazie alle truppe napoleoniche e alla sconfitta dello Stato Pontificio, il Comune di Casa Castalda pass\u00f2 al cantone di Gualdo Tadino (dipendente da Perugia), nella Repubblica Romana.\nCon la fine dell'Impero Napoleonico (1815), il Comune di Casa Castalda fu soppresso, ed il suo territorio fu annesso al Comune di Valfabbrica.\nDall'originario castello fortificato, il centro abitato si \u00e8 armoniosamente esteso lungo le quattro direttrici stradali che in esso convergono, ovvero Perugia, Gualdo Tadino, Gubbio e Assisi.\nEconomia e manifestazioni.\nA Casa Castalda si svolgono varie attivit\u00e0 artigianali (mobili d'arte) ed industriali (confezioni, infissi in alluminio).\nIl turismo \u00e8 favorito dalla presenza sul territorio di numerose aziende agrituristiche, con possibili escursioni per le localit\u00e0 di Frecco, San Giorgio, Monte Serra, Caresto e Monte della Dea.\nA valle dell'abitato, presso lo svincolo della superstrada in direzione Ancona, \u00e8 stata realizzata una zona industriale ed artigianale, che ospita svariate attivit\u00e0 imprenditoriali.\nNella prima met\u00e0 di maggio si svolge il Cantamaggio, con canti popolari di ispirazione agreste, le stornellate e i sonetti rievocano l'usanza delle burle cantate e delle serenate. La settimana di Ferragosto \u00e8 caratterizzata dalla sagra dello spaghetto. Nel periodo delle festivit\u00e0 natalizie viene organizzato un presepe vivente.\nSport.\nAssociazioni sportive.\nNel campionato 2012/2013 la matricola Casacastalda \u00e8 stata inserita nel Girone E della Serie D, e fin dalla prima giornata ha mantenuto posizioni di vertice della classifica, concludendo il torneo al secondo posto, ad un solo punto dalla promozione in Lega Pro Seconda Divisione.\nNell'anno 2013 viene effettuata la fusione con la societ\u00e0 Gualdo calcio, squadra proveniente dal campionato di Eccellenza.\nLa nuova associazione ha assunto la denominazione di Associazione Sportiva Dilettantistica Gualdo Casacastalda, ed attualmente partecipa al Campionato Nazionale di Serie D 2015/2016, nel Girone E."}
{"id": "401992", "revid": "287204", "url": "https://it.wikipedia.org/wiki?curid=401992", "title": "Ponte alla Carraia", "text": "Il ponte alla Carraia \u00e8 uno dei ponti che attraversano il fiume Arno a Firenze tra il centro storico e il quartiere Oltrarno.\nStoria e descrizione.\nFu il secondo ad essere costruito dopo il Ponte Vecchio ed il suo primo nome fu appunto Ponte Nuovo.\nLe prime notizie della costruzione risalgono al 1218: il ponte inizialmente in legno fu distrutto da una piena nel 1274. Fu ricostruito presto, ma gi\u00e0 nel 1304 cedette di nuovo per il peso della folla che lo sovrastava per assistere a uno spettacolo sul fiume.\nDopo la disastrosa piena del 1333 fu il primo ponte a essere ricostruito, sembra seguendo un progetto di Giotto.\nDanneggiato nuovamente nel 1557, fu ancora ricostruito per volere di Cosimo I che commission\u00f2 l'opera all'Ammannati che gi\u00e0 stava lavorando al ponte Santa Trinita. \nAlla fine del diciannovesimo secolo fu allargato per permettere un passaggio pi\u00f9 agevole per carri e carrozze. \nIn seguito venne minato, come tutti i ponti fiorentini, nel corso della seconda guerra mondiale e fatto saltare dai nazisti in ritirata per impedire il passaggio delle truppe alleate.\nNel 1948 fu nuovamente ricostruito, cos\u00ec com'\u00e8 visibile adesso, mantenendo la struttura dell'antico progetto a 5 arcate, dall'architetto Ettore Fagiuoli."}
{"id": "401993", "revid": "767487", "url": "https://it.wikipedia.org/wiki?curid=401993", "title": "Grace Jones", "text": "Carismatica figura della musica disco-pop, nota per il suo marcato stile androgino, nel 1999 \u00e8 stata inserita alla posizione 82 nel sondaggio di VH1 \"100 Greatest Women of Rock and Roll.\"\nBiografia.\nNata in Giamaica, ha iniziato la sua carriera come modella prima a New York e poi a Parigi (citt\u00e0 nella quale divideva l'appartamento con la supermodella Jerry Hall e la futura attrice Jessica Lange), sfilando per Yves Saint Laurent, Claude Montana, Azzedine Ala\u00efa, Kenzo Takada e lavorando con fotografi del calibro di Helmut Newton, Hans Feurer e Guy Bourdin.\nVerso la fine degli anni settanta ha conosciuto Jean-Paul Goude, artista e illustratore, con cui ha iniziato una relazione sentimentale e che contribu\u00ec a riplasmare la sua immagine oltre a realizzare le copertine dei suoi dischi. Da Goude avr\u00e0 un figlio: Paulo. Negli anni settanta la Jones entra anche a far parte della vita mondana, apparendo in vari locali glamour della scena newyorkese, come lo Studio 54, le cui performance e stravaganze la consacreranno come icona pop. Viene poi conosciuta anche in Italia, grazie alla sua partecipazione all'innovativo quanto controverso programma \"Stryx\", in cui interpretava la \"Rumstryx\".\nL'aumento significativo di notoriet\u00e0 a livello mondiale fu legato per\u00f2 alle sue rivisitazioni in chiave disco di alcuni \"evergreen\" della musica: il suo maggiore successo discografico arriv\u00f2 infatti nel 1977 con la sua versione de \"La Vie en rose\" di \u00c9dith Piaf; nel 1981 ripropose invece il classico di Astor Piazzolla \"Libertango,\" reintitolato \"I've Seen That Face Before (Libertango)\" e utilizzato nella colonna sonora del film \"Frantic\" di Roman Pola\u0144ski. Dopo \"Pull Up to the Bumper\" del 1981, che rimase per sette settimane al secondo posto della classifica Hot Dance Club Play e si piazz\u00f2 nei primi cinque singoli della U.S. R&amp;B chart, un altro suo successo originale fu \"Slave to the Rhythm\" del 1985 prodotto da Trevor Horn.\nL'anno seguente incise \"I'm Not Perfect (But I'm Perfect for You)\", prodotto da Nile Rodgers degli Chic e nel cui video parteciparono anche Andy Warhol e Keith Haring, che disegn\u00f2 una grossa tela decorata poi trasformata in enorme gonna indossata dalla Jones. Keith Haring collabor\u00f2 con lei anche dipingendole il corpo per alcune esibizioni al Paradise Garage, discoteca in voga della New York anni ottanta che tutto il panorama artistico newyorchese, tra cui lo stesso Haring, era solito frequentare. Nello stesso periodo collabor\u00f2 con gli Arcadia, per il cui singolo \"Election Day\" la Jones interpret\u00f2 una strofa con la sua caratteristica voce in recitativo.\nParallelamente all'attivit\u00e0 musicale ha avuto anche ruoli cinematografici di buon successo, tra cui la ladra Zula in \"Conan il distruttore\", la spia-killer May Day in \"007 - Bersaglio mobile\", l'eclettica testimonial Helen Strang\u00e9 ne \"Il principe delle donne\" e soprattutto la regina dei vampiri nel cult \"Vamp\". Inoltre ha partecipato a numerosi spot pubblicitari, in particolare quella della Citro\u00ebn CX 25GTi turbo in cui guidava l'auto sfoderando tutta la sua prorompente e aggressiva sensualit\u00e0. Le sequenze dello spot facevano parte del video del suo brano \"Slave to the Rhythm\". Ha partecipato al Festival di Sanremo 1991 abbinata alla canzone \"Spalle al muro\" di Renato Zero, la cui versione in inglese si intitola \"Still Life\" e ricalca il testo originale, concludendo con gli ultimi versi in italiano. Interpret\u00f2 il brano vestita da uomo una sera, e da donna nell'altra.\nDopo un lungo periodo di pausa, ritorna sulle scene nel 2008 con l'album \"Hurricane\" che riscuote un buon successo di critica. Nel 2014 partecipa alla colonna sonora del film \"\", curata dalla cantante neo-zelandese Lorde, con il brano \"Original Beast\". Nel 2015 viene pubblicata la sua autobiografia, \"I'll Never Write My Memoirs,\" mentre nel 2018 esce il documentario sulla sua vita, dal titolo \"Grace Jones: Bloodlight and Bami\", per la regia di Sophie Fiennes.\nStile musicale.\nLo stile elegante e decadente di Grace Jones, che unisce disco music, reggae, pop e new wave, \u00e8 considerato la trasposizione musicale dello \"zeitgeist\" dei primi anni ottanta, definita \"un'epoca di plastica, eccessi e suggestioni \"mutant disco\"\". Se i primi album l'hanno \"coronata\" regina della disco music, a partire da \"Warm Leatherette\" (1980) l'artista rinuncia in buona parte alle sonorit\u00e0 dance degli esordi per concentrarsi su uno stile debitore del reggae della post-disco e del rock, mentre con il seguente \"Nightclubbing\" (1981) si avvicina in modo pi\u00f9 deciso alla \"new wave\": genere con cui avr\u00e0 modo di cimentarsi anche in \"Slave to the Rhythm\" (1985). Grace Jones viene inoltre considerata un'anticipatrice del trip hop.\nLibri.\nGrace Jones e Paul Morley, \"I'll Never Write My Memoirs,\" Gallery Books (2015)"}
{"id": "401998", "revid": "1543377", "url": "https://it.wikipedia.org/wiki?curid=401998", "title": "\u00d3scar Pereiro", "text": "Professionista dal 2000 al 2010, vinse il Tour de France 2006.\nCarriera.\nPrimi anni.\nProfessionista dal 2000, inizi\u00f2 la carriera nella squadra spagnola Porta da Ravessa. Pass\u00f2 nel 2002 alla Phonak e nel 2006 alla Illes Balears-Caisse d'Epargne.\nNel 2002 arriv\u00f2 il primo successo di una tappa, durante la Setmana Catalana. L'anno seguente vinse la sesta tappa del Tour de Suisse 2003. Nel 2004 vinse la Classique des Alpes e arriv\u00f2 decimo al Tour de France con la Phonak. Giunse decimo al Tour de France anche nella edizione del 2005, quando riusc\u00ec anche a vincere anche una tappa (la sedicesima) e a vincere il Premio della combattivit\u00e0, e del 2007.\nSempre nel 2005 conquist\u00f2 una tappa del Tour de Romandie.\nIl Tour de France 2006.\nIl Tour de France 2006 inizi\u00f2 in salita, in quanto alla partenza della 13\u00aa tappa, aveva un ritardo di 28'31\" dalla maglia gialla Floyd Landis; perse terreno durante l'undicesima frazione, la Tarbes &gt; Val d'Aran, con cinque salite pirenaiche di cui quattro di prima categoria ed il Colle del Tourmalet ad inizio corsa, che termin\u00f2 con un ritardo di 26'26\" sui migliori.\nNella tredicesima tappa fece parte, con altri quattro corridori, di una \"fuga bidone\", lasciata arrivare fino al traguardo dal gruppo dei migliori. Il gruppetto di fuggitivi (Jens Voigt, Sylvain Chavanel, Manuel Quinziato, Andriy Grivko e appunto Pereiro) arriv\u00f2 al termine della tappa con un vantaggio vicino alla mezz'ora; Pereiro, secondo dietro Voigt al traguardo di Mont\u00e9limar, alla fine di quella tappa indoss\u00f2 la maglia gialla, con un minuto e mezzo di vantaggio sull'ex leader Landis. Mantenne la testa della classifica per sole due tappe e alla fine della quindicesima tappa, sull'Alpe d'Huez, Landis torn\u00f2 a vestire il simbolo del primato.\nLa sedicesima tappa coincise con il crollo del leader americano, ex gregario dell'altro statunitense Lance Armstrong: gi\u00e0 in difficolt\u00e0 sulle prime rampe, una crisi di sete lo colp\u00ec sull'ultima salita a 10 km dalla vetta, La Toussuire (1705 metri di altitudine, 18,4 km di salita alla media del 6% di pendenza). Perse un minuto a chilometro e fu attaccato dai diretti avversari. Carlos Sastre lanci\u00f2 l'attacco e l'unico che resistette fu proprio Pereiro. Landis arriv\u00f2 con oltre dieci minuti di ritardo dal vincitore di tappa Rasmussen e con pi\u00f9 di 8 minuti da Sastre e Pereiro.\nIl giorno successivo, diciassettesima tappa, Landis, capitano della Phonak, attacc\u00f2 riuscendo ad arrivare al traguardo con 5 minuti e mezzo su Sastre e pi\u00f9 di 7 minuti su Pereiro: non fu abbastanza per riprendersi la maglia gialla, ma per la cronometro della diciannovesima frazione era favorito su Pereiro.\nNella tappa contro il tempo Landis a met\u00e0 del percorso aveva gi\u00e0 recuperato i 30 secondi che lo dividevano da Pereiro e al termine della tappa torn\u00f2 ad indossare la maglia gialla che mantenne fino a Parigi.\nSubito dopo la fine della corsa, per\u00f2, due controlli antidoping rivelarono la positivit\u00e0 di Landis: vennero infatti rilevate concentrazioni anomale di testosterone proprio dopo la diciassettesima tappa; a causa del ricorso di Landis, il verdetto ufficiale si trascin\u00f2 fino al 20 settembre 2007, giorno in cui la corte arbitrale indipendente, dopo sentenza dell'Agenzia statunitense Antidoping, assegn\u00f2 formalmente a Pereiro il Tour 2006, undici anni dopo l'ultimo trionfo iberico da parte di Indurain.\nTuttavia anche nei test antidoping dello stesso Pereiro fu riscontrata la presenza di salbutamolo, che non era ritenuta sostanza dopante dall'UCI per via della documentazione fornita dallo spagnolo che ne giustificava l'utilizzo terapeutico per l'asma.\nGli anni seguenti.\nDopo un 10\u00ba posto nel 2007, al Tour de France 2008 Pereiro fu compagno di squadra di Alejandro Valverde, uno dei favoriti per la vittoria finale, alla Caisse d'Epargne. Era quindicesimo in classifica generale quando, durante la discesa dal Colle dell'Agnello (quindicesima tappa), cadde a terra oltrepassando il guard-rail e precipitando per oltre cinque metri nella strada sottostante. Riport\u00f2 solamente la frattura dell'omero e della spalla. Trasportato all'ospedale di Torino, fu poi operato a Vigo, in Spagna. Per lui il 2008 si chiuse qui e dovette rinunciare ai Giochi olimpici di Pechino.\nSi ritira al termine della stagione 2010, dopo un anno passato all'Astana."}
{"id": "402000", "revid": "62004", "url": "https://it.wikipedia.org/wiki?curid=402000", "title": "Jos\u00e9 Azevedo", "text": "Professionista dal 1994 al 2008, vinse tre titoli nazionali a cronometro (1996, 1997, 2001) e ottenne il quinto posto finale al Giro d'Italia 2001 e al Tour de France 2004. Dopo il ritiro \u00e8 stato direttore per formazioni professionistiche; dal 2020 \u00e8 dirigente del team Nippo Delko Provence.\nCarriera.\nDiventa professionista nel 1994 con il Recer-Boavista. Passa quindi alla Maia (la principale squadra ciclistica portoghese) e alla ONCE di Manolo Saiz. Negli anni 2004 e 2005 corre con la US Postal Service di Johan Bruyneel, poi rinominata Discovery Channel, come fedele gregario di Lance Armstrong, soprattutto in salita.\nSoprannominato \"the Ace\" (l'asso), Azevedo \u00e8 arrivato due volte fra i primi dieci al Tour de France. Nel 2006 si \u00e8 classificato sesto alla Parigi-Nizza e quarto al Crit\u00e9rium du Dauphin\u00e9 Lib\u00e9r\u00e9. Dopo il ritiro di Armstrong \u00e8 divenuto il capitano della Discovery Channel prima di tornare in patria, stavolta al Benfica, e chiudervi la carriera al termine del 2008.\nDopo il ritiro \u00e8 stato direttore sportivo dei team RadioShack e RadioShack/Leopard diretti dallo stesso Johan Bruyneel; dal 2014 al 2019 \u00e8 stato invece direttore generale del team russo-svizzero World Tour Katusha. Dal 2020, dopo la chiusura della Katusha, \u00e8 direttore sportivo del ProTeam francese Nippo Delko Provence."}
{"id": "402002", "revid": "1305772", "url": "https://it.wikipedia.org/wiki?curid=402002", "title": "Thomas Percy (poeta)", "text": "Al suo nome sono legati sia un famoso manoscritto contenente antiche poesie e ballate popolari, sia una raccolta di ballate (basata in parte sul citato manoscritto) che rappresenta, in epoca preromantica una delle prime sillogi di tale genere, e che ebbe un'influenza enorme sul Romanticismo inglese, su Sir Walter Scott e, in ultimo, per la raccolta canonica di Francis James Child, le \"Child Ballads\".\nBiografia.\nThomas Piercy nacque a Bridgnorth nella contea inglese dello Shropshire, il 13 aprile 1729, figlio di Arthur Lowe Piercy, agiato droghiere e tabaccaio e pi\u00f9 tardi balivo (\"bailiff\") della cittadina, e di Jane Nott.\nSin da ragazzo manifest\u00f2 un interesse vivissimo per i racconti di Cavalleria e per altri argomenti che riportassero al passato; ci\u00f2 gli form\u00f2 un precoce gusto letterario, e si dice che all'et\u00e0 di 17 anni avesse gi\u00e0 accumulato una biblioteca di quasi 300 volumi (un'autentica enormit\u00e0 per quel tempo).\nAllievo della Newport School, nel 1746, cio\u00e8 sempre all'et\u00e0 di 17 anni, vinse un'esibizione pubblica presso il Christ Church College di Oxford; nel 1750 divenne \"Bachelor of Arts\" e tre anni dopo, nel 1753, fu ordinato sacerdote anglicano e ottenne il titolo di \"Master of Arts\". Gli fu assegnata la parrocchia di Easton Maudit, nel Northamptonshire, di cui prese possesso nel 1756, divenendo nel contempo rettore del collegio di Wilby e mutando leggermente la grafia del cognome in \"Percy\" (probabilmente come vezzo per renderla identica a quella di una delle pi\u00f9 nobili famiglie scozzesi presente in diverse ballate tradizionali, tra le altre cose).\nA quegli anni risale la sua amicizia con il poeta William Shenstone.\nThomas Percy spos\u00f2 nel 1759 Anne Gutteridge, che aveva incontrato nel 1757. Rimasero sposati per 47 anni, fino alla morte della donna, nel 1806; ebbero sei figli (cinque femmine e un maschio). Tre figlie morirono in giovanissima et\u00e0 e l'unico figlio maschio poco prima dell'esame di maturit\u00e0.\nIn seguito, Percy divenne cappellano del re Giorgio III) e, nel 1778, fu nominato diacono di Carlisle. Dal 1782 al 1811 fu vescovo della Chiesa anglicana di Dromore (fu nominato il 17 aprile e consacrato il 26 maggio 1782).\nThomas Percy mor\u00ec il 30 settembre 1811 a Dromore (Irlanda) all'et\u00e0 di 82 anni.\nIl \"Percy Folio\".\nNel 1755 un suo amico, Humphrey Pitt, che aveva una casa nelle campagne circostanti, gli vendette per pochi soldi uno squinternato volume di enormi dimensioni, un \"in folio\" manoscritto che i domestici della casa avevano in grossa parte rovinato strappandone le pagine, totalmente o parzialmente, per accendere il camino. Percy, con le sue conoscenze gi\u00e0 approfondite, si era accorto che il volume conteneva una raccolta (anonima) di ballate ed altre poesie popolari, scritte in una calligrafia piuttosto strana e irregolare, ma che non fu arduo individuare come proveniente circa dalla met\u00e0 del XVII secolo. Tale manoscritto, da allora celebre semplicemente come \"Percy Folio\", forma una delle basi storiche intangibili per lo studio e la catalogazione delle \"folk ballads\" angloscozzesi; alcune \"Child Ballads\" sono testimoniate esclusivamente da esso, come ad esempio Sir Aldingar.\nLe \"Reliques Of Ancient English Poetry\".\nEntusiasmato e ispirato dalla scoperta, il Percy, spinto anche da Samuel Johnson con cui aveva iniziato una fitta corrispondenza informandolo di ci\u00f2 che aveva trovato, inizi\u00f2 nello stesso anno 1756 a compilare l'opera per la quale \u00e8 pi\u00f9 noto, le \"Reliques Of Ancient English Poetry\", pubblicate in tre volumi. Concepite inizialmente come semplice edizione del manoscritto, ben presto si trasformarono in una raccolta di ballate \"popolari\" sulle quali il Percy, con il suo gusto letterario, intervenne non poco per \"migliorarne\" la qualit\u00e0 poetica secondo. Dal punto di vista della filologia moderna si tratta senz'altro di un'aberrazione, ma \u00e8 necessario tenere conto dei diversi canoni del tempo. Sullo stesso manoscritto \"in folio\" sono tuttora visibili le annotazioni prese dal Percy, e intere righe originali modificate e, a volte, cancellate. La stesura definitiva ebbe inizio nel 1761, e la pubblicazione avvenne nel 1765 ottenendo una risonanza enorme e procurando al Percy una fama che gli permise addirittura di fondare una sorta di \"cerchia antiquaria\" della quale fecero parte Richard Farmer e Thomas Warton.\nL'influenza delle \"Reliques\" (o, come vengono comunemente chiamate, \"Percy's Reliques\") fa della data della sua pubblicazione, il 1765, una pietra miliare nella letteratura inglese. I primi romantici inglesi e veri fondatori del movimento, William Wordsworth e Samuel Coleridge, dichiararono a pi\u00f9 riprese che la lettura delle \"Reliques\" li aveva ispirati totalmente per la composizione delle Lyrical Ballads, e la cosa \u00e8 pienamente avvertibile anche nel capolavoro della raccolta, la \"Ballata del vecchio marinaio\". Le \"Reliques\" del Percy contribuirono in modo decisivo alla formazione di un gusto e di un ambiente che, con la riscoperta delle radici popolari medievali, portarono diritti al Romanticismo. Non \u00e8 esagerato affermare che senza le \"Percy's Reliques\" (il cui influsso si fece sentire assai anche sul linguaggio poetico, specialmente con l'immissione di termini genuini arcaici scomparsi da tempo dall'uso), il Romanticismo inglese avrebbe assai ritardato la sua comparsa.\nIn seguito, con l'affinamento della tecnica filologica, il metodo del Percy e i suoi pesanti ed arbitrati interventi sul testo (un esempio, famoso, per tutti: quello di Edward, Child #13, di cui il Percy arriv\u00f2 a \"arcaizzare\" arbitrariamente persino la grafia, con \"spellings\" falsamente antichi tipo \"quhy\" per \"why\" o \"zour\" per \"your\") furono oggetto di pesanti e giustificate critiche, specialmente da parte del Child; ciononostante, lo stesso Child dovette per molte ballate continuare a basarsi, pur con le mille avvertenze da rigoroso filologo qual era, sull'opera del Percy.\nAltre opere.\nL'opera del Percy non si ferma qui. Di carattere tutt'altro che cupo e fumoso, come il suo ministero e i suoi studi potrebbero far credere, era capace di restare barricato per mesi quando si sentiva \"in a studious mood\" (per usare le sue parole), mentre quando si sentiva \"in a gay mood\" (sempre parole sue) era un compagnone e un avvenente donnaiolo. Nel 1758, assieme all'amico poeta James Grainger, pubblic\u00f2 una versione inglese delle elegie del poeta latino Tibullo; per la \"Collection of Poems by Several Hands\" di Robert Dodsley, pubblicata tra il 1748 e il 1758, scrisse \"O Nancy\", che il poeta nazionale scozzese, Robert Burns, ebbe a definire \"the most beautiful Ballad in the English language\". La poesia \u00e8 usualmente ritenuta un omaggio alla sua fidanzata Anne Gutteridge.\nThomas Percy \u00e8 autore di un'altra cospicua serie di opere: tradusse (dal portoghese) il romanzo cinese \"Hau Kiou Choaan\", pubblicato nel 1761; una serie di racconti incentrati sulle figure di vedove, \"The Matrons\" (1762); \"Five Pieces of Runic Poetry\" (1763, traduzioni libere dall'islandese) ed un'interpretazione del Nuovo Testamento, \"A Key to the New Testament\" (1765)."}
{"id": "402003", "revid": "1748167", "url": "https://it.wikipedia.org/wiki?curid=402003", "title": "Costa dei Trabocchi", "text": "La Costa dei Trabocchi \u00e8 un tratto del litorale abruzzese, nel medio Adriatico, esteso lungo la strada statale 16 Adriatica e corrispondente alla maggior parte della costa della provincia di Chieti. Il litorale \u00e8 caratterizzato dalla diffusa presenza di trabocchi, antiche macchine da pesca su palafitta. Fra le varie teorie sulle prime apparizioni dei trabocchi sulle coste abruzzesi, una delle pi\u00f9 accreditate li farebbe risalire al XVIII secolo.\nGeografia.\nLa costa si presenta non omogenea, mostrando notevole variet\u00e0 nell'aspetto; vi sono infatti tratti di spiaggia bassa e sabbiosa (come a Ortona, Le Morge, Casalbordino, Vasto e San Salvo) e tratti a ciottolame (a Fossacesia, Torino di Sangro e Vasto), oltre a tratti alti e rocciosi (a San Vito Chietino, Rocca San Giovanni e Vasto).\nLa fascia costiera si snoda tra vallate e colline che, terminando sul mare, danno vita a paesaggi e ambienti naturali di vario genere. L'impianto urbano del litorale non condivide i caratteri di continuit\u00e0 e linearit\u00e0 propri del cosiddetto sistema lineare basso-adriatico (la lunga area metropolitana che si sviluppa in maniera pi\u00f9 o meno continua da Rimini fino a Ortona), anche se fenomeni di speculazione edilizia e \"francavillizzazione\", ovvero la costruzione di edifici a ridosso della linea di costa che limitano l'accesso e visibilit\u00e0 del mare, come avvenuto a Francavilla al Mare, minacciano l'integrit\u00e0 dell'ambiente naturale.\nStoria.\nSecondo alcuni il trabocco sarebbe un'invenzione dei Fenici, ma i primi documenti che parlano dei \"trabocchi\", reperiti dal padre Stefano Tiraboschi, si parla della presenza di Celestino V nell'abbazia di San Giovanni a Fossacesia, citando anche strutture lignee sulla spiaggia detti \"trabocchi\", si deduce che durante l'epoca di soggiorno del frate Pietro da Morrone a Fossacesia nel 1240, i trabocchi gi\u00e0 esistevano. \nAltre attestazioni si hanno nel XVIII secolo, lungo la costa garganica. Lo storico Cupido narra che il terremoto del 1627 colp\u00ec il Gargano, generando un maremoto che colp\u00ec anche i fiumi Fortore e l'Aterno-Pescara. Durante l'epoca del vice regno spagnolo, in queste zone giunsero dei coloni francesi, composte da fabbri e falegnami, che popolarono in Abruzzo le comunit\u00e0 di San Vito e Rocca San Giovanni, nel Gargano Vieste e Peschici. \nI trabocchi costruiti da loro, secondo alcuni da famiglie di religione ebraica, servirono come ingegnose macchine da pesca per poter prendere la cacciagione direttamente sulla terraferma, e non avventurandosi rischiosamente in barca.\nStudi recenti, peraltro, hanno dimostrato che secondo antica tradizione di tutto l\u2019Adriatico, in mancanza di strade a lunga percorrenza, venivano realizzati impalcati per l'attracco di navi da cabotaggio impiegate nel trasporto dei prodotti della terra, verso i mercati della Dalmazia, del Regno di Napoli, dello Stato della Chiesa, dell\u2019Austria e della Repubblica di Venezia. Ed era onere delle locali autorit\u00e0 feudali o della borghesia terriera costruire e mantenere queste strutture, come risulta dagli atti degli erari dell\u2019Abbazia di S. Giovanni in Venere, conforme la storiografia ufficiale. Tra tutti, Alessandra Bulgarelli Lukacs, studiosa dell\u2019Universit\u00e0 Federico II di Napoli, la quale sostiene che la costa abruzzese, tra il Sangro e Ortona, era punteggiata di queste strutture dette caricatoi-scaricatoi in grado di ospitare piccolo naviglio di uso cabotiero. \u00c8 questo dunque lo scenario da cui emerge e prende corpo il trabocco, che noi conosciamo. L\u2019occasione \u00e8 data dal progetto di deforestazione e dissodamento di terreni, tra S. Fino e Vallev\u00f2, a partire dalla met\u00e0 del \u2018700. Nel corso di tali operazioni venivano realizzate impalcature in legno, per consentire il carico del materiale legnoso sulle navi da cabotaggio veneziane. Tali strutture furono realizzate nei punti in cui la costa presentava scogli affioranti con acque profonde sufficientemente per consentire la navigazione alle suddette imbarcazioni, tra Punta della Schiavonesca e Punta Malv\u00f2. Esattamente a Punta de\u2019 Mazziotti, in una piantina di met\u00e0 Ottocento, risulta collocato il \u00ab2\u00b0 trabocco\u00bb. A conclusione di tali operazioni forestali i coloni protagonisti, insediatisi definitivamente con le loro famiglie sulle terre ricevute, parte in propriet\u00e0 e parte in colonia perpetua, pensarono di adattare e recuperare tali \u201cimposti\u201d, utilizzandoli nella pesca dei periodi morti della lavorazione dei campi. Si distinsero in tali operazioni, secondo fonti scritte, coloni identificati a mezzo patronimici tra cui \u201cJacobo Antonio\u201d che intorno al 1750 diede origine al cognome Vir\u00ec. Tali coloni, provenienti dalla Dalmazia parecchi secoli prima, erano insediati, secondo la cartina antica Igm n. 7, in localit\u00e0 S. Fino dove \u00e8 riportato il toponimo \u201cMasseria Vr\u00ec\u201d, da cui \u201cVir\u00ec\u201d e infine Ver\u00ec. L\u2019intento e le fatiche di tali coloni pare abbiano prodotto i risultati sperati, se le stesse strutture furono poi ripensate, consolidate e migliorate, grazie all\u2019esperienza acquisita nel tempo e all\u2019impiego di materiale ferroso abbandonato dalle maestranze addette alla costruzione della vicina strada ferrata. I trabocchi, dunque, sarebbero nati da strutture create, secondo tradizione antica, per dare sbocco alle attivit\u00e0 economiche del territorio, cui i coloni protagonisti di quella stagione agro-silvana seppero dare, in definitiva, una diversa e utile destinazione, impedendone la distruzione al mare, tramandando cos\u00ec ai posteri un patrimonio culturale e morale di inestimabile bellezza, insieme a una tradizione che ancora oggi continua ad arricchirsi di senso, essendo diventata identitaria di tutta la costa e soprattutto della comunit\u00e0 territoriale. Nel 1889 Gabriele D'Annunzio affitt\u00f2 una villa presso San Vito Chietino, rimanendo colpito dai trabocchi, in particolare dal trabocco Turchino, che descrisse nel romanzo \"Il trionfo della morte\" (1894).\nComuni.\nSan Vito Chietino.\nSulla costa di San Vito Chietino si trova il trabocco pi\u00f9 antico fra quelli ancora esistenti, quello di Punta Turchino, descritto da Gabriele D'Annunzio nel romanzo \"Il trionfo della morte\".\nAi lati del porto vi \u00e8 un'ampia spiaggia sabbiosa con alcuni stabilimenti balneari, mentre il resto della costa \u00e8 frastagliato, prevalentemente roccioso, con spiagge caratterizzate da ciottoli.\nTorino di Sangro.\nLe coste di Torino di Sangro (\"Tur\u00ecne\" in dialetto abruzzese) sono comprese in 6\u00a0km circa tra i fiumi Sangro a nord e Osento a sud; nel territorio comunale \u00e8 presente l'area naturale protetta della Lecceta di Torino di Sangro, con diverse specie vegetali di derivazione balcanica, a testimonianza della continuit\u00e0 dei rapporti fra le due sponde dell'Adriatico.\nMolte specie di volatili nidificano nel comune e in particolare nelle aree protette, fa cui il cavaliere d'Italia, il falco di palude, la beccaccia di mare, il cormorano, la ghiandaia marina, il gruccione, il martin pescatore e il topino.\nLa spiaggia sabbiosa di Le Morge \u00e8 protetta da un sistema di frangiflutti posti a breve distanza dalla riva al fine di contrastare l'erosione e le frequenti mareggiate che gi\u00e0 provocarono il 24 ottobre 2004 il crollo del ponte sul fiume Sangro della statale adriatica.\nPoco pi\u00f9 a nord di Le Morge, sulla punta omonima, \u00e8 presente l'unico trabocco di Torino di Sangro, di recente costruzione e utilizzato solo per la pesca; nei pressi vi sono campeggi e boschi secolari.\nVasto.\nSituata tra il Sinello ed il torrente Buonanotte, \u00e8 la citt\u00e0 pi\u00f9 popolosa della Costa dei Trabocchi.\nL'omonimo golfo \u00e8 compreso nei 20km di costa della citt\u00e0. Questo si presenta molto eterogeneo, con tratti sabbiosi e altri con ciottolame.\nLa zona di Vasto Marina \u00e8 il tratto pi\u00f9 meridionale, di carattere sabbioso, mentre il tratto pi\u00f9 settentrionale dal Porto di Vasto \u00e8 caratterizzato dalla riserva naturale di Punta Aderci (\"Punta d'Erce\" in vastese, pi\u00f9 volte risultata tra le spiagge pi\u00f9 belle d'Italia).\nSan Salvo.\nIl comune pi\u00f9 meridionale della costa dei Trabocchi e dell'intero litorale abruzzese \u00e8 San Salvo (\"S\u00e0nd\u00eb S\u00e0lv\u00eb\" in dialetto abruzzese)\nNel suo litorale di circa 2 km \u00e8 presente il Giardino botanico Mediterraneo nella parte pi\u00f9 a nord, mentre al confine con il Molise \u00e8 presente un porto turistico dove sono possibili collegamenti marittimi per le Isole Tremiti. Tra le due \u00e8 presente un litorale sabbioso attrezzato per il turismo balneare.\nLuoghi d'interesse.\nL'elenco riguarda solo i monumenti a ridosso della costa:\nLa chiesa risale al VII secolo, costruita sopra un tempio di Venere, che si affacciava sul promontorio estremo verso la costa. Successivamente \u00e8 stata ampliata nel XII secolo dall'abate Oderisio, e distrutta dalle invasioni Turche nel XVI secolo, tanto che l'interno dovette essere rifatto, ripristinato nello stile semplice romanico solo negli anni '50. L'abbazia, come citato nel 1173 dalla bolla di Alessandro III, era una delle pi\u00f9 importanti dell'ordine benedettino della costa abruzzese, insieme alla coeva Santo Stefano in Rivomaris (Casalbordino), e mantenne il prestigio sino al XVII secolo. Si presenta in stile romanico di derivazione orientale, per lo pi\u00f9 siciliana, per quanto concerne i rilievi a motivi geometrici delle tre absidi semicircolari, volte verso il mare. L'abbazia ha pianta rettangolare con la facciata a salienti, decorata dal \"Portale della Luna\", in pietra bianca e marmi di diversa derivazione (per lo pi\u00f9 materiale di spoglio del vecchio tempio romano), con rilievi delle \"storie della Genesi\" e la \"Deesis\" sulla lunetta, un altro portale a tutto sesto \u00e8 posto sul fianco volto nell'entroterra, il campanile era una torre, ma oggi si presenta in un rifacimento posticcio; oltre l'ingresso, si trova verso il mare il chiostro porticato quadrangolare, cinto da mura, e la casa dell'abate. L'interno si conserva abbastanza fedelmente, diviso in tre navate da pilastri quadrati, di eccellente \u00e8 la cripta sotterranea, realizzata con le colonne del tempio romano, e presso le tre absidi si conservano degli affreschi giotteschi e quattrocenteschi, come la Crocifissione, e la Madonna col Bambino tra santi.\nSi trova nella localit\u00e0 Santo Stefano nel comune di Casalbordino, vicino alla costa. Fu costruita nel VI secolo, e restaurata nel XII. A causa della distruzione turca nel XVI secolo, la chiesa \u00e8 rimasta abbandonata, e oggi sopravvivono due pezzi di mura e la parte dell'abside.\nIn seguito alla fabbricazione di un'icona della Madonna, anche altri contadini malandati per la peste guarirono, e fu costruito il santuariovero e proprio. Il santuario nuovo fu costruito nel 1824, e rimasto tale sino ai danni avvenuti durante la seconda guerra mondiale. Gi\u00e0 qualche decennio prima si era pensato a rifare il campanile a torre, e a costruire l'annesso monastero dei Padri Benedettini. Sentita la necessit\u00e0 di ricostruire un santuario pi\u00f9 grande, ricominciata la venerazione dell'icona della Madonna, che era stata incoronata dal pontefice nel 1899, e poi restaurata nel dipinto nel 1954, il nuovo santuario fu ricostruito sopra quello vecchio nel 1961, con nuovo impianto rettangolare, basilicale, a tre navate, e aspetto neo rinascimentale. \nAnche Gabriele D'Annunzio ricorda il santuario nel \"Trionfo della morte\" (1894), descrivendo la pratica quasi profana e delirante della guarigione dei poveri ammalati e storpi, che si accalcano urlanti presso l'altare.\nAlto 70 metri, \u00e8 il secondo faro pi\u00f9 alto d'Italia. Costruito originariamente nel 1906, venne distrutto nel 1944 durante la guerra. Ricostruito successivamente con aspetto simile all'originale su progetto di Olindo Tarcione, si presenta attualmente come una slanciata costruzione in muratura in forma di torre, avente base in un centro di controllo, usato in passato come sede della capitaneria di porto, successivamente trasferita in altra sede. Nelle vicinanze del faro si trova la neogotica chiesetta di Santa Maria di Pennaluce. Proseguendo lungo la strada adiacente troviamo, collocata su un promontorio che domina il porto sottostante, la cinquecentesca Torre di Punta Penna, costruita per volere di Carlo V per contrastare le invasioni turche.\nIl promontorio dannunziano di San Vito.\nLa cittadina marittima di San Vito Chietino \u00e8 nota perch\u00e9 nel tratto della Costa dei Trabocchi, nella localit\u00e0 delle Portelle, a met\u00e0 strada tra il centro e Fossacesia, vi \u00e8 un eremo dove nell'800 vi fu costruita una casa da pescatori, che Gabriele d'Annunzio nel 1889 acquist\u00f2 e ristruttur\u00f2 per il suo soggiorno personale assieme all'amante Barbara Leoni.\nLa casa e l'eremo tutto \u00e8 chiamata eremo dannunziano, o promontorio dannunziano, ed oggi \u00e8 un museo privato. Dallo stile architettonico pare essere un tipico edificio della architettura rurale ottocentesca abruzzese. La parte dell'edificio utilizzata dal poeta non presenta elementi di degrado. La pianta \u00e8 a base quadrata. La facciata sulla piazza \u00e8 su due livelli con elementi in stile neomedievale lombardo. Al piano terra vi \u00e8 un porticato che segue il piano superiore di cui la parte centrale della facciata \u00e8 avanzata al resto dell'edificio. Ai lati vi sono due fornici. Il fronte \u00e8 in arenaria. D'Annunzio vi ambient\u00f2 anche una parte del suo romanzo \"Il trionfo della morte\" (1894), in cui il protagonista Giorgio Aurispa giunge nel piccolo borgo sanvitese assieme all'amante Ippolita.\nReduce dalla delusione nel paese di Guardiagrele della scoperta della rovina finanziaria della propria nobile famiglia, Giorgio cerca riposo nel mare, e studia il \"Cos\u00ec parl\u00f2 Zarathustra\" di Nietzsche, apprendendo la filosofia del superuomo. Giorgio tuttavia non riesce a fondere il suo pensiero naturalistico e quello superoministico dirompente, e ne fa esperienza dapprima assistendo a scene di superstizione popolare a San Vito, quando si teme che una bambina venga rapita di notte dalle streghe, e quando un ragazzino viene trovato affogato nel mare dalla madre; e poi recandosi in pellegrinaggio nel vicino paese di Casalbordino. L\u00ec, nel santuario della Madonna dei Miracoli, Giorgio Aurispa viene travolto dall'orrore della superstizione dei contadini locali, che si abbassano agli stati pi\u00f9 miserevoli, riducendosi a larve, per ottenere il miracolo della Madonna. Oggi sul promontorio sono sorti ristoranti dedicati al poeta di Pescara, e anche un parco pubblico con belvedere, dov'\u00e8 sepolta l'amante di d'Annunzio: Barbara Leoni.\nAttualit\u00e0.\nDiversi progetti di sfruttamento delle risorse petrolifere in adriatico hanno coinvolto la zona, fra i quali il cosiddetto centro oli, ovvero un impianto di deidrosolforazione del petrolio greggio, progettato dall'ENI.\nLa legge regionale n. 14 del 2009 ha sospeso la costruzione del centro, ma molte compagnie hanno presentato progetti per la realizzazione di piattaforme marine per l'estrazione e la lavorazione del petrolio, non interessate da tale legge.\nCorridoio Verde Adriatico.\nNell'ambito del progetto del Corridoio Verde Adriatico, una lunga pista ciclabile che attraversa tutta la fascia litoranea adriatica italiana dal Friuli-Venezia Giulia alla Puglia, la costa dei trabocchi dagli anni 90 \u00e8 stata interessata da una serie di progetti di recupero dell'ex tracciato ferroviario in ottica di riconversione in pista ciclabile, speso resi difficoltosi dalla morfologia del territorio. \nPista ciclabile \"Via Verde\".\nNel 2006, dopo circa 150 anni, prende avvio il processo di dismissione della tratta Ferroviaria adriatica, tra Ortona e Vasto, all'interno della quale ricade il territorio della Costa dei trabocchi. Della vecchia struttura rimarranno in piedi solo i ponti, le gallerie e le opere di contenimento idrogeologico, a protezione delle scarpate e dei vari torrenti. Il sedime abbandonato, quasi a contatto della spiaggia, su cui scorrevano i binari ritorner\u00e0 fruibile come lo era stato un tempo, prima che la Societ\u00e0 Italiana strade ferrate meridionali lo occupasse abusivamente, tra il 1862 e il 1869, per la posa in opera della ferrovia.\nAttualmente la \"Via Verde della Costa dei Trabocchi\" \u00e8 in fase di completamento e mira al collegamento continuo tra Ortona e la vecchia stazione ferroviaria di Vasto (oltre ad un ulteriore tratto di ciclabile gi\u00e0 usufruibile tra la Marina di Vasto e San Salvo Marina) nel pi\u00f9 grande contesto del Corridoio Verde Adriatico, la pista ciclabile che dovr\u00e0 collegare Trieste al Salento."}
{"id": "402006", "revid": "62004", "url": "https://it.wikipedia.org/wiki?curid=402006", "title": "Georg Totschnig", "text": "Professionista dal 1993 al 2006, \u00e8 stato pi\u00f9 volte campione nazionale a cronometro ed in linea; conta anche una vittoria di tappa al Tour de France 2005. \u00c8 fratello di Harald Totschnig.\nCarriera.\nTotschnig vinse il primo titolo nazionale a cronometro gi\u00e0 nel 1989, nella categoria juniores. Pass\u00f2 professionista nella seconda met\u00e0 della stagione 1993, firmando un pre-contratto con il Team Polti. L'anno successivo ottenne i primi piazzamenti, tredicesimo posto al Giro d'Italia ed il quarto alla Euskal Bizikleta. Nel 1995 termin\u00f2 nono al Giro d'Italia e partecip\u00f2 per la prima volta al Tour de France, classificandosi trentasettesimo.\nOttenne la prima vittoria da professionista nel 1996, quando si impose nella gara a cronometro del campionato austriaco. Nella stessa stagione corse la sua prima, ed unica, Vuelta a Espa\u00f1a in cui si classific\u00f2 sesto.\nL'anno successivo pass\u00f2 al Team Deutsche Telekom, in cui rimase fino al 2001, e vinse una tappa della Vuelta a Castilla y Le\u00f3n, corsa in cui conquist\u00f2 anche la classifica degli scalatori. Chiuse quella stagione imponendosi nuovamente nel campionato austriaco, sia nella prova in linea sia in quella contro il tempo. Dovette per\u00f2 aspettare il 2000 per tornare ad imporsi, ancora in Austria, con la vittoria della quarta tappa e della classifica generale del Giro d'Austria. Al termine della stagione lasci\u00f2 il Team Telekom per passare al Team Gerolsteiner, in cui rimase fino alla conclusione della carriera, avvenuta nel 2006.\nNegli anni successivi vinse diversi altri titoli nazionali, una tappa al Tour de Suisse 2004, si piazz\u00f2 settimo al Giro d'Italia 2002, quinto nell'edizione successiva e settimo al Tour de France 2004. Nel 2005 ottenne il successo pi\u00f9 significativo della sua carriera, la quattordicesima tappa del Tour de France. Riusc\u00ec ad andare in fuga insieme ad altri ciclisti e sull'ultima ascesa verso Ax 3 Domaines, seguendo i compagni di fuga Stefano Garzelli e Walter B\u00e9n\u00e9teau, mantenne un distacco sufficiente dal secondo classificato di quel giorno, Lance Armstrong, per giungere sul traguardo vincitore, con un vantaggio di 56 secondi. Fu il primo austriaco a vincere una tappa al Tour de France dopo Max Bulla nel 1931. Questa fu la sua ultima vittoria e si ritir\u00f2 alla fine dell'anno successivo.\nNel 2005 fu nominato Personalit\u00e0 sportiva austriaca dell'anno.\nDopo il ritiro.\nDal 2008 al 2014 \u00e8 stato dirigente sportivo del Tyrol/Tirol Cycling Team, sodalizio con licenza Continental."}
{"id": "402012", "revid": "466539", "url": "https://it.wikipedia.org/wiki?curid=402012", "title": "Silvio Cinquini", "text": "Biografia.\nNel 1929 si laure\u00f2 a Bologna. Dopo aver conseguito il Diploma di perfezionamento in Analisi superiore alla Scuola Normale, comincia a insegnare a Pisa sempre alla Normale. nel 1938 si sposa con Maria Cibrario. Nel 1939 Cinquini si trasferisce all'Universit\u00e0 di Pavia dove insegna Analisi e dove rimarr\u00e0 fino al 1976, anno del suo collocamento fuori ruolo. Dal 1957 al 1969 ha ricoperto la prestigiosa carica di preside nella facolt\u00e0 di Scienze. Nel 1981 \u00e8 stato nominato \"Professore emerito\".\nSi interess\u00f2 principalmente al calcolo delle variazioni e alle equazioni e sistemi differenziali a derivate parziali non lineari. Ha scritto circa 130 pubblicazioni scientifiche. Parte della sua raccolta libraria \u00e8 stata donata alla Biblioteca della Scienza e della Tecnica. \u00c8 stato inoltre membro di diverse Accademie. "}
{"id": "402014", "revid": "1573940", "url": "https://it.wikipedia.org/wiki?curid=402014", "title": "St\u00f8d", "text": "Lo st\u00f8d \u00e8 un fenomeno fonetico caratteristico della lingua danese.\nFonetica.\nLo st\u00f8d pu\u00f2 essere pronunciato in diversi modi, ma nell'uso parlato normale si realizza come una contrazione della glottide, ma nella lingua sorvegliata pu\u00f2 anche essere realizzato con una chiusura della glottide.\nIn molte lingue il colpo di glottide \u00e8 un fonema distinto (per esempio in diverse lingue semitiche), un allofono (per esempio in inglese Cockney, \"bu'er\" = \"butter\") o come un \"glide\" (per esempio nel tedesco \"be'achten\").\nIn danese lo st\u00f8d \u00e8 da considerarsi un fonema indipendente, poich\u00e9 esistono diverse coppie minime che si distinguono soltanto per la presenza o l'assenza di st\u00f8d: \"and'en\" (\"anatra\") ~ \"anden\" (\"altro\"), \"ta'l\" (\"parla\" imperativo) ~ \"tal\" (\"numero\"), \"l\u00f8'ber\" (\"corre\") ~ \"l\u00f8ber\" (\"corridore\") ecc.\nOrtografia.\nLo st\u00f8d non \u00e8 segnalato da alcun diacritico nell'ortografia danese. Tendenzialmente, tuttavia, le parole che terminano in \"-nd\" (con la \"d\" muta) hanno lo st\u00f8d, mentre quelle che terminano in \"-n\" (con vocale breve), non hanno lo st\u00f8d: \"hund\" (\"cane\") ~ \"hun\" (\"lei\"), \"mand\" (\"uomo\") ~ \"man\" (\"si\" riflessivo)\nNella scrittura fonetica, lo st\u00f8d, o colpo di glottide, si indica con il segno [\u0294].\nStoria.\nLo st\u00f8d danese \u00e8 verosimilmente derivato da un originario accento musicale, che infatti si trova tuttora in svedese e norvegese. Lo st\u00f8d compare in linea di massima soltanto in parole monosillabiche che in svedese e norvegese presentano l'accento acuto, anche detto \"accento 1\", mentre le forme monosillabiche senza st\u00f8d corrispondono generalmente alle parole svedesi e norvegesi con accento grave o \"accento 2\". Per esempio: danese \"\u00e5nd'en\" ~ \"\u00e5nden\", svedese \"a\u00b4nden\" ~ \"a`nden\".\nLo st\u00f8d danese e l'accento 1 norvegese e svedese erano originariamente limitati alle parole monosillabiche.\nQuesto sistema si complic\u00f2 perch\u00e9 nel corso del medioevo una serie di parole monosilabiche divennero plurisillabiche: le parole che terminavano in consonante + \"n\", \"r\", \"l\" svilupparono una vocale epentetica: \"sitr\" &gt; danese \"sidd'er\", svedese \"si\u00b4tter\". Tuttavia, le parole terminanti in \"-en\", \"er\", \"-el\" derivate dal tedesco e dal latino erano automaticamente associate all'accento 1, senza st\u00f8d: per esempio latino \"regula\" &gt; danese \"regel\".\nUn'altra complicazione \u00e8 data dal fatto che una serie di parole con accento 1 originario non sviluppano lo st\u00f8d in danese, perch\u00e9 contengono gruppi di fonemi che non ammettono st\u00f8d, in particolare i nessi consonantici \"rs\", \"rp\", \"rt\", \"rk\" (per esempio \"vers\", \"h\u00e5rdt\", \"bark\") e i nessi composti da vocale breve + \"r\", \"l\", \"n\", \"v\", \"j\", \"d\" (per esempio \"b\u00e6r\", \"ven\", \"hav\", \"t\u00f8j\"). Questi ultimi presentano tuttavia lo st\u00f8d quando sono seguiti dall'articolo definito (per esempio \"b\u00e6rr'et\", \"venn'en\", \"ha'vet\", \"t\u00f8j'et\").\nDistribuzione.\nLo st\u00f8d presenta spesso un grande problema per i parlanti di altre lingue che intendano studiare il danese, e non solo perch\u00e9 si tratta di suono a cui molti stranieri non sono abituati, ma anche perch\u00e9 \u00e8 difficile stabilire regole in grado di prevedere la presenza o l'assenza dello st\u00f8d in una parola.\nDi seguito, si tenter\u00e0 comunque di indicare alcune regole di massima (l'elenco non \u00e8 completo):\nA. Base dello st\u00f8d\n&lt;BR&gt;Vi sono eccezioni nell'imperativo e nel preterito dei verbi forti, per esempio \"sid'!\", \"han sad\u2019\".\nB. Sostantivi e aggettivi\nC. Pronomi\nD. Numerali\nE. Verbi\nD. Parti invariabili"}
{"id": "402016", "revid": "1798099", "url": "https://it.wikipedia.org/wiki?curid=402016", "title": "Accademia di agricoltura scienze e lettere", "text": ""}
{"id": "402020", "revid": "339392", "url": "https://it.wikipedia.org/wiki?curid=402020", "title": "Festa del Lavoro", "text": ""}
{"id": "402021", "revid": "287204", "url": "https://it.wikipedia.org/wiki?curid=402021", "title": "Mario Caroli", "text": "Biografia.\nLa formazione.\nDopo gli studi regolari in Conservatorio (1989-1993), ottiene un diploma di solista con Annamaria Morini e viene profondamente influenzato da Manuela Wiesler. A ventidue anni vince lo storico premio \"Kranichsteiner Musikpreis\" durante i \"Ferienkurse\" di Darmstadt e l'anno dopo consegue, \"summa cum laude\", una laurea in filosofia con una tesi su \"L'Anticristo\" di Friedrich Nietzsche.\nL'attivit\u00e0 artistica.\nSolista virtuoso, il suo repertorio comprende i grandi classici della letteratura nonch\u00e9 le pagine pi\u00f9 estreme del repertorio contemporaneo. Mario Caroli \u00e8 oggi presente in molte grandi sedi concertistiche e collabora come solista con orchestre, ensemble e direttori prestigiosi.\nL'ecletticit\u00e0 dei suoi gusti musicali - che possono passare in uno stesso programma da Marin Marais a Brian Ferneyhough - ne fa una figura che sta al di l\u00e0 di quello che si suole chiamare \"specialista\". Mario Caroli \u00e8 ispiratore di una varie musiche del repertorio solistico contemporaneo, e molti compositori (Dillon, E\u00f6tv\u00f6s, Fedele, Ferneyhough, Kurt\u00e1g, Gervasoni, Hosokawa, Jolas, Mantovani, Saariaho, Sciarrino, Stroppa, Yuasa) hanno avuto con lui un legame di lavoro.\nL'attivit\u00e0 didattica.\nDa qualche anno Mario Caroli porta avanti anche un'attivit\u00e0 didattica, il cui principio ruota sull'osmosi tra il perfezionamento della tecnica classica e l'apprendimento di quella contemporanea, nonch\u00e9 sull'abbattimento delle barriere tra il repertorio della musica antica e quello contemporaneo. Tiene masterclasses e residenze in molti Conservatori ed Universit\u00e0 di tutta Europa, Stati Uniti e Giappone.\nNella sua discografia ha un particolare rilievo l'incisione di intere monografie, come quelle fino ad oggi consacrate a Sciarrino, Jolivet, Carter o ancora Saariaho."}
{"id": "402023", "revid": "767487", "url": "https://it.wikipedia.org/wiki?curid=402023", "title": "Seduzione mortale (film 1953)", "text": "Seduzione mortale (\"Angel Face\") \u00e8 un film del 1953, diretto da Otto Preminger e interpretato da Robert Mitchum, Jean Simmons e Mona Freeman.\nFonti moderne riportano che la sceneggiatura si basa sul caso reale di Beulah Louise Overell e George Gollum, accusati nel 1947 di aver ucciso i genitori di lei nel loro yacht nella rada di Newport Beach e prosciolti dall'accusa dopo un lungo processo.\nTrama.\nA Beverly Hills l'ambulanza guidata da Frank Jessup accorre nella villa dei Tremayne: Catherine, la ricca padrona di casa, \u00e8 rimasta intossicata da una fuga di gas. Soccorsa in tempo, la donna \u00e8 ormai fuori pericolo e la polizia pensa che si tratti solo di un incidente. Al momento di uscire dalla casa, Frank Jessup \u00e8 colpito dal vedere Diane, la figlia di Charles Tremayne, che suona il piano con aria malinconica. L'autista dell'ambulanza si ferma a consolarla, rassicurandola sulle condizioni della matrigna. Ma Diane reagisce con un attacco isterico e Frank, per calmarla, la deve schiaffeggiare. Colpita al volto, Diane colpisce a sua volta l'uomo. Poi si calma e chiede scusa per il suo comportamento.\nQuando Frank esce, viene seguito da Diane, senza che lui se ne accorga. Jessup si ferma a mangiare qualcosa, telefonando in ospedale per parlare con Mary, la sua fidanzata, ma senza riuscire a rintracciarla. All'improvviso compare Diane, che comincia con lui un vivace cicaleccio. Gli racconta di suo padre, romanziere in crisi, e lo induce a parlare di s\u00e9. Quando Mary richiama, Frank le dice di non potersi incontrare con lei per la stanchezza, e di voler andare a casa. Passa, invece, il resto della serata con Diane a cui racconta di voler avviare una sua attivit\u00e0, un'officina per auto da corsa, per la cui apertura lui e Mary stanno risparmiando.\nIl giorno dopo, con la scusa di voler partecipare all'affare del garage, Diane invita a pranzo Mary. Con noncuranza, le fa sapere di aver trascorso la sera precedente con Frank. Le menzogne del fidanzato indignano Mary che, la sera, cerca di dare all'uomo l'occasione di dirle la verit\u00e0. Ma Frank, ancora una volta, non le dice la verit\u00e0. Mary, allora, lo respinge, decidendo di accettare la corte di Bill, innamorato di lei da lungo tempo.\nQuando Frank rivede Diane, la rimprovera ma la ragazza lo coinvolge ancora con il suo fascino: lei gli parla di nuovo del garage, di una corsa dove lui potrebbe partecipare usando la sua macchina sportiva, gli offre pure un lavoro come autista dai Tremayne, dicendosi convinta che Catherine lo assumer\u00e0. Gli fa scrivere una proposta che riguarda il progetto dell'officina da presentare a Catherine. Questa, che sospetta le vere intenzioni della figliastra verso il nuovo autista, vorrebbe anche il parere di Vance, il suo avvocato, ma non riesce a rintracciarlo.\nDiane e Frank hanno iniziato in effetti una relazione amorosa: la giovane confida all'uomo di aver paura delle reazioni di Catherine se questa scoprisse la verit\u00e0 sul loro rapporto. La ragazza si presenta di notte nella stanza di Frank, dichiarando di essere sfuggita a un tentativo di omicidio con il gas da parte della matrigna. Ma Frank non le crede e le ordina di tornare a letto. Il giorno dopo, l'uomo rivede Mary e le dichiara che lascer\u00e0 il lavoro dai Tremayne e romper\u00e0 con Diane.\nDopo aver dato a Mary un appuntamento per quella notte, torna alla residenza dei Tremayne per preparare i bagagli e andarsene. Ma Diane, anticipando la sua mossa, gli mostra di aver preparato anche lei i bagagli e di esser pronta a fuggire con lui. Indeciso, Frank ammette di amarla e accetta di restare ancora una notte con lei, mentre Mary lo aspetta inutilmente.\nLa mattina dopo, Frank se ne va. In giardino Charles, il padre di Diane, chiede un passaggio in auto alla moglie che sta per andare a Santa Barbara. Catherine lo fa salire e poi d\u00e0 gas all'auto: ma questa non risponde pi\u00f9 ai comandi, precipitando gi\u00f9 dalla scogliera. I due rimangono uccisi. Le indagini della polizia portano all'accusa di omicidio per Diane e Frank, che vengono arrestati. La ragazza ha un crollo nervoso e viene ricoverata nell'ospedale della prigione. \nPer la sua difesa Vance, il legale di famiglia, assume Fred Barrett, avvocato di grido. La strategia difensiva di Barrett vuole che Frank e Diane si sposino: il loro matrimonio dovrebbe suffragare la tesi dell'intenzione di una loro fuga, come dimostrano i bagagli preparati prima dell'incidente. Durante il processo l'avvocato smonta a mano a mano le testimonianze degli esperti sulla manomissione dell'auto e riesce a mostrare alla giuria gli imputati come due innocenti colombe innamorate.\nIl processo finisce con la loro assoluzione. Tornati a casa, Frank annuncia a Diane che vuole il divorzio. La giovane gli confessa dello smarrimento e del dolore che aveva provato dopo il matrimonio del padre con Catherine e della sua sofferenza nel vedere i loro corpi schiacciati dall'auto. Nonostante il rimorso della moglie, Frank non recede dalla sua decisione e torna da Mary. Ma questa lo rifiuta definitivamente, preferendogli il fedele Bill.\nDiane, recatasi nell'ufficio di Barrett, confessa l'omicidio e di come Frank le avesse, inconsapevolmente, spiegato il modo di manomettere un'auto. Tornata a casa, vede i bagagli di Frank, pronto a partire per il Messico. Vorrebbe seguirlo, ma senza speranza. Frank lascia per\u00f2 che Diane lo accompagni all'aeroporto: saliti sull'auto, Diane ingrana la retromarcia e accelera violentemente, spingendosi verso la scogliera. La macchina cade, sfracellandosi sul fondo del baratro.\nProduzione.\nLe riprese del film, prodotto dalla RKO Radio Pictures con i titoli di lavorazione \"The Murder\" e \"The Bystander\", durarono dal 18 giugno a met\u00e0 luglio 1952.\nDistribuzione.\nIl copyright del film, richiesto dalla RKO Radio Pictures, Inc., fu registrato il 31 dicembre 1952 con il numero LP2259.\nDistribuito dalla RKO Radio Pictures, il film usc\u00ec nelle sale cinematografiche statunitensi l'11 febbraio 1953 dopo essere stato presentato a Los Angeles il 4 febbraio. In Italia, il film usc\u00ec il 18 aprile 1953."}
{"id": "402024", "revid": "124390438", "url": "https://it.wikipedia.org/wiki?curid=402024", "title": "Luigi Chiarini", "text": "Biografia.\nNel 1922 si laurea in giurisprudenza. Si accosta al cinema nel 1929 collaborando alla rivista \"Educazione fascista\" diretta da Giovanni Gentile, prima occupandosi di argomenti di letteratura, poi scrivendo di cinema in maniera anche polemica, tanto da essere accusato di superficialit\u00e0.\n\u00c8 poi vicedirettore di \"Quadrivio\", settimanale letterario diretto da Telesio Interlandi e con Vitaliano Brancati capo-redattore.\nNel 1935 partecipa alla fondazione del Centro sperimentale di cinematografia, di cui ricopre per molti anni il ruolo di direttore. In questa veste fonda nel 1937 la rivista del centro \"Bianco e Nero\", contribuisce alla formazione delle nuove generazioni di registi italiani indirizzandoli verso la produzione di film didattici, crea una serie di collaborazioni chiamando a insegnare Umberto Barbaro e Rudolf Arnheim. Nel CSC si esplica il pensiero di Chiarini che riteneva possibile, fra il cinema commerciale e quello sperimentale d'avanguardia, un cinema educativo, cos\u00ec come Alessandro Blasetti, regista italiano anch'egli attivo presso il CSC.\n\"Bianco e Nero\".\nFu assunto da Luigi Freddi come caposervizio della Direzione generale della cinematografia, l'organismo di controllo statale sul cinema italiano. Nel 1935 Freddi fond\u00f2 il Centro sperimentale di cinematografia (CSC), cui mise a capo Chiarini, che svolse - oltre a quello di direttore - anche l'incarico di insegnante. Dal 1937, anno della sua fondazione, Chiarini collabor\u00f2 alla rivista ufficiale del CSC, \u00abBianco e Nero\u00bb. \nChiarini forn\u00ec un notevole impulso alla crescita della cultura cinematografica italiana durante gli anni del fascismo. In un suo saggio pubblicato nel 1938 su \u00abBianco e Nero\u00bb (n\u00ba 7 del 1938, pp.\u00a03\u20138) espresse in modo netto il suo pensiero circa la possibilit\u00e0 del film di essere opera d'arte, affermando che \"il film \u00e8 un'arte, il cinema un'industria\". Dal 1941 alla Caduta del fascismo fu direttore della rivista.\nNel 1938 fu tra i firmatari del Manifesto della razza in appoggio all'introduzione delle leggi razziali fasciste.\nLa regia.\nSi cimenta nella regia negli anni quaranta, con \"Via delle Cinque Lune\" (1942), adattamento di un racconto di Matilde Serao, seguito da \"La bella addormentata\" dello stesso anno e da \"La locandiera\" (1944). Nel 1949 gira \"Patto col diavolo\", tratto da un soggetto di Corrado Alvaro.\nNei primi anni sessanta diviene il primo docente di storia e critica del cinema presso un'universit\u00e0 italiana, all'ateneo di Pisa, e fu direttore della Mostra internazionale d'arte cinematografica di Venezia dal 1963 al 1968. \u00c8 stato socio dell'Associazione italiana per le ricerche di storia del cinema (AIRSC)."}
{"id": "402031", "revid": "124984452", "url": "https://it.wikipedia.org/wiki?curid=402031", "title": "Ruggero Cini", "text": "Biografia.\nDopo gli studi al conservatorio di Firenze, Cini si trasferisce a Roma, dove viene assunto alla RCA Italiana come arrangiatore e direttore d'orchestra; il suo primo lavoro \u00e8 con Luigi Tenco, per il quale arrangia \"Vedrai vedrai\".\nPresto inizia a comporre, e la sua \"Bisogna saper perdere\" partecipa al Festival di Sanremo 1967, interpretata da The Rokes e Lucio Dalla.\nTra gli anni sessanta e anni settanta collabora con vari interpreti italiani di musica leggera, da Patty Pravo (per cui scrive la musica del suo successo del 1968 \"La bambola\") a Claudio Baglioni.\nNegli anni settanta segue le produzioni discografiche di molti giovani cantautori della RCA, come ad esempio Stefano Rosso, e realizza un particolare sodalizio artistico con Renato Zero: di quest'ultimo cura infatti la produzione e gli arrangiamenti in \"Trapezio\" (1976), \"Zerofobia\" (1977), \"Zerolandia\" (1978) e, insieme a Piero Pintucci, \"Tregua\" (1980) dove interviene anche vocalmente come improbabile e simpatica 'mamma - cantante' nel brano \"Profumi, Balocchi &amp; Maritozzi\".\nIl suo ultimo lavoro \u00e8 il Q - Disc \"Complicit\u00e0\" (1981) interpretato da Farida e prodotto da Renato Zero.\nMuore prematuramente a Roma nel 1981.\nCanzoni.\nViene indicato solo il primo interprete, gli eventuali collaboratori nella composizione della musica e gli autori del testo."}
{"id": "402032", "revid": "125616663", "url": "https://it.wikipedia.org/wiki?curid=402032", "title": "Tre Pini - Poggio dei Fiori", "text": "Tre Pini - Poggio dei Fiori \u2013 anche Tre Pini o Villaggio Azzurro \u2013 \u00e8 un'area residenziale del Municipio Roma IX di Roma Capitale. Fa parte della zona Z. XXVIII Tor de' Cenci.\nEsterna al GRA, \u00e8 delimitata da via di Mezzocamino, che la separa dalla frazione di Spinaceto a sud-est e da quella di Tor de Cenci a sud, e da via Cristoforo Colombo a nord-ovest, che la separa dalla zona di Mezzocammino.\nStoria.\nSorse negli anni sessanta del XX secolo in un'area precedentemente compresa in diversi latifondi appartenenti a varie famiglie, situazione tipica della campagna romana fino alla grande riforma fondiaria del dopoguerra.\nLa zona fu lottizzata per edificarvi un centro residenziale destinato a piloti dell'Alitalia, situazione da cui deriv\u00f2 il nome con cui il quartiere \u00e8 popolarmente conosciuto diffusamente a Roma, ossia Villaggio Azzurro, in riferimento al colore del cielo.\nIl nome ufficiale \u00e8 per\u00f2 Tre Pini - Poggio dei Fiori, doppio in quanto corrisponde a due distinte parti in cui il quartiere si pu\u00f2 suddividere: Poggio dei Fiori \u00e8 il primo nucleo, sorto nei primi anni sessanta, il \"Villaggio Azzurro\" vero e proprio, costituito dalle villette quadrifamiliari destinate primariamente ai piloti, e facenti capo al consorzio Ceplac. Il nome Poggio dei Fiori non \u00e8 per\u00f2 mai entrato nell'uso comune, e a tutt'oggi si pu\u00f2 considerare artificioso e non usato quotidianamente da nessuno. Tre Pini invece \u00e8 la zona sorta successivamente, molto pi\u00f9 grande, in un'area limitrofa a quella delle prime villette, e oggi costituisce il vero cuore pulsante dell'intero quartiere. Il nome \"Tre Pini\", in riferimento ora solo alla suddetta area, ora per estensione all'intero quartiere, \u00e8 invece molto usato specialmente da parte dei residenti. Il nome comune riferito all'intero quartiere, a livello dell'intera citt\u00e0 di Roma resta comunque, come detto, \"Villaggio Azzurro\".\nIl nome \"Tre Pini\" \u00e8 stato adottato dal comprensorio sorto appunto a partire dagli anni sessanta su concessione del Comune di Roma ed \u00e8 quindi stato usato negli atti ufficiali, fino alla presa in carico delle strade, fogne e illuminazione da parte del Comune di Roma negli anni ottanta circa. Il nome deriva dal fatto che, durante la lottizzazione e le successive edificazioni, \u00e8 stato imposto, per ciascun lotto, la piantumazione di tre alberi di pino. Girando per le strade \u00e8 possibile vedere i nuclei di pini piantati a tre a tre.\nGeografia antropica.\nUrbanistica.\nIl quartiere \u00e8 composto da tre aree rialzate poste su altrettante collinette, in mezzo alle quali si trova un'area pi\u00f9 bassa, una sorta di piccola depressione o \"gola\" (situazione orografica assai comune nell'Agro Romano), attraverso la quale passa la storica via di Mezzocammino.\nQuesta trae il suo nome dal fatto di trovarsi pi\u00f9 o meno a met\u00e0 strada tra il centro di Roma e Ostia, lungo la via Ostiense, dalla quale si diparte; pertanto nei secoli passati, quando ci si recava verso il mare, giunti in questa zona si aveva effettuato \"met\u00e0 del cammino\".\nSu una delle tre collinette, quella situata in adiacenza al quartiere Tor de' Cenci, e attraversata dalla via di Tor de' Cenci, si trova la parte pi\u00f9 antica del quartiere, quella denominata ufficialmente Poggio dei Fiori. \u00c8 costituita da una serie di eleganti villette quadrifamiliari immerse nel verde, intonacate alternativamente di rosso e di bianco, che nella loro regolarit\u00e0 danno un aspetto omogeneo all'area. Furono costruite tutte entro la fine degli anni sessanta.\nA nord di questa collinetta se ne erge un'altra, in direzione del quartiere Spinaceto e limitrofa ad esso, che ospita invece la parte pi\u00f9 recente del quartiere, sorta a partire dagli anni novanta (le prime abitazioni furono consegnate nel 1995). \u00c8 costituita anch'essa da villette, ma bifamiliari, e di concezione architettonica pi\u00f9 moderna, tutte in mattoni rossi a vista. L'effetto di insieme \u00e8 un po' monotono, e pu\u00f2 ricordare in parte le zone edificate a villette a schiera di alcune periferie inglesi; tuttavia qui la monotonia \u00e8 riscattata dall'ampia presenza di verde. L'asse di questa zona \u00e8 la via Eduardo De Filippo.\nInfine, la terza collinetta si trova in prossimit\u00e0 della via Cristoforo Colombo, e ospita un'area edificata a partire dagli anni settanta; \u00e8 occupata da un gran numero di ville, immerse nel verde, e da palazzine, architettonicamente molto varie, al cui centro, come una sorta di acropoli, si trova, nel punto pi\u00f9 alto dell'intero quartiere, una piazza dove si erge la \"Torre\" (vedi pi\u00f9 oltre), e intorno alcuni esercizi commerciali.\nIl centro del quartiere e i principali edifici.\nIn mezzo a queste tre aree rialzate si trova l'area pi\u00f9 bassa del quartiere, attraversata dalla via di Mezzocammino e caratterizzata architettonicamente da grandi palazzi residenziali. In questa zona si trova il centro pubblico, con tutti i principali servizi ed esercizi commerciali, che fanno perno sulla Piazza-giardino sistemata negli anni 2000, dove si trova anche il capolinea dell'autobus 705; la Piazza-giardino \u00e8 costituita da aree verdi alternate ad aree attrezzate per lo svago, e da un parcheggio per automobili. Altro asse di questa parte del quartiere \u00e8 la via Francesco Bartolomeo Rastrelli, anch'essa commerciale e discretamente animata.\nUn po' decentrata, si trova la chiesa del quartiere, la parrocchia \"Santa Maria della Consolazione\", costruita nei primi anni ottanta. Quest'ultima \u00e8 notevole e spesso apprezzata dalla critica soprattutto per le sue forme sobrie e ariose, costituite da un'unica sala quadrata coperta da un soffitto a piramide, con sullo sfondo, dietro l'altare, una vetrata che d\u00e0 su un piccolo giardino interno, elemento che dona grande luminosit\u00e0 all'interno dell'edificio.\nUno dei simboli del quartiere, ben noto a tutti i residenti, \u00e8 la sopracitata \"Torre\", un edificio di incerta origine, che serviva come cisterna per l'irrigazione dei latifondi agricoli, situata sulla cima di una delle tre collinette che formano le parti alte del quartiere, quella adiacente alla via Cristoforo Colombo. Tale edificio a forma di torre (trasformato in abitazione privata), pur non molto alto, si erge comunque come solido punto di riferimento spaziale."}
{"id": "402034", "revid": "181699", "url": "https://it.wikipedia.org/wiki?curid=402034", "title": "Valle della Cupa", "text": ""}
{"id": "402035", "revid": "124656953", "url": "https://it.wikipedia.org/wiki?curid=402035", "title": "Provincia di Teramo", "text": "La provincia di Teramo \u00e8 una provincia italiana dell'Abruzzo di abitanti con una superficie di km\u00b2, la terza della regione per estensione. Confina a nord con le Marche (provincia di Ascoli Piceno), a est con il mare Adriatico, a sud con la provincia di Pescara, a ovest con la provincia dell'Aquila e con il Lazio (provincia di Rieti).\nGeografia fisica.\nIl territorio provinciale di 1949\u00a0km\u00b2 \u00e8 suddiviso in 47 comuni, e i pi\u00f9 popolosi ed importanti, oltre al capoluogo Teramo, sono Roseto degli Abruzzi e Giulianova.\nLa caratteristica principale del territorio della provincia di Teramo \u00e8 la vasta area collinare, che dal versante orientale dell'Appennino abruzzese e da vallate digrada gradualmente fino alla costa adriatica.\nDue dei pi\u00f9 importanti rilievi dell'arco appenninico, il Gran Sasso e il massiccio della Laga, contornano la provincia: il primo segna il confine occidentale, raggiungendo i 2912m di altezza nella cima del Corno Grande. Nello stesso massiccio si trova il ghiacciaio del Calderone. Alle spoglie pareti del Gran Sasso si contrappone la diversa morfologia dei monti della Laga, all'estremo nord della provincia, alternata da boschi, gole e cascate. Al confine con le Marche sorgono i cosiddetti Monti Gemelli.\nLa maggior parte del territorio provinciale \u00e8 collinare, diviso da diverse valli, fra cui le maggiori sono la Valle del Tordino, la Valle del Vomano, la Val Vibrata e la Valle del Piomba.\nLa costa adriatica \u00e8 punteggiata dalle cittadine balneari della provincia, Martinsicuro, Alba Adriatica, Tortoreto, Giulianova, Roseto degli Abruzzi, Pineto, Silvi, inframmezzate da ambienti naturali spesso protetti come l'area marina protetta Torre del Cerrano.\nStoria.\nAntichit\u00e0.\nI popoli antichi pi\u00f9 importanti vissuti nell'attuale territorio provinciale furono i Piceni, i cui territori si estendevano per buona parte delle Marche, e i Pretuzi. Tutta la provincia sar\u00e0 infatti in seguito inserita nella Regio V Picenum, separata dalla Regio IV del Sannio, che comprendeva il resto dell'attuale Abruzzo e molti territori campani e molisani, dal fiume Saline, dimostrando la contiguit\u00e0 culturale fra i Piceni del teramano e quelli marchigiani.\nLe circa diecimila tombe individuate nella necropoli di Campovalano (utilizzata dalla fine del X secolo a.C. al III secolo a.C.), testimoniano la loro presenza picena in questi luoghi.\nMedioevo ed et\u00e0 moderna.\nNel Medioevo l'agro Teramano fu occupato dai Bizantini e Longobardi; \nTeramo e l'Abruzzo Ulteriore I.\nNel 1806, il territorio della provincia, nell'ambito del riordino amministrativo del territorio del regno di Napoli decretato dal re Giuseppe Bonaparte, assunse il nome di Abruzzo Ulteriore Primo distaccandosi dall'Abruzzo Ulteriore, il cui territorio rimanente, coincidente alla provincia dell'Aquila, fu ridenominato Abruzzo Ulteriore Secondo.\nDal 1806 al 1861 l'ente fu suddiviso nei distretti di Penne e Teramo. Nel 1852 venne annesso alla provincia il comune di Ancarano, prima appartenente alla legazione delle Marche.\nDopo l'Unit\u00e0 d'Italia.\nL'unit\u00e0 italiana non and\u00f2 a modificare l'assetto amministrativo del territorio, i cui distretti vennero riconfermati nei nuovi circondari di Penne e Teramo. Nel 1927, in seguito all'istituzione della provincia di Pescara, verr\u00e0 ceduta alla nuova provincia l'area Vestina (ovvero il circondario di Penne ad eccezione del mandamento di Bisenti, che rester\u00e0 teramano), ridimensionando notevolmente territorio e demografia provinciali.\nSeconda guerra mondiale.\nDurante la guerra, il teramano \u00e8 sede di alcuni campi di internamento, come quello di Tossicia, di Nereto, di Isola del Gran Sasso, Civitella del Tronto e Corropoli, per prigionieri di guerra ed ebrei. I campi vengono sciolti nel 1943, quando avviene l'occupazione nazista delle citt\u00e0. Teramo non subisce gravi danni durante i bombardamenti alleati, nella provincia si verificano azioni di sabotaggio da parte dei civili e patrioti contro i tedeschi, che culminano anche in guerriglie, come nell'episodio pi\u00f9 significativo della battaglia di Bosco Martese in localit\u00e0 Cermone di Rocca Santa Maria.\nDopo la liberazione, la provincia conosce un rapido incremento economico, con l'industrializzazione della valle del Vibrata e del Tronto, e con il rilancio del turismo balneare presso i centri della costa adriatica.\nCultura.\nI centri con le maggiori testimonianze culturali, in aggiunta ai numerosi borghi spesso ancora di aspetto medievale, sono le localit\u00e0 di Civitella del Tronto, Atri, Giulianova, Campli, Castelli e Teramo. La prima venne detta \"civitas fidelissima\", l'ultima fortezza del regno borbonico a resistere all'esercito del gi\u00e0 proclamato Regno d'Italia.\nL'antica Atri \u00e8 una citt\u00e0 d'arte ben conservata, il cui passato \u00e8 testimoniato dalla basilica romanica di Santa Maria Assunta, dal quattrocentesco palazzo ducale e dal trecentesco auditorium civico di Sant'Agostino. La cittadina fu sede del ducato di Atri, governato dalla famiglia Acquaviva.\nGiulianova, che dalla fine dell'Ottocento si sviluppa in massima parte sulle rive del mare, conserva il centro antico sul colle retrostante; la citt\u00e0 di origini romane venne ricostruita dal duca Giulio Antonio I Acquaviva d'Aragona d'Aragona nel 1470, secondo un piano urbanistico aggiornato alle idee architettoniche pi\u00f9 avanzate dell'epoca ed ispirato ad una citt\u00e0 ideale.\nIl centro storico di Campli, conservato pressoch\u00e9 integralmente, ospita i monumenti maggiori della chiesa di Santa Maria in Platea e del Palazzo Farnese o del Parlamento e la Scala Santa.\nEconomia.\nFra le diverse aree industriali della provincia, le maggiori sono quella di Scerne, in cui sono presenti numerose aziende di carattere nazionale ed internazionale del settore cuciniero, prefabbricati e lavorazione dell'alluminio, quella di Sant'Atto e quella di Mosciano Sant'Angelo. Nell'economia agricola prevalgono la produzione dell'olio e la vitivinicoltura, con l'unico vino DOCG della regione il \"Colline Teramane\". Diversi gli allevamenti di suini, avicoli, bovini e ovini. La pastorizia, che fino alla met\u00e0 del Novecento caratterizzava i territori montani e ne veicolava lo sviluppo, si \u00e8 col tempo drasticamente ridotta, perdendo quasi del tutto il carattere mobile della transumanza, mentre nel porto di Giulianova e negli altri approdi minori del litorale provinciale la pesca \u00e8 ancora molto diffusa.\nTurismo.\nLista parziale dei luoghi di interesse:\nMusei.\nTra i musei presenti nel territorio, vi sono il museo archeologico di Teramo, la Pinacoteca civica di Teramo, il museo Capitolare archeologico di Atri, il museo delle Armi nella fortezza di Civitella del Tronto, il museo delle ceramiche di Castelli e il museo archeologico e la Pinacoteca di Giulianova .\nInfrastrutture e trasporti.\nOspedali.\nLa sanit\u00e0 in provincia \u00e8 gestita dalla Asl di Teramo, che gestisce 4 strutture ospedaliere; l'ospedale di Teramo \u00e8 l'unico di primo livello, mentre gli altri sono ospedali di base:\nStrade.\nAutostrade:\nRaccordi autostradali:\nStrade statali:\nDiverse strade statali nel 2001 sono state cedute dall'ANAS alla provincia, assumendo una nuova denominazione di strada provinciale:\nLa provincia \u00e8 attraversata da nord e sud dall'autostrada A14, e da ovest ad est dalla A24, che collega Teramo con L'Aquila e Roma. La vallata centrale del Tordino \u00e8 percorsa dalla superstrada \"Teramo-mare\", che collega il capoluogo con Giulianova e svolge il ruolo di raccordo tra l'A24 e l'A14.\nLa maggior parte dei centri minori e delle frazioni sono raggiunti dalla rete di strade provinciali.\nLinee ferroviarie e porti.\nLa ferrovia adriatica, che attraversa il litorale provinciale parallelamente alla statale adriatica, ha il suo principale scalo nella stazione di Giulianova, dove si dirama la ferrovia Teramo-Giulianova. Il porto di Giulianova \u00e8 l'unico scalo portuale della provincia.\nAmministrazione.\nNel territorio provinciale sono presenti tre unioni di comuni, l'unione dei comuni Citt\u00e0 Territorio-Val Vibrata, l'unione dei comuni montani della Laga e l'unione dei comuni Colline del Medio Vomano.\nSport.\nCome in molte province italiane, il calcio \u00e8 lo sport pi\u00f9 seguito; la squadra principale della provincia \u00e8 il , militante in Serie C, mentre sono iscritte alla Serie D 2019-2020 il SN Notaresco, il e il .\nI Roseto Sharks sono una delle squadre tra le prime ad essere state fondate nel panorama cestistico nazionale, ed ha militato in Serie A2 fino al 2020. Il Teramo Basket, non pi\u00f9 in attivit\u00e0 dal 2012, fu campione d'Italia LNP nel 2002 ed \u00e8 tutt\u2019ora la squadra della provincia che ha disputato pi\u00f9 campionati di Serie A1.\nIl pattinaggio artistico a rotelle provinciale \u00e8 rappresentato da diverse campionesse del mondo, nella specialit\u00e0 dell'artistico come Debora Sbei e Raffaella Del Vinaccio.\nLe principali squadre di pallamano sono la squadra femminile HF Teramo, vincitrice di uno scudetto nel campionato 2011-2012 e militante in Serie A1 e la squadra maschile Teramo Handball, che partecipa alla Serie A2 2019-2020; l'Interamnia World Cup \u00e8 un trofeo internazionale annuale di pallamano per club svolto a Teramo, evento che svolge il ruolo di coppa del mondo giovanile di pallamano under 21, mentre il Giulianova milita nel campionato di Serie A1 della pallacanestro in carrozzina"}
{"id": "402036", "revid": "228587", "url": "https://it.wikipedia.org/wiki?curid=402036", "title": "Dialisi", "text": ""}
{"id": "402038", "revid": "124272152", "url": "https://it.wikipedia.org/wiki?curid=402038", "title": "Farida", "text": "Biografia.\nNasce a Catania da padre italiano e madre egiziana. Dopo aver partecipato a vari concorsi canori con lo pseudonimo di Ketty Gangi, approda nel 1966 al Festival degli sconosciuti di Ariccia, dove guadagna l'attenzione dei discografici per le sue interpretazioni e per le sue doti vocali.\nLa prima incisione, nel 1968, \u00e8 \"Supergi\u00f9 Superman\". Si tratta del lato B di un 45 giri curato da Ruggero Cini per la colonna sonora del film \"I tre supermen a Tokyo\". Nello stesso anno ottiene il primo significativo successo di pubblico con brani come \"Non dirmi niente\", \"Io per lui\" e \"La voce del silenzio\", adottando definitivamente lo pseudonimo di Farida. Negli spettacoli che tiene al Piper Club di Roma si dedica all'interpretazione di brani di cantautori come Mik\u012bs Theod\u014drak\u012bs, Charles Aznavour e Luigi Tenco, e di interpreti rock come Janis Joplin.\nNel 1970 partecipa al Cantagiro con il brano \"Pensami stasera\". Nel corso della manifestazione viene notata dal cantautore polacco Czes\u0142aw Niemen, che la invita al Festival internazionale della canzone di Sopot. In seguito a questa partecipazione la cantante acquisir\u00e0 popolarit\u00e0 anche nei paesi dell'Europa orientale.\nNel 1979, in Italia, ha una partecipazione allo spettacolo \"Erozero\". Nel corso dello spettacolo, Farida accompagna con le sue canzoni il personaggio della \"Donna\", sorta di \"dea-madre\" che richiama il protagonista all'autenticit\u00e0 dei valori di fronte al caos della modernit\u00e0.\nNel 1981 realizza il minialbum \"Complicit\u00e0\", prodotto da Renato Zero, con quattro brani (\"Basta\", \"S\u00ec o no\", \"Mentir\u00f2\", \"Mister Uomo\") e arrangiamenti di Ruggero Cini.\nNel 1983 l'artista siciliana lavora a una nuova collaborazione con un cantautore, Franco Battiato. La PolyGram lancia sul mercato \"Rodolfo Valentino\" ed \"Oceano Indiano\" approfittando di uno dei passaggi televisivi di maggior successo del momento \"Discoring\". Da questo momento la cantante si ritira dalle scene discografiche.\nNel 1984 partecipa al Miccio canterino con il brano \"Formula uno\".\nNel 1997 viene invitata da Paolo Limiti alla sua trasmissione \"Ci vediamo in TV\", dove presenta il brano \"Bambola\".\nNel 1999 torna con un nuovo spettacolo dal titolo \"Tra melodia e rock\" diviso in due parti; nella prima l'interprete canta i suoi vecchi brani melodici affiancandoli ad evergreen come \"Col tempo\" (L. Ferr\u00e9) ed \"Io che amo solo te\" (S. Endrigo); nella seconda promuove invece i suoi nuovi brani di stampo pi\u00f9 rock. Tra questi \"Eccoci qua\" ed \"Abbrutita\" che sono contenuti nel suo nuovo CD \"Trasferimento d'immagine\".\nIl 2000 \u00e8 l'anno dei concerti tenuti a Las Vegas con il tenore Pietro Ballo.\nIl 2001 \u00e8 l'anno del tour \"Trasferimento d'immagine\". Prepara poi un tributo a Janis Joplin che presenta all'estate Romana.\nInizia una nuova collaborazione con Walter Farina nel 2003 che vedr\u00e0 Walter e Farida in un Tour Teatrale dove i due artisti duetteranno in brani editi ed inediti, Walter Farina produce per lei le nuove versioni acustiche di \"Vedrai, vedrai\" (Tenco), \"Io per lui\" (Crewe-Gaudio), \"Caruso\" (Dalla), \"L'istrione\" (Aznavour), \"Non andare via\" (Brel), nasce cos\u00ec il CD \"Decisamente complici\" che contiene anche la nuova versione/duetto di \"Basta\" (brano precedentemente scritto e prodotto da Renato Zero). La collaborazione tra Walter Farina e Farida continua negli anni e proprio nel 2009 i due artisti sono ospiti ad una manifestazione polacca dove torneranno nei mesi di settembre ed ottobre, di quell'anno, per una tourn\u00e9e teatrale.\nNel dicembre del 2008 Farida interpreta il ruolo di Ester nel film \"Un attimo sospesi\" di Peter Marcias con Paolo Bonacelli, Fiorenza Tessari e Nino Frassica."}
{"id": "402043", "revid": "1573940", "url": "https://it.wikipedia.org/wiki?curid=402043", "title": "Garrulus", "text": "Garrulus \u00e8 un genere di uccelli passeriformi della famiglia dei Corvidi.\nEtimologia.\nIl nome scientifico del genere, \"Garrulus\", deriva dal latino e significa \"garrulo\" (da \"garrire\", \"emettere versi striduli e insistenti\", indicante in italiano il verso delle rondini) ed \u00e8 un riferimento alla quantit\u00e0 e frequenza dei richiami emessi da questi uccelli.\nDescrizione.\nSi tratta di uccelli di medie dimensioni (32-38 cm), dall'aspetto robusto, muniti di grossa testa arrotondata e allungata con becco forte e conico e penne del vertice erettili, forti zampe, ali arrotondate e digitate e coda piuttosto lunga e dall'estremit\u00e0 cuneiforme.\nLe tre specie di ghiandaia sono accomunate dalle ali scure con presenza di specchi bianchi e aree dai riflessi metallici bluastri sulle copritrici, mentre il resto della livrea va dal bruno-grigiastro al rosso mattone a seconda della specie, con presenza di aree nerastre pi\u00f9 o meno estese su testa e coda.\nBiologia.\nLe ghiandaie sono uccelli diurni, molto curiosi e intelligenti, che vivono da soli o in coppie, passando la maggior parte della giornata alla ricerca di cibo (costituito da granaglie, bacche e frutta, nonch\u00e9 dalle ghiande alle quali questi uccelli devono il proprio nome comune, ma anche e soprattutto da insetti, e da altri piccoli vertebrati e invertebrati) indifferentemente al suolo o fra gli alberi: molto vocali, questi uccelli emettono degli inconfondibili richiami gracchianti, molto simili nelle tre specie, e sono inoltre in grado di imitare i richiami di altre specie, nonch\u00e9 la voce umana.\nRigidamente monogame, le ghiandaie si riproducono durante la primavera, coi due sessi che collaborano in tutte le fasi della riproduzione.\nDistribuzione e habitat.\nIl genere mostra distribuzione paleartica, con la ghiandaia comune che popola gran parte dell'Eurasia boreale, la ghiandaia lanceolata diffusa alle pendici dell'Himalaya e la ghiandaia di Lidth che costituisce un endemismo delle isole Ryukyu: tutte le specie popolano i boschi e le foreste con presenza di radure, possibilmente ben maturi.\nTassonomia.\nAl genere vengono ascritte tre specie:\nFamiglia Corvidae\nNell'ambito della famiglia dei corvidi, le ghiandaie occupano un proprio clade molto affine alle gazze."}
{"id": "402044", "revid": "1573940", "url": "https://it.wikipedia.org/wiki?curid=402044", "title": "Pica (zoologia)", "text": "Pica \u00e8 un genere di uccelli passeriformi della famiglia dei corvidi.\nEtimologia.\nIl nome scientifico del genere, \"Pica\", deriva dal termine latino utilizzato per indicare questi uccelli, noti col nome comune collettivo di gazza.\nDescrizione.\nSi tratta di uccelli di medie dimensioni (46-70 cm di lunghezza, dei quali la met\u00e0 spetta alla coda), dall'aspetto slanciato, muniti di testa arrotondata con lungo e forte becco conico dall'estremit\u00e0 adunca, ali lunghe e digitate, lunga coda dall'estremit\u00e0 cuneiforme e forti zampe.\nIl piumaggio ha aspetto sericeo ed \u00e8 dominato dai toni del nero, con bianco su petto, groppa e penne copritrici e con evidenti riflessi metallici blu sulle ali, purpurei su testa e gola e bronzei sulla coda: nelle varie specie varia l'estensione e la tonalit\u00e0 dei vari colori, con la gazza beccogiallo inconfondibile per il cerchio perioculare ed il becco di questo colore.\nBiologia.\nLe gazze sono uccelli diurni, che vivono da soli o in coppie in un territorio ben definito: mentre i maschi rimangono sempre nello stesso territorio, le femmine tendono ad essere pi\u00f9 mobili, visitando pi\u00f9 territori e scegliendo i maschi migliori, utilizzando come criterio principalmente la lunghezza e l'integrit\u00e0 delle penne della coda. Molto vivaci e scaltri, questi uccelli sono notoriamente attratti dagli oggetti luccicanti, che raccolgono e collezionano nei propri nidi.\nLa dieta delle gazze \u00e8 onnivora e molto opportunistica, comprendendo qualsiasi tipo di cibo si renda disponibile al momento, dalle granaglie alle uova ai piccoli vertebrati ai rifiuti e alle carcasse, in genere con preponderanza della componente animale su quella vegetale.\nLe coppie rimangono unite per anni (in genere fino a quando la femmina non trova un maschio pi\u00f9 vigoroso di quello con cui \u00e8 accoppiata), riproducendosi pi\u00f9 volte durante la primavera: il nido, a forma di voluminosa e rozza piattaforma di rami al centro della quale si trova una conca, viene costruito da ambedue i sessi, mentre la cova \u00e8 appannaggio della sola femmina (imbeccata e protetta dal maschio), e l'allevamento della prole (che diviene indipendente a circa due mesi dalla schiusa) torna ad essere un'attivit\u00e0 condivisa dai due \"partner\", anzi il maschio fornisce ai piccoli maggiori quantit\u00e0 di cibo rispetto alla femmina.\nDistribuzione e habitat.\nIl genere ha distribuzione olartica, con la gazza comune che popola l'Eurasia, il Maghreb e la penisola araba e le altre due specie che popolano il Nordamerica ad ovest dei Grandi Laghi, con la gazza beccogiallo endemica della costa della California centrale: si tratta di uccelli estremamente versatili, che popolano una grandissima variet\u00e0 di ambienti differenti, pur evitando le aree troppo densamente alberate, ed hanno tratto grande beneficio dall'attivit\u00e0 umana, colonizzando le aree urbane e citandosi degli scarti rinvenuti nella spazzatura o degli animali investiti dalle automobili.\nTassonomia.\nAl genere vengono ascritte tre specie:\nA queste si aggiunge una quarta specie nota allo stato fossile, \"Pica mourerae\" di Maiorca.\nLa tassonomia interna al genere \u00e8 ancora lungi dall'essere chiarita: se le due specie americane sembrano molto affini fra loro, e potrebbero essere considerate un'unica specie, lo stesso si pu\u00f2 dire per la gazza americana e la gazza eurasiatica, estremamente simili (anche a livello molecolare) e con differenze solo a livello di repertorio vocale. Tuttavia, all'interno di quest'ultima specie, parrebbe essere presente parafilia, con tre sottospecie lontane dalle altre che potrebbero essere elevate al rango di specie a s\u00e9 stanti.\nMolto verosimilmente, il genere ha avuto origine in Eurasia, dalla quale si \u00e8 spinto in direttrice nord-est attraverso la Beringia fino a colonizzare il Nord America grossomodo verso il medio Pliocene (3-4 milioni di anni fa), dove si \u00e8 differenziato l'ultimo antenato comune delle specie americane, definitesi per allopatria durante l'ultima era glaciale a causa dell'innalzamento della Sierra Nevada, pur essendo stato presente flusso genico fra le due popolazioni americane almeno fino al Pleistocene.\nFra i corvidi, le gazze propriamente dette sono piuttosto lontane dalle \"gazze\" nordamericane e centroamericane, formando clade assieme alle ghiandaie, piuttosto prossimo ai corvi propriamente detti."}
{"id": "402052", "revid": "33689", "url": "https://it.wikipedia.org/wiki?curid=402052", "title": "CeBIT", "text": "Il CeBIT (acronimo del tedesco \"Centrum f\u00fcr B\u00fcroautomation, Informationstechnologie und Telekommunikation\", precedentemente del tedesco \"Centrum der B\u00fcro- und Informationstechnik\") \u00e8 stata la pi\u00f9 importante fiera al mondo dedicata all'information and communication technology, quindi un \"barometro\" per tale settore.\nIl CeBIT si svolgeva ad Hannover, in Germania, una volta all'anno, in primavera. Aveva un'area espositiva di circa 450.000 m\u00b2 e riceveva circa 500.000 visitatori. Nel 2007 si sono registrati 480.000 visitatori (pi\u00f9 di 7 volte quelli dello SMAU), di cui 379.000 visitatori professionali.\nNel 2019 \u00e8 stato deciso di annullare la manifestazione prevista per quell'anno, sia per mancanza di sponsor sia per la sovrapposizione con la pi\u00f9 grande manifestazione della Hannover Messe.\nStoria.\nIl CeBIT nasce nel 1970 come sezione della Fiera di Hannover, la pi\u00f9 grande fiera al mondo dedicata all'industria che si tiene ogni anno ad Hannover, e viene allestita nel \"Padiglione 1\", aperto in tale occasione e all'epoca il pi\u00f9 grande al mondo. Negli anni ottanta, con l'espansione del settore information and communication technology, il CeBIT mette a dura prova le risorse della Fiera di Hannover. Nel 1986 quindi viene deciso di allestire un'esposizione separata da tenersi quattro settimane prima della Fiera di Hannover.\nPoich\u00e9 il CeBIT continuava a crescere velocemente e stava diventando troppo grande, si decise di rivolgersi al solo mercato professionale, mentre il mercato dell'elettronica di consumo, era da svolgersi separatamente, durante l'estate, in quello che fu chiamato il \"CeBIT Home\", da tenersi a cadenza biennale. Per\u00f2, dopo due esposizioni (nel 1996 e 1998), il CeBIT Home 2000 (che doveva tenersi a Lipsia perch\u00e9 in contemporanea c'era l'\"Expo 2000\" ad Hannover) fu cancellato e il progetto fu abbandonato.\nWorld Wide CeBIT Shows.\nDal 1999 l'ente organizzatore di CeBIT, la Deutsche Messe AG, ha organizzato dei trade show con il nome di CeBit fuori dalla Germania:"}
{"id": "402053", "revid": "287204", "url": "https://it.wikipedia.org/wiki?curid=402053", "title": "Cratere Chalonge", "text": "Chalonge \u00e8 il nome di un cratere lunare da impatto intitolato all'astronomo francese Daniel Chalonge, situato nell'emisfero opposto alla Terra (\"faccia nascosta\"). Chalonge si trova a sud-ovest del pi\u00f9 grande cratere Lewis, ai margini della zona di detriti che circonda il bacino del Mare Orientale. A sud-est si trovano i Montes Cordillera, un anello montuoso che circonda il Mare Orientale.\nQuesta formazione \u00e8 circolare, con un bordo affilato che non mostra segni apprezzabili di erosione. Le pendici interne scendono ripidamente fino ad un anello di detriti che circonda il pianoro intero. Chalonge era inizialmente designato come Lewis R prima di essere ribattezzato dall'Unione Astronomica Internazionale."}
{"id": "402054", "revid": "446353", "url": "https://it.wikipedia.org/wiki?curid=402054", "title": "USS Enterprise (CV-6)", "text": "La USS \"Enterprise\" (CV-6) fu la sesta portaerei della United States Navy e la settima nave a portare questo nome. Fu una portaerei classe \"Yorktown\" e una delle sole tre portaerei statunitensi messe in servizio prima della guerra a sopravvivere all'intero conflitto (le altre furono la \"Saratoga\" e la \"Ranger\"). Fu l'unica nave non appartenente alla Royal Navy britannica a ricevere la \"British Admiralty Pennant\" e partecip\u00f2 a quasi ogni principale battaglia della guerra contro il Giappone, inclusa la battaglia delle Midway, delle Salomone Orientali (che la vide in grande difficolt\u00e0 e colpita de ben tre bombe di bombardieri giapponesi), delle isole Santa Cruz, del mare delle Filippine e del golfo di Leyte, cos\u00ec come di partecipare all'incursione aerea su Tokyo a varie altre azioni aeronavali durante la campagna di Guadalcanal. Ha ottenuto 20 \"battle star\", il numero pi\u00f9 alto tra tutte le navi da guerra statunitensi che abbiano partecipato alla seconda guerra mondiale e fu chiaramente tra le principali partecipanti di ognuna di esse. \u00c8 considerata da alcuni come la pi\u00f9 gloriosa e decorata nave della storia navale degli Stati Uniti, rivaleggiata forse solo dalla fregata del XIX secolo USS \"Constitution\".\nStoria.\nOperazioni iniziali.\nVenne varata il 3 ottobre 1936 nei cantieri di Northrop Grumman Newport News, battezzata da Lulie Swanson, moglie del Segretario della Marina Claude A. Swanson, ed entr\u00f2 in servizio il 12 maggio 1938 al comando del capitano Newton H. White, Jr.\nNavig\u00f2 verso sud in una crociera di prova che la port\u00f2 a Rio de Janeiro, al suo ritorno oper\u00f2 lungo la costa est e nei Caraibi fin all'aprile del 1939 quando venne inviata nel Pacifico. Fece inizialmente base a San Diego e quindi a Pearl Harbor, addestrandosi insieme alle sue squadriglie da caccia e trasportando aerei tra le basi del Pacifico. Aveva appena completato una di queste missioni, consegnando il \"Marine Corps Fighter Squadron\" 211 all'Isola Wake il 2 dicembre 1941, e si stava dirigendo alle Hawaii quando il Giappone sferr\u00f2 l'attacco di Pearl Harbor.\nDopo Pearl Harbor.\nI suoi bombardieri-ricognitori arrivarono a Pearl Harbor durante l'attacco e sebbene sorpresi entrarono in azione in difesa della base navale, sei di essi vennero abbattuti dai giapponesi. Nel frattempo la portaerei organizz\u00f2 i suoi rimanenti aerei in un'infruttuosa ricerca della forza di attacco giapponese. A dicembre rientr\u00f2 a Pearl Harbor per rifornimenti e ripart\u00ec il mattino successivo per rimanere di pattuglia contro ulteriori attacchi contro le isole hawaiane. Il 10 dicembre un suo aereo affond\u00f2 il sottomarino giapponese \"I-70\" alle .\nNelle ultime due settimane di dicembre navig\u00f2 con il suo gruppo a occidente delle Hawaii per fornire protezione, mentre altri due gruppi di portaerei fecero un tardivo tentativo di supportare l'isola Wake. Dopo un breve periodo di riposo a Pearl Harbor, part\u00ec con il suo gruppo l'11 gennaio 1942 per proteggere i convogli che rinforzavano Samoa. Il 1\u00ba febbraio la sua Task force affond\u00f2 tre navi, ne danneggi\u00f2 otto e distrusse numerosi aeroplani ed installazioni al suolo a Kwajalein, Wotje, e Maloelap nelle Isole Marshall. Mentre si ritirava a Pearl Harbor, i contrattacchi giapponesi le inflissero solo danni minori.\nNel mese successivo la sua task force navig\u00f2 nel Pacifico centrale eliminando installazioni nemiche sulle isole Wake e Marcus, quindi ricevette riparazioni e modifiche minori a Pearl Harbor. L'8 aprile part\u00ec per incontrarsi con la \"Hornet\" e navigare insieme verso occidente per lanciare 16 bombardieri dell'esercito statunitense nel \"Raid di Tokyo\". Mentre i suoi aeroplani svolgevano una \"Combat Air Patrol\" (\"Pattugliamento armato\"), i B-25 vennero lanciati dalla \"Hornet\" il 18 aprile, e volarono indisturbati per i rimanenti 900\u00a0km che mancavano al bersaglio. La Task force, avvistata forse da un'imbarcazione di pattuglia che venne per\u00f2 subito affondata dall'incrociatore \"Nashville\", invert\u00ec la rotta per ritornare a Pearl Harbor il 25 aprile.\nLa battaglia delle Midway.\nCinque giorni pi\u00f9 tardi si diresse nel Pacifico del sud per rinforzare le portaerei statunitensi che operavano nel Mar dei Coralli, ma non riusc\u00ec ad arrivare in tempo per partecipare alla Battaglia del Mar dei Coralli. Rientr\u00f2 quindi a Pearl Harbor il 26 maggio per essere sottoposta a intensive preparazioni per poter affrontare l'attacco giapponese alle Isole Midway in quella che divenne nota come la Battaglia delle Midway.\nIl 28 maggio part\u00ec come nave ammiraglia del contrammiraglio Raymond Spruance, CTF-16, con l'ordine di \"salvare Midway e infliggere il massimo danno al nemico mediante forti tattiche di attrito\". Insieme all'\"Enterprise\" facevano parte del TF 17 la \"Hornet\", sei incrociatori e 10 cacciatorpediniere. Il 30 maggio il TF 17, al comando del \"rear admiral\" Frank J. Fletcher a bordo della \"Yorktown\" con due incrociatori e sei cacciatorpediniere navig\u00f2 per supportare il TF 16; quale ufficiale pi\u00f9 anziano il \"rear admiral\" Fletcher divenne l'\"Ufficiale in Comando Tattico\".\nLa battaglia inizi\u00f2 il mattino del 4 giugno 1942 quando quattro portaerei giapponesi inconsapevoli della presenza di forze statunitensi lanciarono un attacco contro le isole Midway. Tre ore dopo che la prima bomba era caduta sulle Midway gli aerei della \"Hornet\" colpirono la forza avversaria e 30 minuti pi\u00f9 tardi anche quelli della \"Enterprise\" e \"Yorktown\" si unirono ad essi.\nEntrambe le parti lanciarono nel corso della giornata attacchi contro le forze avversarie in quella che \u00e8 oggi ricordata il momento in cui l'andamento della guerra del Pacifico cambi\u00f2 a favore degli Stati Uniti. Le perdite statunitensi ammontarono all'affondamento della \"Yorktown\" e del cacciatorpediniere \"Hammann\" colpito da un siluro insieme alla \"Yorktown\", e all'abbattimento di 113 aerei (61 di essi in combattimento). D'altro canto le perdite giapponesi furono molto pi\u00f9 severe e consistettero di quattro portaerei, un incrociatore e 272 aerei. Gli aerei dell'\"Enterprise\" bombardarono le portaerei \"S\u014dry\u016b\" e \"Akagi\". l'\"Enterprise\" usc\u00ec illesa dal combattimento, tornando a Pearl Harbor il 13 giugno 1942.\nOperazioni nel Sud Pacifico.\nDopo un mese di riposo e di lavori di revisione ripart\u00ec il 15 luglio 1942 per il sud pacifico dove si un\u00ec alla TF 61 per supportare gli sbarchi anfibi nelle Isole Salomone dell'8 agosto. Per le due successive settimane sorvegli\u00f2 le linee di comunicazione marine a sudovest delle Salomone. Il 24 agosto venne avvistata una forte forza giapponese circa 400\u00a0km a nord di Guadalcanal e la TF 61 invi\u00f2 aerei all'attacco. Nella conseguente battaglia delle Salomone Orientali venne affondata la portaerei leggera giapponese \"Ry\u016bj\u014d\" e le truppe giapponesi destinate a Guadalcanal furono forzate a ritirarsi.\nl'\"Enterprise\" fu la nave statunitense pi\u00f9 gravemente danneggiata, subendo tre centri diretti e quattro colpi vicini che uccisero 74 uomini e ne ferirono 95. Comunque le ben addestrate squadre di controllo danni e rapidi lavori di riparazione temporanea la misero in condizioni di rientrare alle Hawaii senza bisogno di essere trainata.\nDal 10 settembre al 16 ottobre 1942 venne sottoposta a riparazioni a Pearl Harbor, quindi part\u00ec nuovamente per il sud pacifico, dove con la \"Hornet\" form\u00f2 la TF 61. Il 26 ottobre i suoi aerei localizzarono un gruppo di portaerei giapponesi iniziando la battaglia delle isole Santa Cruz. Gli aerei dell'\"Enterprise\" colpirono portaerei e incrociatori mentre essa veniva sottoposta a intensi attacchi. Colpita due volte da bombe perse 44 uomini ed ebbe 75 feriti.\nNonostante i seri danni subiti continu\u00f2 l'azione prendendo a bordo un grande numero di aerei della \"Hornet\" quando questa dovette essere abbandonata. Sebbene le perdite statunitensi (una portaerei e un cacciatorpediniere) siano state pi\u00f9 serie di quelle giapponesi (un incrociatore leggero) grazie ad essa fu comunque ottenuto tempo prezioso per rinforzare Guadalcanal contro il successivo attacco nemico.\nIl 30 ottobre l'\"Enterprise\" entr\u00f2 a Numea (Nuova Caledonia) per essere riparata ma un nuovo attacco giapponese contro le Salomone richiese la sua presenza e quind\u00ec ripart\u00ec l'11 novembre con a bordo squadre di riparazione della \"Vestal\" (AR-4) ancora al lavoro. Il 13 novembre i suoi aviatori aiutarono a finire la danneggiata nave da battaglia giapponese \"Hiei\". Il 15 novembre 1942, al termine della Battaglia navale di Guadalcanal, l'\"Enterprise\" aveva partecipato all'affondamento di 16 navi e al danneggiamento di altre otto. La portaerei rientr\u00f2 a Numea il 16 novembre per completare le sue riparazioni.\nRipartita ancora il 4 dicembre si addestr\u00f2 al largo di Espiritu Santo, Nuove Ebridi, fino al 28 gennaio 1943 quando si diresse verso l'area delle Solomone. Il 30 gennaio i suoi caccia volarono in missione di scorta per un gruppo di incrociatori-cacciatorpediniere durante la Battaglia dell'isola di Rennell. Nonostante la distruzione di un grande numero di bombardieri giapponesi, la \"Chicago\" venne affondata da siluri lanciati da aerei.\nDistaccata dopo la battaglia la portaerei arriv\u00f2 a Espiritu Santo il 1\u00ba febbraio e per i successivi tre mesi oper\u00f2 da quella base, fornendo copertura alle forze di superficie statunitensi nelle Solomone. Si diresse quindi a Pearl Harbor, dove il 27 maggio l'ammiraglio Chester Nimitz present\u00f2 alla nave la prima \"Presidential Unit citation\" ottenuta da una portaerei. Il 20 luglio entr\u00f2 nel cantiere di Puget Sound per lavori di revisione grandemente necessari.\nRitorno in servizio.\nA met\u00e0 novembre rientr\u00f2 in azione fornendo supporto aereo ravvicinato agli sbarchi dei marines sull'atollo di Makin dal 19 al 21 novembre 1943. Nella notte del 26 novembre esegu\u00ec il primo attacco aereo notturno lanciato da portaerei nel Pacifico, quando una squadriglia di tre suoi caccia attacc\u00f2 un grosso gruppo di bombardieri con base al suolo che stava attaccando il TG 50.2. Dopo un pesante attacco di aerei del TF 50 contro Kwajalein il 4 dicembre ritorn\u00f2 a Pearl Harbor il 9 dicembre.\nL'operazione successiva della portaerei fu con il TF 58 nell'ammorbidire le Isole Marshall e nel supportare gli sbarchi sul Kwajalein, dal 29 gennaio al 3 febbraio 1944. Quindi si diresse il 17 febbraio, sempre con il TF 58, ad attaccare la base navale giapponese di Truk nelle Isole Caroline. Una volta ancora stabil\u00ec un record lanciando il primo attacco notturno guidato dal radar lanciato da una portaerei statunitense. I 12 aerosiluranti della sua forza d'attacco ottennero un eccellente risultato, affondando quasi un terzo delle 200.000 tonnellate di naviglio distrutte dagli aerei della task force.\nDistaccata dal TF 58, l'\"Enterprise\" lanci\u00f2 raid contro l'Atollo Jaluit il 20 febbraio, quindi si diresse a Majuro e a Espiritu Santo. Navigando con il TG 36.1 forn\u00ec copertura aerea e supporto ravvicinato al suolo agli sbarchi sull'isola Emirau (19 - 25 marzo). Si riun\u00ec quindi al TF 58 il 26 marzo e per i successivi 12 giorni si un\u00ec in una serie di duri attacchi contro le isole Yap, Ulithi, Woleai e Palau. Dopo una settimana di riposo e rifornimenti a Majuro, ripart\u00ec il 14 aprile per supportare gli sbarchi nell'area di Hollandia in Nuova Guinea, quindi attacc\u00f2 nuovamente Truk il 29-30 aprile.\nIl 6 giugno 1944 con le altre unit\u00e0 della TG 58.3 part\u00ec da Majuro per attaccare con il resto del TF 58 le isole Marianne. Attaccando Saipan, Rota, e Guam tra l'11 giugno e il 14 giugno i suoi piloti fornirono supporto diretto agli sbarchi su Saipan del 15 giugno e coprirono le truppe a terra per i successivi due giorni.\nConsapevole di un importante tentativo giapponese di fermare l'invasione di Saipan, l'ammiraglio Spruance, ora comandante della 5\u00aa Flotta, posizion\u00f2 il TF 58 per affrontare questa minaccia.\nLa battaglia del Mare delle Filippine.\nIl 19 giugno 1944 si svolse la battaglia del Mare delle Filippine, il pi\u00f9 grande scontro tra portaerei della storia. Per oltre otto ore gli aviatori delle marine statunitensi e giapponesi si diedero battaglia nei cieli sopra il TF 58 e le Marianne. Alla fine della giornata si deline\u00f2 una vittoria statunitense e con gli ultimi attacchi contro la flotta giapponese del 20 giugno il trionfo fu completo. Sei navi statunitensi erano state danneggiate ma 3 portarerei giapponesi (\"Hiyo\", \"Shokaku\" e ) erano state affondate e 426 aerei giapponesi imbarcati distrutti. L'aviazione della marina giapponese non si riprese mai da questo colpo.\nA battaglia finita l'\"Enterprise\" continu\u00f2 a supportare la campagna di Saipan fino al 5 luglio, quindi part\u00ec per Pearl Harbor dove rimase per un mese di riposo e di revisione. Ritorn\u00f2 in zona di operazioni il 24 agosto navigando con la forza di assalto aerea del TF 38 contro le isole Bonin dal 31 agosto al 2 settembre, e contro Yap, Ulithi e le Palau dal 6 all'8 settembre.\nLa battaglia del Golfo di Leyte.\nDopo aver operato ad ovest delle isole Palau il 7 ottobre si un\u00ec ad altre unit\u00e0 del TF 38 e si diresse verso nord. Dal 10 al 20 ottobre i suoi piloti attaccarono Okinawa, Formosa e le Filippine, colpendo aeroporti nemici, installazioni costiere e naviglio in preparazione per l'assalto all'isola di Leyte. Dopo aver supportato gli sbarchi a Leyte del 20 ottobre si diresse a Ulithi per rifornirsi, ma l'avvicinarsi della flotta giapponese il 23 ottobre la costrinse a ritornare in azione .\nNella battaglia del Golfo di Leyte (23 - 26 ottobre) i suoi aerei colpirono tutti e tre i gruppi di forze nemiche, danneggiando navi da battaglia e cacciatorpediniere fino al termine dell'azione. Rimase di pattuglia ad est di Samar e Leyte fino alla fine di ottobre, quindi si ritir\u00f2 a Ulithi per rifornimenti. Durante novembre i suoi aeroplani colpirono bersagli nell'aerea di Manila e sull'isola di Yap. Ritorn\u00f2 a Pearl Harbor il 6 dicembre 1944\nIwo Jima, Okinawa e l'attacco kamikaze.\nNavig\u00f2 verso l'area delle Filippine il 24 dicembre con a bordo un gruppo aereo specialmente addestrato in operazioni notturne su portaerei. Si un\u00ec al TG 38.5 e spazz\u00f2 le acque a nord di Luzon e del Mar della Cina durante il gennaio 1945, colpendo bersagli costieri e naviglio da Formosa fino all'Indocina (operazione Gratitude). Dopo una breve visita a Ulithi si un\u00ec al TG 58.5 il 10 febbraio 1945 e forn\u00ec pattuglie aeree notte e giorno per il TF 58 mentre questo colpiva Tokyo il 16 e 17 febbraio.\nSupport\u00f2 quindi i marines nella battaglia di Iwo Jima dal giorno degli sbarchi, il 10 febbraio fino al 9 marzo quando si diresse a Ulithi. Durante parte di questo periodo mantenne costantemente suoi aerei sopra Iwo Jima per 174 ore. Il 22 febbraio, il terzo giorno della battaglia, i suoi aerei furono vittima di un episodio di fuoco amico: nel tardo mattino la portaerei lanci\u00f2 otto aerosiluranti Grumman TBF Avenger alla ricerca di altrettanti velivoli della USS \"Saratoga\"; alla fine della ricerca due di loro sbucarono dalle nubi a 130 metri proprio sopra la Quinta Flotta venendo scambiati per kamikaze. Entrambi vennero abbattuti da un uragano di fuoco e l'equipaggio dell'Avenger del comandante della squadriglia VT(N)-90, tenente C. B. Collins, risult\u00f2 disperso.\nPartendo da Ulithi il 15 marzo continu\u00f2 nei suoi raid notturni contro il Ky\u016bsh\u016b, Honsh\u016b ed il naviglio del Mare Interno del Giappone. Danneggiata leggermente da una bomba nemica il 18 marzo entr\u00f2 sei giorni pi\u00f9 tardi a Ulithi per riparazioni.\nRitorn\u00f2 in azione il 5 aprile fornendo supporto nella battaglia di Okinawa fino a che non venne danneggiata nuovamente l'11 aprile, stavolta da un aereo kamikaze e forzata nuovamente a Ulithi. Una volta ancora al largo di Okinawa il 6 maggio tenne in volo costantemente pattuglie contro il crescente pericolo degli attacchi suicidi. Il 14 maggio 1945, dopo essere divenuta da pochi giorni la nave ammiraglia del comandante della \"Task force 58\", ammiraglio Marc Mitscher, venne nuovamente danneggiata da un aereo kamikaze impegnato in un'operazione Kikusui, che distrusse l'ascensore anteriore, uccise 14 uomini e ne fer\u00ec altri 34. La nave navig\u00f2 per riparazioni al cantiere navale di Puget Sound Navy Yard, arrivando il 7 giugno e si trovava ancora l\u00ec il 15 agosto 1945, giorno della vittoria sul Giappone.\nOperazione Magic Carpet.\nRiportata in piena operativit\u00e0 l'\"Enterprise\" si diresse a Pearl Harbor e ritorn\u00f2 negli Stati Uniti con circa 1.100 soldati in congedo, quindi si rec\u00f2 a New York, arrivando il 17 ottobre 1945. Due settimane pi\u00f9 tardi prosegu\u00ec per Boston dove vennero installati ulteriori alloggi ed inizi\u00f2 una serie di viaggi in Europa nell'ambito dell'Operazione Magic Carpet, riportando pi\u00f9 di 10.000 veterani negli Stati Uniti.\nLa fine della \"Big E\".\nEntr\u00f2 nei cantieri navali di New York il 18 gennaio 1946 per la disattivazione e venne radiata il 17 febbraio 1947. Nonostante numerosi tentativi di preservarla come museo/memoriale gli sforzi per raccogliere i fondi necessari ad acquistarla dalla marina fallirono e perci\u00f2 venne venduta il 1\u00ba luglio 1958 alla Lipsett Corporation di New York per essere smantellata a Kearny nel New Jersey. La promessa di salvare il suo caratteristico albero tripode per includerlo nel nuovo stadio di football della Naval Academy non venne mantenuta (una placca venne installata alla base di quella che viene ancora chiamata \"Enterprise Tower\"). Lo smantellamento fu completato nel maggio 1960.\nNel 1984 le venne dedicata una mostra permanente nel \"Naval Aviation Museum\", della Pensacola Naval Air Station in \"Florida\", in cui sono esposti artefatti oggetti di manifattura artigianale, foto e altri oggetti di interesse storico.\nAltri artefatti dell'\"Enterprise\" rimasti includono: la campana della nave situata nella US Naval Academy, dove viene tradizionalmente suonata in caso di vittoria degli aspiranti guardiamarina contro West Point; la placca con il nome - pesante una tonnellata - che si trova vicino al parco \"Little League\" a \"River Vale\" nel \"New Jersey\"; una delle ancore, in mostra al Washington Navy Yard di Washington DC. Diversi altri artefatti e ricordi sono tenuti a bordo della USS \"Enterprise\" (CVN-65).\nOltre alle sue \"Presidential Unit Citation\" ha ricevuto anche la \"Navy Unit Commendation\" e 20 \"battle star\" per il suo servizio nella seconda guerra mondiale."}
{"id": "402058", "revid": "287204", "url": "https://it.wikipedia.org/wiki?curid=402058", "title": "Cratere Chamberlin (Luna)", "text": "Chamberlin \u00e8 un cratere lunare di 60,41 km situato nella parte sud-occidentale della faccia nascosta della Luna, subito oltre il margine sudorientale.\nA nord-ovest si trova il cratere Jeans, mentre il cratere Moulton \u00e8 unito al bordo sud-est di Chamberlin. Questa formazione giace in una zona della luna che mostra modificazioni superficiali che hanno prodotto pianori interni molto scuri.\nIl bordo esterno \u00e8 abbastanza irregolare, con ingrossamenti verso est e verso sud-est. Il margine meridionale \u00e8 molto danneggiato, e si unisce con il bordo nordoccidentale del cratere Moulton. Il pianoro interno \u00e8 stato invaso da lava basaltica ed ha un'albedo minore di quella tipica lunare. Il pianoro interno \u00e8 privo di caratteristiche, se si eccettuano alcuni piccoli impatti.\nIl cratere \u00e8 dedicato al geologo statunitense Thomas Chrowder Chamberlin.\nCrateri correlati.\nAlcuni crateri minori situati in prossimit\u00e0 di Chamberlin sono convenzionalmente identificati, sulle mappe lunari, attraverso una lettera associata al nome."}
{"id": "402064", "revid": "122769975", "url": "https://it.wikipedia.org/wiki?curid=402064", "title": "Dromaeosaurus albertensis", "text": "Dromaeosaurus (il cui nome significa \"rettile corridore\") \u00e8 un genere estinto di dinosauro teropode dromeosauride vissuto nel Cretaceo superiore, circa 76.5-74.8 milioni di anni fa (Campaniano), in quella che oggi \u00e8 la zona occidentale degli Stati Uniti e in Alberta, Canada. Il genere \"Dromeosaurus\" contiene varie specie alcune considerate valide e altre di dubbia entit\u00e0; la specie tipo \u00e8 \"D. albertensis\". Fanno parte della famiglia dei dromaeosauridi piccoli e agili teropodi, tra i pi\u00f9 simili agli uccelli, tutti caratterizzati da piumaggio. Nonostante il \"Dromaeosaurus\" sia stato il primo rappresentante descritto della sua famiglia, a causa della scarsa documentazione fossile, \u00e8 anche uno dei meno noti.\nDescrizione.\nIl \"Dromaeosaurus\" era un piccolo dinosauro predatore, che da adulto poteva raggiungere una lunghezza di 1,8 metri (5,90 piedi) per un peso di circa 15 kg. Secondo uno studio di Therrien e Henderson (2007), in cui la massa dei teropodi venga stimata sulla base delle dimensioni del cranio, il \"Dromaeosaurus\" pesava in realt\u00e0 16.29 kg. Le gambe del \"Dromaeosaurus\" erano relativamente brevi, al contrario di altri teropodi come ornithomimidi, troodontidi e tirannosauridi, il che fa pensare che i \"Dromaeosaurus\" non fossero corridori eccelsi ma che prediligessero le corse su breve distanza e gli agguati. Come tutti i dromeosauridi, il \"Dromaeosaurus\" possedeva il ben noto artiglio a falce sul secondo dito di ciascun piede, che durante la locomozione veniva tenuto alzato dal terreno, nel caso del \"Dromaeosaurus\" l'artiglio misurava 7,5 centimetri. Un'altra arma di questi dinosauri erano i loro arti anteriori, che grazie alla loro costruzione e agli specifici giunti poteva muoversi quasi come quelli degli esseri umani, avendo anch'esse una stretta formidabile con cui poteva aggrapparsi alle prede. Il cranio del \"Dromaeosaurus\" era relativamente robusto e con un muso profondo. I suoi denti erano piuttosto numerosi e affilati e ve ne erano nove su ogni lato della mascella e della mandibola. Il \"Dromaeosaurus\" possedeva anche una vena nella parte posteriore della testa, la \"vena capitis dorsalis\" dorsale vena capitis, che drenava il sangue dei muscoli del collo anteriori attraverso due lunghi canali collegati posteriormente alla superficie del cervello.\nLa coda del \"Dromaeosaurus\" era resa rigida (flessibile solo alla base) da sottili fasci d'osso, che mantenevano rigida la coda durante la corsa e le davano lo scopo di timone, contribuendo in modo rapido al cambiamento del senso di marcia e ha tenersi in equilibrio mentre balzava sulle prede. La presenza di un pelvio dovuto alla deviazione del pube all'indietro, come negli uccelli, in combinazione con molte altre caratteristiche, ha portato molti paleontologi a concludere che i dromaeosauridi siano gli antenati degli uccelli moderni. Inoltre, la presenza di papille ulnari (piccole escrescenze ossee sugli avambracci degli uccelli dove sono attaccate le penne remiganti) in dinosauri strettamente imparentati con \"Dromaeosaurus\" come \"Velociraptor\" e \"Dakotaraptor\", sono un buon indicatore per dire che tutti i dromaeosauridi, cos\u00ec come il \"Dromaeosaurus\", avessero le piume.\nClassificazione.\nMatteo e Brown originariamente collocarono il \"Dromaeosaurus\" in una propria sottofamiglia, chiamata appunto Dromaeosaurinae, all'interno di \"Deinodontidae\" (ora conosciuta come Tyrannosauridae) sulla base di alcune similitudini nelle proporzioni generali del cranio. Nel 1969, John H. Ostrom riconobbe che il \"Dromaeosaurus\" condivideva molte caratteristiche con altri animali come il \"Velociraptor\", e l'allora recentemente scoperto \"Deinonychus\", assegnando queste forme ad una nuova famiglia: i Dromaeosauridae. Da allora, molti nuovi parenti di \"Dromaeosaurus\" sono stati trovati e assegnati a questa famiglia.\nI rapporti esatti di \"Dromaeosaurus\" sono poco chiari. Anche se la sua struttura robusta gli conferiscono un aspetto relativamente primitivo, sebbene fosse un animale molto specializzato. Nelle analisi del presente, il clade dei Dromaeosaurinae contiene animali come \"Utahraptor\", \"Achillobator\", \"Dakotaraptor\" e \"Yurgovuchia\" sono spesso recuperati. Il genere \"Dakotaraptor\" in particolare \u00e8 stato classificato come il \"sister taxon\" di \"Dromaeosaurus\".\nFilogenesi.\nIl seguente cladogramma segue un'analisi dei paleontologi Robert DePalma, David Burnham, Larry Martin, Peter Larson e Robert Bakker. In questa analisi, \"Dromaeosaurus\" \u00e8 classificato come sister taxon di \"Dakotaraptor\" (2015):\nStoria della scoperta.\nSebbene sia stato ampiamente pubblicizzato all'interno di numerosi e popolari libri sui dinosauri e la presenza di vari scheletri completi all'interno dei musei di tutto il mondo, il \"Dromaeosaurus\" \u00e8 sorprendentemente poco conosciuto da fossili effettivi. La ricostruzione del popolare scheletro del Royal Tyrrell Museum \u00e8 stata resa possibile solo dalla conoscenza acquisita di altri dromaeosauridi, scoperti solo pi\u00f9 di recente.\nI primi resti fossili di \"Dromaeosaurus\" sono stati scoperti dal paleontologo Barnum Brown durante una spedizione del 1914, al Red Deer River per conto dell'American Museum of Natural History. La zona in cui sono state raccolte queste ossa \u00e8 ora parte del Dinosaur Provincial Park, in Alberta, Canada. La scoperta dell'olotipo AMNH 5356 \u00e8 costituito da un cranio parziale lungo circa 24 cm (9,4 pollici), una mandibola, due ioidi, un primo metacarpo e alcune ossa del piede. Al cranio manca la maggior parte della parte superiore del muso. Parecchi altri frammenti del cranio, e una trentina di denti isolati, sono stati successivamente scoperti in Alberta e in Montana.\nNel 1922, William Diller Matthew e Brown nominarono e descrissero la specie tipo di \"Dromaeosaurus\": ossia \"Dromaeosaurus albertensis\". Il nome generico, \"Dromaeosaurus\", deriva dal greco \u03b4\u03c1\u03bf\u03bc\u03b5\u03cd\u03c2/\"dromeus\" che significa 'corridore' e \u03c3\u03b1\u03cd\u03c1\u03bf\u03c2/\"sauros\" che significa 'lucertola'. Il nome specifico, \"albertensis\", si riferisce all'Alberta luogo dove \u00e8 stato ritrovato il fossile.\nNegli anni seguenti sono state nominate altre sette specie di \"Dromaeosaurus\": \"Dromaeosaurus laevifrons\" (Cope, 1876) Matthew &amp; Brown 1922; \"Dromaeosaurus cristatus\" (Cope 1876) Matthew &amp; Brown 1922 (\"Troodon\"); \"Dromaeosaurus? gracilis\" (Marsh 1888) Matthew &amp; Brown 1922; \"Dromaeosaurus explanatus\" (Cope 1876) Kuhn 1939; \"Dromaeosaurus minutus\" (Marsh 1892) Russell 1972 (un alvarezsauride); \"Dromaeosaurus falculus\" (Cope 1876) Olshevsky 1979 e \"Dromaeosaurus mongoliensis\" (Barsbold 1983) Paul 1988 (\"Velociraptor\"). La maggior parte di queste presunte specie si basano su materiale frammentario, ed alcuni sono stati assegnati ad altri generi, e sono meno completi di quella dell'olotipo di \"Dromaeosaurus albertensis\", e alcuni di essi sono considerati dei \"nomen dubium\". Tuttavia, \u00e8 evidente che il \"Dromaeosaurus\" fosse molto pi\u00f9 raro nel suo habitat di altri piccoli teropodi, anche se \u00e8 stato il primo dromaeosauride di cui \u00e8 stato descritto un buon materiale cranica.\nPaleobiologia.\nIl \"Dromaeosaurus\" differisce dalla maggior parte dei suoi parenti nell'avere un cranio breve e massiccio, una mandibola profonda e denti robusti. I denti sono pi\u00f9 spessi e maggiormente ancorati nell'osso rispetto al relativo \"Saurornitholestes\", suggerendo che le ganasce fossero utilizzate per la frantumazione e la lacerazione piuttosto che semplicemente per affettare la carne. Therrien \"et al.\" (2005) ha stimato che il \"Dromaeosaurus\" aveva un morso quasi tre volte pi\u00f9 potente di quello del \"Velociraptor\" e ha suggerito che l'animale durante la caccia utilizzasse di pi\u00f9 le fauci piuttosto che l'artiglio a falce. La scoperta del sister taxon \"Dakotaraptor\", anch'esso fornito di un grande tubercolo flessore, maggiore rispetto alla maggior parte degli altri dromaeosauri, supportando che entrambi i generi utilizzassero poco l'artiglio a falce, rispetto agli altri dromaeosaridi.\nPaleoecologia.\nI fossili di \"Dromaeosaurus\" sono stati ritrovati in formazioni risalenti al Cretaceo superiore, circa 76.5-74.8 milioni di anni fa (Campaniano), nei territori del Nord America, nella provincia di Alberta, Canada. Alcuni resti fossili di \"Dromaeosaurus\" di specie indeterminata, composti da numerosi denti, sono stati ritrovati all'interno della Formazione Prince Creek, Alaska.\nLa fauna del Dinosaur Provincial Park \u00e8 eccezionalmente ben nota, contando numerosi fossili di vertebrati tra cui pesci come squali, razze, amie, lepisostei e l'actinopterygii \"Aspidorhynchus\". Tra i mammiferi si possono trovare multituberculati e i marsupiali didelfodonta. Sono stati ritrovati il plesiosauri Leurospondylus da sedimenti marini, mentre gli ecosistemi d'acqua dolce erano abitati da tartarughe, \"Champsosaurus\" e coccodrilli del genere \"Leidyosuchus\" e \"Stangerochampsa\". La fauna dominante era ovviamente rappresentata dinosauri, tra cui gli hadrosauridi \"Edmontosaurus\", \"Saurolophus\" e \"Hypacrosaurus\", diversi ceratopsidi e ornithomimosauri, insieme ai meno comuni ankylosauridi e pachycephalosauri. Tra i predatori che vivevano in quest'habitat vi erano vari piccoli predatori, come troodontidi, caenagnathidi e dromaeosauridi come appunto \"Dromaeosaurus\", mentre i predatori dominanti dell'ambiente erano i tirannosauridi \"Albertosaurus\" e \"Daspletosaurus\".\nAll'interno della Formazione Prince Creek, il \"Dromaeosaurus\" condivideva l'ambiente con dinosauri erbivori come il ceratopside \"Pachyrhinosaurus\", l'hadrosauride \"Ugrunaaluk\" e il pachycephalosauro \"Alaskacephale\". Il predatore dominante della regione era il piccolo tirannosauride \"Nanuqsaurus\", mentre diversi denti fossili indicano la presenza di piccoli dromaeosauri come appunto \"Dromaeosaurus\", \"Saurornitholestes\" e una variante gigante artica di \"Troodon\". Alcune impronte fossili e resti frammentari indicano anche la presenza di ornithomimidi e therizinosauri."}
{"id": "402065", "revid": "55959", "url": "https://it.wikipedia.org/wiki?curid=402065", "title": "Carl Mollweide", "text": ""}
{"id": "402066", "revid": "86599", "url": "https://it.wikipedia.org/wiki?curid=402066", "title": "Cratere Champollion", "text": "Champollion \u00e8 un cratere lunare di 48,97 km situato nella parte nord-occidentale della faccia nascosta della Luna, a nord-nord-est del pi\u00f9 grande cratere Shayn ed a sud-sud-est del cratere Chandler.\nQuesto cratere \u00e8 stato pesantemente danneggiato da impatti successivi, e si presenta come una depressione butterata della superficie lunare. Un piccolo cratere si sovrappone al margine orientale, e il resto del margine \u00e8 inciso da impatti ancora minori. Uno di questi impatti taglia il margine interno nella zona settentrionale e si estende fin quasi al centro del pianoro interno.\nIl cratere \u00e8 dedicato all'archeologo e egittologo francese Jean-Fran\u00e7ois Champollion,\nCrateri correlati.\nAlcuni crateri minori situati in prossimit\u00e0 di Champollion sono convenzionalmente identificati, sulle mappe lunari, attraverso una lettera associata al nome."}
{"id": "402067", "revid": "55959", "url": "https://it.wikipedia.org/wiki?curid=402067", "title": "Carl Brandan Mollweide", "text": ""}
{"id": "402068", "revid": "726373", "url": "https://it.wikipedia.org/wiki?curid=402068", "title": "Metzengerstein", "text": "Metzengerstein (\"Metzengerstein: A Tale In Imitation of the German\") \u00e8 stato il primo racconto dello scrittore e poeta statunitense Edgar Allan Poe ad esser dato alle stampe. Fu pubblicato la prima volta a Filadelfia sul \"Saturday Courier\" nel 1832. Il racconto segue numerose convenzioni della narrativa di stampo gotico; in quanto poi si descrive un orfano cresciuto in una famiglia aristocratica, viene anche suggerita una qualche connessione autobiografica con l'autore.\nSi narra del giovane Frederick, l'ultimo membro della famiglia Metzengerstein, che porta avanti una lunga faida con la famiglia Berlifitzing. Sospettato di aver provocato un incendio che ha ucciso il patriarca della famiglia Berlifitzing, Frederick viene punito per la sua crudelt\u00e0 quando la sua casa prende fuoco e un cavallo (conosciuto precedentemente) lo trascina dentro, fra le fiamme.\nTrama.\nLa storia si svolge in Ungheria tra le famiglie rivali dei Metzengerstein e dei Berlifitzing. Il narratore parla di una vecchia profezia che attribuisce a un cavallo il potere di porre fine alla faida.\nFrederick, il giovane barone dei Metzengerstein, rimasto orfano eredita il patrimonio di famiglia, e comincia a dimostrare un comportamento crudele e dissoluto. Pochi giorni dopo la successione, il baronetto si trova a fissare un arazzo di famiglia raffigurante una battaglia tra le due casate, nella quale un membro dei Metzengerstein uccide un Berlifitzing, che si trova riverso accanto al suo cavallo. Il giovane rimane colpito e rapito dalla figura di questo cavallo gigantesco e di colore innaturale, che pare avere una vitalit\u00e0 propria. La contemplazione viene interrotta da voci provenienti dall'esterno: la stalla della famiglia rivale prende fuoco uccidendo il patriarca William Von Berlifitzing. \nUscito all'esterno, Frederick incontra dei paggi che cercano di calmare uno spaventoso cavallo, del tutto simile a quello dell'arazzo. L'animale mostra le lettere WVB marchiate in fronte, iniziali del patriarca deceduto, ma nessuno della famiglia rivale ne rivendica la propriet\u00e0.\nIl barone Metzengerstein rimane incantato dalla bestia irrequieta e decide di provare a cavalcarla. Da quel giorno il giovane appare ossessionato dal cavallo, e comincia a disinteressarsi a tutto il resto, trascorrendo la maggior parte del tempo a cavalcare, col giorno o con la notte, col sereno o con il cattivo tempo. Una notte di tempesta, destatosi da un greve sonno, il barone salta in groppa al suo cavallo e si addentra nella foresta. Nel frattempo il Palazzo Metzengerstein prende fuoco, e il cavallo di ritorno dalla cavalcata, non rispondendo pi\u00f9 agli ordini del giovane barone galoppa verso il Palazzo gettandosi in mezzo alle fiamme assieme al barone. Dopo di ci\u00f2, la tempesta si placa mentre la grande fiamma, fluttuando alta nell'aria placata, avvolge tutto il Palazzo e poco dopo dai bastioni si alza una colossale nuvola di fumo che assume le sembianze di un cavallo.\nAdattamenti.\n\"Metzengerstein\" \u00e8 stato prodotto in un episodio del film del 1968 \"Tre passi nel delirio\", diretto da Roger Vadim.\nIl compositore rumeno Joan Balan ha scritto una composizione per pianoforte nel 1934 basata sulla storia, chiamata \"Das Feuerpferd\"."}
{"id": "402070", "revid": "1666804", "url": "https://it.wikipedia.org/wiki?curid=402070", "title": "Gens Papiria", "text": "La gens Papiria fu un'antichissima famiglia patrizia romana, di origine autoctona. Fu sicuramente ricompresa nelle cento \"gentes originarie\" ricordate dallo storico Tito Livio. \nOrigine e territorio.\nLa sua remota antichit\u00e0 \u00e8 anche desumibile dal rapporto di omonimia con una delle antiche trib\u00f9 rustiche di Roma, la \"Trib\u00f9 Papiria\", che comprendeva nel Lazio Cori, Tuscolo, Narni e Sutri, Castro Nuovo nel Piceno (Giulianova), \"Ticinum\" (Pavia), Belluno, Oderzo e Trento nel Trentino\nStoria.\nLa \"gens Papiria\" rivest\u00ec un ruolo di primissimo piano gi\u00e0 verso la fine della Monarchia; infatti nel VI secolo a.C. troviamo un Sesto Papirio che fu autore di un'importante raccolta di \"leges regiae\". \nUn ramo della gens Papiria assunse il cognomen di \"Cursor\", evidentemente allusivo ad una particolare abilit\u00e0 nella corsa che contraddistinse uno dei suoi membri.\nAltri rami della grande \"gens Papiria\" furono i \"Carvetus\", i \"Crassus\", i \"Mugillanus\". La \"gens Papiria\" divenne particolarmente importante in et\u00e0 repubblicana, ed i suoi membri ricoprirono molte magistrature, ed in particolare ascesero al Consolato per ben 35 volte. \nMembri della gens.\nTra i molti illustri personaggi della \"gens Papiria\" ricordiamo:"}
{"id": "402071", "revid": "729019", "url": "https://it.wikipedia.org/wiki?curid=402071", "title": "Lohamei Herut Israel", "text": "La Le\u1e25i (, ebraico: \u05dc\u05d7\"\u05d9, acronimo per \u05dc\u05d5\u05d7\u05de\u05d9 \u05d7\u05e8\u05d5\u05ea \u05d9\u05e9\u05e8\u05d0\u05dc Lo\u1e25amei \u1e24erut Israel, \"Combattenti per la Libert\u00e0 d'Israele\"), meglio nota come Banda Stern, fu un'organizzazione paramilitare di matrice sionista. Oper\u00f2 durante il mandato britannico della Palestina ed ebbe come obiettivo l'esautorazione e l'allontanamento dell'autorit\u00e0 mandataria della Gran Bretagna sulla Palestina, mediante ricorso alla forza, consentendo un'immigrazione senza restrizioni di Ebrei e la formazione di uno Stato ebraico. L'organizzazione ammetteva di mirare a istituire uno Stato ebraico o, secondo le sue stesse parole, \"una nuova repubblica ebraica totalitaria\".\nLe autorit\u00e0 britanniche chiamarono tale gruppo \"Banda Stern\" (dal nome del suo primo comandante, Avraham Stern), un'etichetta che sottolineava la metodologia terroristica del gruppo e che viene conservata da allora nelle varie elaborazioni storiche. La stessa organizzazione si definiva come un gruppo terrorista.\nTra le azioni terroristiche perpetrate dal gruppo, che gli hanno meritato l'etichetta di \"terrorismo\" da parte di numerosi storici, figurano il massacro di Deir Yassin, portato a compimento dalla Lehi e dall'Irgun e l'assassinio di Lord Moyne, residente britannico in Medio Oriente, all'interno di altri attacchi portati contro le forze britanniche in Palestina. Il 29 maggio 1948, il governo del neo-costituito Stato d'Israele, arruol\u00f2 i membri attivi della Lehi nello Tzahal, chiudendo formalmente la Lehi, malgrado alcuni suoi componenti perpetrassero un altro crimine, uccidendo il conte Folke Bernadotte, mediatore dell'ONU alcuni mesi pi\u00f9 tardi, un atto condannato dal successore di Bernadotte come mediatore, Ralph Bunche.\nIsraele assicur\u00f2 un'amnistia generale ai componenti della Lehi gi\u00e0 il 14 febbraio 1949. Nel 1980, Israele decise di istituire una decorazione militare in \"riconoscimento dell'attivit\u00e0 di lotta per la creazione d'Israele\", la \"Medaglia Lehi\".\nL'antico leader della Banda Stern, Yitzhak Shamir, divenne Primo ministro d'Israele nel 1983.\nFondazione e fondatore.\nAvraham (\"Yair\") Stern era originariamente un aderente al Partito revisionista sionista, fondato da Vladimir \u017dabotinskij ai primi degli anni '20 e un membro dell'Irgun ma si separ\u00f2 da tali gruppi nel 1940 per costituire il suo proprio gruppo, che egli chiam\u00f2 \"Irgun Zvai Leumi be-Yisrael\" (Organizzazione Militare Nazionale in Israele).\nPi\u00f9 specificamente, Stern credeva che la popolazione ebraica avrebbe meglio concretizzato i suoi sforzi combattendo i Britannici invece di appoggiarli nella Seconda guerra mondiale e che i metodi violenti avrebbero avuto un effettivo significato nella realizzazione di questi obiettivi. Egli faceva differenza fra i \"nemici del popolo ebraico\" (ad es. i britannici) e quanti \"odiavano gli Ebrei\" (ad es. i nazisti), credendo che questi ultimi dovessero essere sgominati mentre i primi neutralizzati. A tal fine egli avvi\u00f2 contatti con le autorit\u00e0 naziste offrendo loro un'alleanza con la Germania in cambio dell'istituzione di uno Stato ebraico in Palestina.\nEvoluzione dell'organizzazione.\nLe autorit\u00e0 britanniche rapidamente concentrarono i loro sforzi contro la Banda Stern. Nel 1942, la polizia britannica spar\u00f2 a Stern in circostanze poco chiare. Numerosi membri del gruppo furono arrestati e la Banda si ecliss\u00f2 finch\u00e9 non si form\u00f2 di nuovo come \"Lehi\" sotto il triumvirato di Israel Eldad, Natan Yellin-Mor e Yitzhak Shamir. Shamir (che sarebbe pi\u00f9 tardi diventato Primo Ministro di Israele), era conosciuto sotto il nome in codice di \"Michael\", faceva riferimento al patriota irlandese Michael Collins. Collins era stato il fondatore dell'originaria IRA e un pioniere nell'uso delle tecniche di guerriglia. Il nuovo Lehi fu guidato dai leader spirituali e filosofici Uri Zvi Greenberg e Israel Eldad, mentre il vecchio Lehi era stato inizialmente formato in base agli scritti di Abba Achimeir. Fu di gran lunga il pi\u00f9 piccolo dei gruppi armati ebraici durante l'epoca del Mandato e non attir\u00f2 mai pi\u00f9 di poche centinaia di seguaci, venendo disprezzato da molti dei suoi contemporanei.\nIl Lehi adott\u00f2 una piattaforma non-socialista dell'ideologia anti-imperialistica. Considerava il protrarsi del governo britannico in Palestina come una violazione del Mandato provvisorio in genere e le sue restrizioni circa l'immigrazione ebraica un'intollerabile lesione del diritto internazionale. A differenza dell'Haganah e dell'Irgun, che combatterono su due fronti contro la Gran Bretagna e gli Arabi, il Lehi concentr\u00f2 i suoi attacchi esclusivamente su obiettivi britannici.\nIl Lehi rigettava anche l'autorit\u00e0 dell'Agenzia ebraica e le organizzazioni correlate, operando per intero per proprio conto per tutta la durata quasi della sua esistenza.\nGli appartenenti al Lehi catturati dai Britannici rifiutavano in genere di difendersi quando erano tradotti davanti alle corti di giustizia britanniche. Essi vollero leggere soltanto loro manifesti in cui dichiaravano che la corte, rappresentante di una forza d'occupazione, non aveva giurisdizione su di loro e che era illegale. Per la stessa ragione, i prigionieri appartenenti al Lehi rifiutavano di chiedere l'amnistia, anche quando era chiaro che ci\u00f2 avrebbe loro risparmiato la pena di morte. In un caso due membri del Lehi si suicidarono in prigione per non consentire ai britannici l'opportunit\u00e0 di condannarli a morte per impiccagione.\nRicerca di una alleanza con le autorit\u00e0 naziste.\nNel 1940 e nel 1941, il Lehi propose d'intervenire nella Seconda guerra mondiale accanto alla Germania nazista per ottenere il suo aiuto nella cacciata della Gran Bretagna dalla Palestina sotto Mandato e per offrirle assistenza nell'\"evacuare\" gli Ebrei dell'Europa in base all'argomento che \"comuni interessi potrebbero esistere fra l'insediamento di un nuovo ordine in Europa in conformit\u00e0 con le concezioni della Germania, e le reali aspirazioni nazionali del popolo ebraico\".\nAzioni.\nCome gruppo che non super\u00f2 mai pi\u00f9 d'un centinaio di membri, il Lehi si bas\u00f2 su audaci operazioni su piccola scala per presentare il proprio messaggio in Palestina, descrivendosi come un gruppo terroristico e adottando la tattica di gruppi quali l'IRA, che aveva con successo usato la guerriglia per forzare i britannici ad abbandonare la meridionale Repubblica d'Irlanda negli anni '20. A tal fine il Lehi condusse operazioni su piccola scala come l'assassinio di soldati e poliziotti britannici e, all'occasione, di \"collaboratori\" ebrei. Un'altra strategia fu nel 1947 di spedire tramite pacchi postali bombe indirizzate a molti politici britannici. Ulteriori azioni inclusero il sabotaggio di punti strategici quali ponti, ferrovie e raffinerie di petrolio. Il Lehi finanzi\u00f2 le sue operazioni grazie a donazioni private, a estorsioni e a rapine in banca.\nAssassinio di Lord Moyne.\nIl 6 novembre 1944 il Lehi assassin\u00f2 Lord Moyne, un esponente del governo britannico, al Cairo. Questo atto colp\u00ec il governo di Sua Maest\u00e0 e fu ritenuto un oltraggio da Winston Churchill il Primo ministro britannico. I due assassini furono catturati, condannati a morte e giustiziati.\nAttentati dinamitardi a Gerusalemme e a Roma.\nNel 1946 la Banda Stern, unitamente all'Irgun, effettu\u00f2 un devastante attentato contro il King David Hotel di Gerusalemme con 91 morti di varie nazionalit\u00e0 e, il 31 ottobre 1946, un nuovo attentato con esplosivi colp\u00ec gravemente l'Ambasciata britannica a Roma causando la morte di due italiani.\nDeir Yassin.\n9 aprile 1948 - Il Lehi e l'Irgun attaccano il villaggio arabo di Deir Yassin, causando pi\u00f9 di 100 vittime e costringendo i superstiti ad abbandonare l'insediamento.\nAssassinio del Conte Folke Bernadotte.\nIl 17 settembre 1948 il Lehi assassin\u00f2 il mediatore delle Nazioni Unite, il Conte Folke Bernadotte, che era stato inviato a mediare il futuro assetto politico e territoriale della Palestina. L'omicidio fu progettato di persona da Yehoshua Zetler e condotto a termine da un gruppo di quattro uomini guidati da Meshulam Markover. I colpi letali furono esplosi da Yehoshua Cohen. I capi del Lehi Nathan Yellin-Mor e Matitiahu Schmulevitz furono arrestati due mesi dopo l'assassinio. Molti dei sospetti coinvolti furono rilasciati immediatamente e a tutti costoro fu garantita l'amnistia generale il 14 febbraio 1949.\nScioglimento e integrazione.\nIl conflitto fra il Lehi e la corrente maggioritaria ebraica e successivamente israeliana fin\u00ec quando il Lehi fu formalmente disciolto e integrato nelle Forze di difesa israeliane il 31 maggio 1948. Ai suoi leader fu garantita l'amnistia e la fine delle incriminazioni come controparte. Il Lehi tuttavia produsse operazioni indipendenti a Gerusalemme finch\u00e9 non fu obbligato a rinunciarvi dopo l'assassinio dell'inviato dell'ONU, il Conte Folke Bernadotte. Membri del Lehi fondarono un partito politico noto come \"Combattenti\" e Yellin-Mor fu eletto nella prima Knesset, anche se il partito ebbe breve durata.\nNel 1980 Israele istitu\u00ec l'\"onorificenza del Lehi\", rossa, nera, grigia, celeste e bianca, che fu attribuita ai vecchi membri del Lehi clandestino che ne fecero richiesta.\nGiustificazione del terrorismo.\nUn articolo intitolato \"Terrore\" su \"He Khazit\" (\"Il Fronte\", un giornale del Lehi in clandestinit\u00e0), n. 2, agosto 1943, portava le seguenti argomentazioni:"}
{"id": "402072", "revid": "228587", "url": "https://it.wikipedia.org/wiki?curid=402072", "title": "Costanza (Romania)", "text": "Costanza (in rumeno Constan\u021ba, in passato \"Kustendji\", \"Kustendja\", \"K\u00f6stence\", \"Constantza\" e, in epoca romana, \"Tomi\" o \"Tomis\") \u00e8 un municipio ( abitanti) della Romania situato sulla sponda occidentale del Mar Nero e capoluogo dell'omonimo distretto. \u00c8 un importante porto e un centro industriale di grande rilevanza. Nel 2007 \u00e8 stata istituita la Zona metropolitana di Costanza che comprende oltre alla citt\u00e0 anche 13 comuni limitrofi.\nNelle vicinanze della citt\u00e0 si trovano le celebri terme che, insieme alle lunghe spiagge, attraggono ogni anno milioni di turisti. Le principali industrie della citt\u00e0 sono quelle dell'inscatolamento e della manifattura di contenitori per il petrolio. A nord si trova il centro turistico di Mamaia.\nStoria.\nDa un numero considerevole di iscrizioni pervenute si \u00e8 dedotto che Costanza si trova nelle vicinanze dell'antico sito di Tomi. Questa citt\u00e0, nota anche come Tomis, fu una colonia greca della provincia della Scizia, sulla riva del Mar Nero, fondata nel 500 a.C. come base commerciale per gli scambi con le popolazioni della Dacia. Probabilmente il nome deriva dal greco \"\u03a4\u03cc\u03bc\u03b7\", che significa, tagliare, sezionare. Secondo la Bibliotheke fu fondata da Eete:\nSecondo lo storico gotico Giordano (da Cassiodoro) il fondatore della citt\u00e0 fu una regina dei Geti:\nNel 29 a.C. i Romani si impossessarono della regione sconfiggendo gli Odrisi e annessero all'Impero romano l'intero territorio fino al Danubio con il nome di \"Limes Scythicus\". Nell'8 d.C. il poeta romano Ovidio (43 a.C.-17 d.C.) fu esiliato a Tomi dopo essere caduto in disgrazia presso l'imperatore Augusto e vi mor\u00ec nove anni dopo, nonostante le ripetute suppliche all'imperatore affinch\u00e9 fosse sottratto da quell'esilio in mezzo a genti barbare. Nondimeno ad Ovidio \u00e8 intitolata una piazza (\"Pia\u0163a Ovidiu\") e una statua posta di fronte al Museo della Storia (gi\u00e0 sede del municipio), che copia la statua di Ovidio a Sulmona, citt\u00e0 natale del poeta e da questi sempre amata.\nIn seguito la citt\u00e0 fu inclusa nella Province della Mesia e, a partire da Diocleziano, nella Scizia Minore, di cui era la metropoli. Dopo la scissione dell'Impero romano Tomi pass\u00f2 sotto la sfera di influenza dell'Impero bizantino.\nTomi fu poi rinominata Constantiana in onore di Flavia Giulia Costanza, la sorellastra di Costantino I (274-337). Il primo uso documentato di questo nome \u00e8 \"\u039a\u03c9\u03bd\u03c3\u03c4\u03ac\u03bd\u03c4\u03b9\u03b1\" (\"Constantia\" in greco) e risale al 950. La citt\u00e0 sorge alla fine del tratto limitrofo al mare del Vallo di Traiano e porta i segni di proprie fortificazioni. Dopo essere entrata a far parte dell'Impero bulgaro, all'epoca della municipalit\u00e0 autonoma di Dobrotitsa/Dobrotici e della Valacchia sotto Mircea il Vecchio, Costanza pass\u00f2 agli Ottomani nel 1419.\nNel 1860 fu inaugurata la ferrovia che collegava Costanza a Cernavod\u0103. Nonostante le distruzioni provocate dagli appaltatori della ferrovia, vi sono resti considerevoli delle mura di cinta e delle colonne. \u00c8 stato riportato alla luce un palazzo pubblico imponente, che si pensa fosse originariamente un palazzo portuale. Esso contiene le rovine di uno dei pi\u00f9 lunghi mosaici pavimentati del mondo. Nel 1878, dopo la Guerra di indipendenza rumena, Costanza e il resto della Dobrugia Settentrionale fu ceduta dall'Impero Ottomano alla Romania. La citt\u00e0 divenne il principale porto della Romania e un punto di transito per la maggior parte delle esportazioni del paese.\nIl 22 ottobre 1916, durante la Prima guerra mondiale, Costanza fu occupata dalle potenze centrali (le truppe tedesche, turche e bulgare). Secondo il Trattato di Bucarest del maggio 1918, con le disposizioni dell'articolo 10 comma b (trattato che non fu mai ratificato dalla Romania), Costanza rimase sotto il controllo congiunto delle potenze centrali. La citt\u00e0 fu liberata dalle forze alleate nel 1918 dopo la fruttuosa spedizione sul fronte di Salonicco, la quale mise la Bulgaria fuori gioco.\nPopolazione e demografia.\nSecondo il censimento del 2002 la popolazione di Costanza era di abitanti, dati pi\u00f9 recenti stimano la popolazione attorno alle unit\u00e0. L'area urbana, che comprende le citt\u00e0 di N\u0103vodari ( abitanti), Ovidiu ( abitanti), Basarabi ( abitanti), Cump\u0103na ( abitanti), Lumina ( abitanti nel 2004), Valu lui Traian ( abitanti) ed Agigea ( abitanti), fa aumentare la popolazione a abitanti.\nGeografia fisica.\nClima.\nL'estate \u00e8 calda, secca e soleggiata con una temperatura media a luglio di . Per via dell'influenza del Mar Nero la citt\u00e0 non \u00e8 quasi mai soggetta a ondate di grande caldo. L'autunno, che inizia nel tardo settembre, \u00e8 relativamente mite. Le notti sono fresche e le giornate sono ancora calde a settembre. Solitamente settembre \u00e8 pi\u00f9 caldo di giugno a causa del calore accumulato dalle acque del Mar Nero. L'inverno \u00e8 abbastanza tardivo e molto pi\u00f9 mite di altre citt\u00e0 della Romania, tuttavia isolate ondate di bassa pressione possono richiamare masse di aria fredda da nord, e far abbassare notevolmente le temperature; nel complesso, nevica meno che nel resto della Romania, ma forti venti soffiano frequentemente nella regione e contribuiscono ad aumentare la percezione del freddo. Le temperature massime medie di dicembre si aggirano attorno ai . A gennaio, il mese pi\u00f9 freddo la temperatura media \u00e8 di . La primavera arriva presto ed \u00e8 fredda anche se la temperatura sulla costa del Mar Nero ad aprile e maggio \u00e8 la pi\u00f9 alta di tutta la Romania.\nInfrastrutture e trasporti.\nStrade.\nL'autostrada A2 fornisce un rapido collegamento stradale tra Costanza e Bucarest, mentre l'autostrada A4 funge da anello di traffico esterno della citt\u00e0, deviando il traffico pesante da e verso il porto di Costanza e verso Mangalia.\nFerrovie.\nL'apertura nel 1895 della ferrovia per Bucarest, che attraversa il Danubio presso il ponte di Cernavod, ha portato a Costanza un notevole commercio di transito di grano e petrolio, i quali sono in gran parte esportati. Guidano l'elenco delle importazioni carbone e coke, seguiti da macchinari, prodotti in ferro, cotone e tessuti di lana.\nMobilit\u00e0 urbana.\nIl sistema di trasporto pubblico di Costanza \u00e8 gestito dalla \"Regia Autonom\u0103 de Transport \u00een Comun Constan\u021ba\" (RATC) e consiste di 23 linee di autobus e filobus attive tutto l'anno e una linea di autobus scoperti a due piani per visite turistiche estive per i turisti.\nSono caratteristici gli autobus MAZ (modello MAZ-103) di colore rosa sgargiante, in esercizio sulla linea 44.\nPorti.\nIl porto di Costanza comprende il porto nord e il porto sud ed \u00e8 il quarto pi\u00f9 grande d'Europa. \u00c8 protetto da frangiflutti, con un faro all'ingresso. Il porto \u00e8 riparato dai venti settentrionali, anche se talvolta i venti meridionali possono rivelarsi molto pericolosi. Lo squadrone del Mar Nero della flotta rumena \u00e8 di stanza qui. Un grande canale (il canale Danubio-Mar Nero) collega il fiume Danubio al Mar Nero a Costanza.\nAeroporti.\nLa citt\u00e0 \u00e8 servita dall'aeroporto Mihail Kog\u0103lniceanu.\nAmministrazione.\nGemellaggi.\nCostanza \u00e8 gemellata con le seguenti citt\u00e0:\nSport.\nCalcio.\nLa squadra principale della citt\u00e0 \u00e8 stata il Viitorul Constan\u021ba con sede nella citt\u00e0 di Ovidiu, dal 2021 fusa nel Fotbal Club Farul Constan\u021ba, militante nella Liga I del campionato rumeno di calcio.\nPallavolo.\nLa squadra di pallavolo della citt\u00e0 \u00e8 il Club Volei Municipal Tomis Constan\u021ba."}
{"id": "402074", "revid": "287204", "url": "https://it.wikipedia.org/wiki?curid=402074", "title": "Lehi", "text": ""}
{"id": "402075", "revid": "123722173", "url": "https://it.wikipedia.org/wiki?curid=402075", "title": "Ferdinando Targetti (1882-1968)", "text": "Biografia.\nNato a Firenze, si laure\u00f2 in giurisprudenza. Socialista, fu sindaco di Prato dal 1912 al 1914 e consigliere provinciale di Firenze fino al 1920. Fu eletto deputato alla Camera nel 1919, non fu confermato nel 1921; poco dopo fu espulso dal PSI per il prevalere della corrente massimalista e ader\u00ec al Partito Socialista Unitario. Dopo il 1926 si trasfer\u00ec a Milano esercitando l'avvocatura. Riparato in Svizzera dopo l'8 settembre 1943, collabor\u00f2 a fogli socialisti in lingua italiana, presiedendo dopo il 25 aprile 1945 l'ordine milanese degli avvocati ..\nFu eletto membro dell'Assemblea Costituente (Italia), dove si batt\u00e9 per il superamento dell'esclusione delle donne dalla Magistratura, proponendo una mozione che andava in tal senso, ma che fu bocciata. Fu vicepresidente dell'Assemblea dal 10 febbraio 1947 al 31 gennaio 1948. Fece anche parte della Commissione dei 75.\nNel 1948 fu eletto alla Camera dei deputati, ove fu confermato nel 1953 e nel 1958; nel corso di tutte le tre legislature ricopr\u00ec la carica di vicepresidente della Camera..\nSulla figura di Targetti, cfr. Alessandro Affortunati, Sotto la rossa bandiera. Profili di dirigenti del movimento operaio pratese, Prato, Camera del lavoro di Prato, 1996, pp.\u00a077\u201396, Id., Ferdinando Targetti alla Costituente, \u00abPrato storia e arte\u00bb, a. 38, n. 90-91 (dicembre 1997), pp. pp.\u00a085\u201391. Allo stesso autore si deve anche la voce relativa a Targetti contenuta nel Dizionario biografico degli italiani (vol. XCV, Taranto-Togni, Roma, Istituto della Enciclopedia italiana, 2019), che contiene le indicazioni bibliografiche necessarie per ulteriori approfondimenti."}
{"id": "402076", "revid": "220636", "url": "https://it.wikipedia.org/wiki?curid=402076", "title": "Persecuzione", "text": "La persecuzione \u00e8 l'insieme delle azioni di forza e di atti ostili diretti contro una o pi\u00f9 persone. Generalmente \u00e8 rivolta a comprimere un movimento politico o religioso o a eliminare un gruppo etnico o sociale, economicamente, politicamente o tecnologicamente inferiore a un gruppo dominante che si ritiene superiore culturalmente.\nDefinizione nel diritto internazionale.\nUna definizione di ci\u00f2 che s'intende giuridicamente come persecuzione \u00e8 indicato dallo Statuto di Roma della Corte penale internazionale (17 luglio 1998) che all'articolo 7, riguardante i crimini contro l'umanit\u00e0, recita che per:\n\u00ab\"persecuzione\" s'intende la intenzionale e grave privazione dei diritti fondamentali in violazione del diritto internazionale, per ragioni connesse all'identit\u00e0 del gruppo o della collettivit\u00e0\u00bb\nNello stesso Statuto viene indicata una casistica di ci\u00f2 che rientra nel crimine di persecuzione:\n\u00abPersecuzione contro un gruppo o una collettivit\u00e0 dotati di propria identit\u00e0, ispirata da ragioni di ordine politico, razziale, nazionale, etnico, culturale, religioso o di genere sessuale ai sensi del paragrafo 3, o da altre ragioni universalmente riconosciute come non permissibili ai sensi del diritto internazionale, collegate ad atti previsti dalle disposizioni del presente paragrafo o a crimini di competenza della Corte\u00bb\nPersecuzioni in Europa.\nPersecuzioni religiose.\nPersecuzioni dei cristiani.\nLe persecuzioni dei cristiani nell'Impero romano consistettero in azioni repressive contro gli appartenenti a questa religione che si stava diffondendo presso diverse popolazioni dell'Impero. L'unica fonte che parla di una persecuzione contro i cristiani attribuita a Nerone \u00e8 quella di Tacito che annota come l'imperatore se ne servisse per distogliere i sospetti su di s\u00e9 (\"abolendo rumori\") come autore dell'incendio di Roma. \nIl culto pubblico della tradizionale religione romana era strettamente intrecciato allo stato: fare sacrifici agli d\u00e8i e rispettare i riti significava stabilire un patto con le divinit\u00e0, in cambio della loro protezione. Era facile integrare gli d\u00e8i, i riti e le credenze di altre popolazioni in questo sistema, mentre la religione cristiana rifiutava il sacrificio agli d\u00e8i tradizionali, ponendosi in tal modo agli occhi dei romani in antitesi allo stato, a differenza dell'ebraismo, accettato da Roma fin dai tempi di Giulio Cesare. .\nPersecuzioni dei pagani.\nLe persecuzioni dei pagani furono episodi di intolleranza religiosa che segnarono la progressiva sostituzione del cristianesimo al paganesimo soprattutto nel corso del IV secolo, fino alla scomparsa di quest'ultimo, mentre secondo altri, il periodo principale delle persecuzioni si colloca tra il 312 e il 612 circa, quindi primariamente nel periodo tra Costantino e Giustiniano, ma anche Maurizio ed Eraclio sarebbero attestati come persecutori dei gentili.\nDi recente, con la rinascita del paganesimo, si sono manifestati casi di discriminazione nei confronti di queste nuove correnti religiose.\nPersecuzioni nell'Italia fascista.\nPersecuzione dei pentecostali.\nDei pentecostali deportati nei campi di sterminio non se ne conosce il numero preciso in quanto considerati malati di mente a motivo della glossolalia, della loro convinzione cio\u00e8, che i doni degli apostoli continuino a persistere nel mondo moderno. Alla luce di brani della \"prima lettera ai Corinzi\" () e della \"lettera ai Romani\" (), i pentecostali ritengono che la glossolalia, donata da Dio durante la preghiera libera, sia pi\u00f9 ispirata perch\u00e9 generata da una particolare condizione di abbandono all'opera dello Spirito Santo. Essa conferisce al credente che la riceve, i doni e i carismi dello Spirito, cos\u00ec come descritti da S. Paolo nella sua epistola ai Corinzi.\nLe autorit\u00e0 governative fasciste, in nome di principi razzisti decisero di isolare i pentecostali, arrivando a chiuderne i locali di culto, come ampiamente documentato dalle testimonianze e dai molti carteggi conservati negli archivi. In Italia Il 9 aprile del 1935 veniva diramata la circolare n. 600/158, la cosiddetta circolare \"Buffarini Guidi\" dal nome dell\u2019allora sottosegretario del Ministero dell\u2019Interno - che band\u00ec il culto pentecostale in tutto il Regno in quanto \u00ab\"essendo risultato che esso si estrinseca e si concreta in pratiche religiose contrarie all\u2019ordine sociale e nocive all\u2019integrit\u00e0 fisica e psichica della razza\"\u00bb.\nIn conseguenza di questa circolare avvennero molti arresti e invii al confino sia di semplici credenti sia di pastori pentecostali.\nNel 1953, a dieci anni dalla caduta del fascismo e quasi a cinque dall'entrata in vigore della Costituzione della Repubblica Italiana, il ministro dell'Interno Mario Scelba afferm\u00f2 in risposta ad un'interrogazione parlamentare che \u00abl'esercizio del cosiddetto culto pentecostale non \u00e8 ammesso in Italia\u00bb. Tale disposizione fu dichiarata \u00abnon pi\u00f9 in vigore\u00bb il 16 aprile 1955.\nPersecuzioni nella Germania nazista.\nIn questo ambito il crimine contro l'umanit\u00e0 riguard\u00f2 il genocidio compiuto dalla Germania nazista di tutte quelle persone ed etnie ritenute \"indesiderabili\", in particolare gli ebrei.\nPersecuzione degli ebrei.\nPer la persecuzione degli ebrei il termine olocausto viene principalmente utilizzato per indicare lo sterminio sistematico di milioni di ebrei (le stime vanno da 5 a 7, con una media accreditata di 6 milioni circa) che vivevano in Europa prima della seconda guerra mondiale.\nPersecuzione dei testimoni di Geova.\nNella settimana dall'8 al 16 aprile del 1933 vennero distribuiti in tutta la Germania pi\u00f9 di due milioni di opuscoli di \"propaganda\" e, come risposta, durante la stessa settimana il movimento dei Bibelforscher (cos\u00ec come venivano chiamati i testimoni di Geova) venne \"proibito per decreto\" in molti L\u00e4nder: il 10 aprile nel Meclemburgo-Schwerin, il 13 in Baviera, il 18 in Sassonia e cos\u00ec via. Il 22, 23 e 24 aprile furono sequestrate tutte le pubblicazioni, sequestrate e chiuse sia la stamperia di Magdeburgo che la sede del movimento. Secondo i nazisti sia l'Associazione degli Studenti Biblici che la Societ\u00e0 Torre di Guardia erano strettamente legati con i comunisti. Le restrizioni e proibizioni nei confronti dei testimoni di Geova culminarono alla fine di settembre 1939 con la deportazione di 145 detenuti col \u201ctriangolo viola\u201d a Dachau.\nPersecuzione delle persone LGBT.\nGli omosessuali erano un altro dei gruppi presi di mira durante l'olocausto. Ad ogni modo il partito nazista non fece mai nessun tentativo di sterminare tutti gli omosessuali; in base alle prime leggi naziste, essere omosessuali in s\u00e9 non era un motivo sufficiente per l'arresto, occorreva avere compiuto qualche atto omosessuale, punibile in base al paragrafo 175. Dopo la fine delle SA e il trionfo delle SS, per\u00f2, la persecuzione si aggrav\u00f2, anche se rimase sempre limitata ai gay tedeschi, ariani. Erano questi che rifiutando di unirsi alle donne intralciavano la crescita della \"razza ariana\". I nazisti si disinteressarono in genere degli omosessuali maschi di altri popoli considerati inferiori, per concentrarsi e tentare di \"curare\" i maschi gay tedeschi.\nPersecuzione degli zingari.\nLa campagna Hitleriana di genocidio nei confronti dei popoli zigani, principalmente Rom e Sinti dell'Europa venne vista da molti come un'applicazione particolarmente bizzarra della scienza razziale nazista. Gli antropologi tedeschi erano disorientati dalla contraddizione che gli zingari erano discendenti degli originali invasori ariani dell'India, che tornarono poi in Europa. Ironicamente, questo li rendeva, in pratica se non in teoria, non meno ariani della stessa gente tedesca. Questo dilemma fu risolto dal Professor Hans Gunther, uno dei principali scienziati razziali, che scrisse:\nGli zingari dunque rientravano nelle \"razze impure\".\nAlcuni gruppi di Rom, comprese le trib\u00f9 tedesche dei Sinti e dei Lalleri, vennero risparmiati dalla deportazione e dalla morte. I restanti gruppi zingari soffrirono all'incirca come gli ebrei (e in alcuni casi subirono pratiche degradanti ancor pi\u00f9 degli ebrei).\nPersecuzioni in America.\nQuanti fossero i nativi prima della colonizzazione europea delle Americhe \u00e8 difficile da stabilire: le cifre dell'entit\u00e0 dello sterminio sono ancora al centro di un ampio dibattito storiografico. Secondo le ultime ricostruzioni si tratterebbe del 90% della popolazione indigena morta in meno di un secolo.\nSecondo quanto afferma lo storico David Carrasco, docente all'HDS di Cambridge, Massachusetts, specializzato in storia e religioni mesoamericane,: \"\u00abGli storici sono stati in grado di stimare con una certa plausibilit\u00e0 che nel 1500 circa 80 milioni di abitanti occupavano il Nuovo Mondo. Nel 1550 solo 10 milioni di indigeni sopravvivevano. In Messico vi erano circa 25 milioni di persone nel 1500. Nel 1600 solo un milione di indigeni mesoamericani erano ancora vivi\u00bb\"\nLe cause di una tragedia di cos\u00ec ampie dimensioni sono molteplici: gli stermini perpetrati dai \"conquistadores\", le guerre intestine sovente aizzate da questi ultimi per rendere pi\u00f9 facile la conquista con la politica del \"divide et impera\", le nuove malattie, i lavori forzati in stato di semi-schiavit\u00f9 e non ultimo il senso di smarrimento e di perdita di senso dovuto all'annientamento della loro fede e delle loro tradizioni che portarono talvolta a suicidi di massa."}
{"id": "402077", "revid": "8596", "url": "https://it.wikipedia.org/wiki?curid=402077", "title": "Alfredo Proja", "text": ""}
{"id": "402079", "revid": "775372", "url": "https://it.wikipedia.org/wiki?curid=402079", "title": "Alfredo Proia", "text": "Democristiano, fu uno dei candidati alla Presidenza provvisoria della Repubblica nel 1946, venne eletto all'Assemblea Costituente, poi fu deputato durante la I Legislatura fino alla sua scomparsa nell'ottobre del 1950.\nFu proprietario della casa di distribuzione Generalcine e del consorzio romano I.C.A.R. Film, primo presidente dell'ANICA, padre del regista Gianni Proia.\nBiografia.\nFormatosi nelle file dell'Azione cattolica e del Partito Popolare, da giovanissimo fu uno degli iniziatori del movimento cristiano \u00ab Unioni professionali \u00bb, le quali costituiscono il primo nucleo della Confederazione Generale Bianca del Lavoro.\nFu redattore politico parlamentare de L'Osservatore romano, tenendo contemporaneamente l'ufficio di corrispondenza politico de Il Cittadino di Mantova e de La Difesa del popolo.\nFu il fondatore e direttore del quotidiano L'Avvenire delle Puglie di Bari (1918-1921), l'organo di informazione della diocesi di mons. Giulio Vaccaro; collabor\u00f2 alla fondazione de Il Popolo (dal 1923) con Donati e Fuschini.\nSorvegliato in seguito dalla polizia, fu costretto ad abbandonare la sua attivit\u00e0 politica e giornalistica, dedicandosi agli studi. Fu autore di vari volumi su \"La Roma nel Cinquecento\" e \"La Roma nel Rinascimento\" insieme a Pietro Romano (1874-1961).\nNel 1929 riprese la sua attivit\u00e0 dedicandosi in particolar modo alla produzione cinematografica, con la direzione di associazioni e societ\u00e0 di settore: dal maggio del 1936 fu amministratore unico della Soc. An. Industrie Cinematografiche Artistiche Romane (I.C.A.R.) per la produzione di film, attiva dal 1934 (tra i film, Seconda B, Ginevra degli Almieri, Lo smemorato, Scandalo per bene, Fedora e tanti altri); dall'agosto 1936 presidente della Soc. Gen. It. Cinematografica Generalcine per la distribuzione e il noleggio di film; presidente della Soc. An. Arti Grafiche Artistiche Romane (A.G.A.R.) - rotocalco fotoincisione per corredo pubblicitario films -, costituitasi nel maggio del 1939; fu eletto presidente dell'Associazione Nazionale Industrie Cinematografiche ed Affini (ANICA) nel 1945.\nEletto deputato alla Costituente, nel XXI Collegio de L'Aquila, con 31.786 voti, intervenendo 18 volte nelle discussioni parlamentari.\nFu rieletto deputato per la I Legislatura nel XX Collegio de L'Aquila - Pescara - Chieti - Teramo, con 22.459 voti. Fece parte, fra l'altro, della IV Commissione: Finanze e Tesoro."}
{"id": "402081", "revid": "169529", "url": "https://it.wikipedia.org/wiki?curid=402081", "title": "Aldo Bozzi", "text": "Biografia.\nLaureato in giurisprudenza, nel 1934 entr\u00f2 in magistratura ordinaria (lavorando come aggiunto giudiziario all\u2019Ufficio del Massimario della Suprema corte di cassazione) per poi passare, nel 1940, al Consiglio di Stato, organo del quale sarebbe poi divenuto Presidente di sezione.\nEntr\u00f2 in clandestinit\u00e0 nell\u2019ottobre del 1943: \u00abcambiata casa e fattasi crescere la barba, si rese [...] irreperibile per non dover obbedire all\u2019ordine di trasferimento nella Rsi\u00bb. Tra il 1943 e il 1944 partecip\u00f2 alla formazione della Resistenza romana, \u00abcollaborando col \u00abCentro X\u00bb, guidato dal generale Roberto Bencivenga, pubblicando il giornale \"L'Italia del Popolo\" e, infine, fondando un partito \u00abprogressista del lavoro\u00bb, che sarebbe presto confluito nella Democrazia del lavoro di Ivanoe Bonomi e Meuccio Ruini.\nPrese parte alla Consulta nazionale e all'Assemblea costituente.\nSi dedic\u00f2 attivamente alla politica: nel giugno 1951, insieme con Bruno Villabruna, d\u00e0 origine al Movimento Liberale Indipendente.\nEsponente del Partito Liberale Italiano e deputato fin dal 1953, fu sottosegretario alle Finanze del primo governo Segni e Ministro dei trasporti e dell'aviazione civile durante il secondo governo Andreotti.\nFu il \"candidato di bandiera\" del PLI alla Presidenza della Repubblica nel 1978, che si conclusero con l'elezione di Sandro Pertini.\nNel 1985 guid\u00f2 la prima commissione parlamentare, con poteri soltanto consultivi, incaricata di elaborare un progetto di revisione della parte seconda della Costituzione italiana.\nVita privata.\nEra fratello del presidente del Consiglio di Stato Carlo Bozzi e zio dell'avvocato Aldo Bozzi, promotore del ricorso contro la legge Calderoli."}
{"id": "402084", "revid": "339392", "url": "https://it.wikipedia.org/wiki?curid=402084", "title": "Sport Italia", "text": ""}
{"id": "402085", "revid": "6923", "url": "https://it.wikipedia.org/wiki?curid=402085", "title": "Humberto Maturana", "text": "Biografia.\nDopo il diploma del 1947 nel Liceo Manuel de Salas, inizia l'universit\u00e0 nel 1948, studiando medicina e chirurgia all'Universit\u00e0 del Cile presso la cattedra del prof. Gabriel Gasi\u00e7. Successivamente, a partire dal 1954, passa a studiare anatomia e neurofisiologia in Inghilterra, nell'University College di Londra, presso la cattedra del prof. John Zachary Young, con una borsa di studio della fondazione Rockefeller. Durante questo periodo e sotto la direzione di questo professore, inizia a considerare l'essere vivente non come un conglomerato di propriet\u00e0 o componenti con valore funzionale, ma come entit\u00e0 dinamica autonoma in continua trasformazione in coerenza con le sue circostanze di vita. Riconosce come suoi maestri Gustavo Hoecker in Cile e J. Z. Young in Inghilterra, che \u00e8 uno dei pensatori che hanno influenzato anche il pensiero di Gregory Bateson. Nel 1956 \u00e8 accettato all'Harvard University di Boston (USA) come candidato al Ph.D. in biologia. Consegue il Ph. D. nel 1958 con una tesi sulla struttura del nervo ottico della rana.\nI suoi interessi principali riguardano in un primo momento la neuroanatomia e la fisiologia della visione. A questo interesse, per il quale pubblica numerosi lavori sperimentali, egli affianca un interesse biologico pi\u00f9 generale relativo alla comprensione del modo di operare sistemico del sistema nervoso e l'organizzazione sistemica degli esseri viventi. Continua il suo lavoro sull'anatomia e la neurofisiologia della visione animale al Massachusetts Institute of Technology (MIT), insieme a Warren McCulloch, Walter Pitts e Jerome Lettvin, fino al 1960.\nNel 1960 torna in Cile, a Santiago, come secondo assistente per la Cattedra di Biologia della scuola di Medicina dell'Universit\u00e0 del Cile, spostando i suoi interessi scientifici nel campo delle scienze del cervello, indagando il sistema biologico percettivo di alcuni animali e il modo in cui il cervello elabora l'informazione.\nNel 1965 fonda l'Istituto di Scienze e la Facolt\u00e0 di Scienze dell'Universit\u00e0 del Cile.\nA Santiago organizza il \"Laboratorio di Epistemologia Sperimentale\". Fonda l'Istituto de Formaci\u00f3n Matr\u00edztica, dove lavora con Ximena Davila (cofondatrice e insegnante), sviluppando le dinamiche della matrice biologico-culturale dell'esistenza umana.\nL'istituto tiene corsi di formazione in biologia-culturale per coloro che sono interessati ad approfondire le riflessioni dei professionisti che vi lavorano. L'istituto si propone di spiegare le esperienze dall'interno delle esperienze stesse, come una caratteristica propria del modo della vita umana (cultura) in un flusso e nell'intreccio di lingua e di emozione (conversare), che \u00e8 il luogo umano dove tutto accade.\nIl riscatto delle emozioni all'interno di una deriva culturale che le ha nascoste, per andare contro la ragione, \u00e8 una delle aperture originali proposte da Maturana e dai suoi colleghi. Egli a un certo punto si rende conto che la deriva naturale degli esseri umani come esseri viventi \u00e8 determinata da un fondamento emotivo. L'amore \u00e8 l'emozione che sostiene e fonda l'umano, come fondamento della ricorrenza di incontri nell'accettazione dell'altro, gli altri come legittima alterit\u00e0 che d\u00e0 luogo alla convivenza sociale e quindi alla possibilit\u00e0 di produrre linguaggi, elementi costitutivi della vita umana e solo di essa.\nNel 2008 viene avviato un accordo di collaborazione tra l'Istituto Matriztico e la Facolt\u00e0 di Scienze umane e sociali presso l'Universit\u00e0 Externado de Colombia (Bogot\u00e0) per realizzare una specializzazione in biologia sociale.\nDal 1969-70 \u00e8 \u201cvisiting professor\u201d all'universit\u00e0 dell'Illinois, Urbana-Champaign, nel \u201cBiological Computer Lab\u201d, dove lavora a fianco di Heinz von Foerster e Francisco Varela.\nDiscutendo quotidianamente nel proprio laboratorio con un amico biologo, osserva che \u00abil DNA partecipa alla sintesi delle proteine e le proteine a loro volta partecipano, come gli enzimi, alla sintesi del DNA\u00bb, schematizza l'intuizione in un disegno circolare e da quel momento in poi descrive i sistemi viventi come sistemi circolari, autonomi e definiti.\nNel '70 riprende questa idea con l'amico Jos\u00e9 Mar\u00eda Bulnes e arriva coniare la parola \"autopoiesi\", la quale segna il passaggio ad una caratterizzazione dell'essere vivente come sistema complesso che crea e produce s\u00e9 stesso, organizzandosi come un'unit\u00e0 olistica, cio\u00e8 come \"risultato di un'azione sistemica autopoietica\".\nNel periodo 1968-1970 pubblica i primi tre articoli importanti: \"A biological theory of relativistic colour coding in the primate retina\" (1968), \"Neurophysiology of Cognition\" (1970), e \"Biology of Cognition\" (1970). Da questi prende poi spunto la pubblicazione pi\u00f9 famosa e discussa, scritta insieme a un vecchio studente e discepolo, anch'esso cileno, Francisco Varela, \u201cAutopoiesi e Cognizione\u201d (1970), nella quale viene sviluppato e divulgato il concetto di \u201cautopoiesi\u201d, che diventer\u00e0 il fulcro teoretico di Maturana e Varela. Successivamente vengono pubblicati i saggi \u201cMacchine ed Esseri viventi\u201d (1972) e \u201cL'albero della conoscenza, le radici biologiche dell'esperienza umana\u201d (1984).\nNel 1990 \u00e8 nominato illustre figlio comune di \u00d1u\u00f1oa (Santiago, Cile). \u00c8 anche nominato Dottore Honoris Causa presso la Libera Universit\u00e0 di Bruxelles.\nNel 1992, insieme al biologo Jorge Mpodozis, propone l'idea innovativa di evoluzione della specie per deriva naturale, basata su un concetto neutralista. In tale visione l'evoluzione \u00e8 conseguenza necessaria del modo in cui i membri di un lignaggio realizzano la propria autopoiesi e la conservano in modo transgenerazionale, il che dipende dalla loro storia di interazioni, le cui innovazioni portano alla diversificazione delle linee filetiche.\nNel 1994 ottiene in Cile il Premio Nazionale della Scienza, grazie alla sua ricerca nel campo della percezione visiva dei vertebrati e dei loro approcci sulla teoria della conoscenza.\nNel 2006 un incendio distrugge il suo laboratorio, presso la Facolt\u00e0 di Scienze dell'Universit\u00e0 del Cile, gestito da lui stesso insieme ai biologi e Jorge Mpodozis e Juan Carlos Letelier. Nonostante il grande dispiacere per i notevoli danni subiti dal suo laboratorio - che \u00e8 stato anche il luogo di lavoro di Francisco Varela - afferma: \"Le cose importanti stanno nei cuori e nelle menti. Che non sono bruciate\". \nIn seguito \u00e8 professore di fisiologia presso l'Universit\u00e0 del Cile, l'Universit\u00e0 \u201cAndres Bello\u201d.\nInfluenzato anche da una riflessione della prima moglie Mar\u00eda Monta\u00f1ez, ha sostenuto che nell'educazione occidentale \u00abai bambini viene insegnato a limitare la loro attenzione a un argomento alla volta; alle ragazze viene insegnato ad espandere la loro attenzione simultaneamente su molti argomenti\u00bb. Inoltre, il maschio \u00e8 educato a una vita rigida, dogmatica, frammentata e lineare.\nRingraziando la madre dell'educazione ricevuta, ha affermato di non avere la difficolt\u00e0 tipicamente maschile a riconoscere le simultaneit\u00e0 e le interconnessioni causali dei fenomeni sensibili, e di riuscire a vedere il mondo circostante come sistema e come rete.\nTeoria autopoietica.\nMacchine viventi e conoscenza.\nHumberto Maturana ha elaborato le sue teorie proseguendo il percorso gi\u00e0 battuto da Gregory Bateson, Ludwig Wittgenstein col concetto di \u201cconcordanza delle forme di vita\u201d, e significato come uso sociale, G.B. Vico con la sua teoria dei Corsi e Ricorsi, Paul Weiss con la nozione di Autoproduzione, e di molti altri. Ha trascorso la sua carriera affinando queste teorie attraverso un programma di ricerca biologica nel suo laboratorio di Santiago del Cile (sulla cui entrata \u00e8 scritto \u201cLaboratorio sperimentale di epistemologia\u201d).\nIntorno al 1970-71, nel saggio \u201cDe M\u00e1quinas y Seres Vivos\u201d, sviluppa il concetto biologico di Autopoiesi (il termine autopoiesi fu inventato da Maturana parlando con suo amico del dilemma di don Chisciotte che consisteva nello scegliere tra il sentiero delle armi \"praxis\" e quello delle lettere \"poiesis\"). Gli esseri viventi sono considerati sistemi (operativamente) chiusi, ossia reti circolari di produzione di componenti, che sono processi prodotti attraverso le loro interazioni con la stessa rete che li ha prodotti e che specifica i loro limiti, mantenendo al contempo aperto e regolato lo scambio di materia e di energia con l'esterno. Cos\u00ec gli esseri viventi sono un particolare tipo di macchine (auto-poietiche), che si distinguono da altre (etero-poietiche) per la loro capacit\u00e0 non tanto di autoregolazione, quanto di autoproduzione dei componenti che le specifica, e i componenti non sono parti ma processi.\nDunque, insieme a Varela, elabora l'idea che gli esseri viventi possano essere classificati come \u201cmacchine autopoietiche\u201d, ovvero una particolare classe di macchina che \u201c...produce continuamente se stessa, per mezzo di produzione continua e ricambio dei suoi componenti, quello che caratterizza gli esseri viventi \u00e8 quello che si perde nel fenomeno della morte\u201d. L'impostazione rimane in questo senso \u201cmeccanicista\u201d (quindi fondamentalmente deterministica), nel senso che rinuncia ad una spiegazione di tipo teleologico dei sistemi viventi, i quali vengono ora spiegati in termini di relazioni e non in termini di finalit\u00e0, n\u00e9 delle propriet\u00e0 dei loro componenti. L'altro punto importante \u00e8 che i componenti di una macchina autopoietica non sono oggetti o elementi fisici statici o individuali, ma processi (es. le reti metaboliche della cellula).\nDa questa definizione di \u201cessere vivente\u201d, si estrinseca il concetto pi\u00f9 ampio di \u201ccognizione\u201d. La cognizione non \u00e8 pi\u00f9 una \u201cfunzione\u201d del vivente, purchessia complessa, ma \u00e8 il vivente stesso. Questo concetto verr\u00e0 sintetizzato nella formula \u201cvivere \u00e8 conoscere\u201d. A questo punto si crea un cortocircuito inevitabile tra teoria della conoscenza, teoria della scienza (epistemologia), e la scienza biologica stessa. Tanto che Maturana arriver\u00e0 a parlare di \u201cBiologia della conoscenza\u201d.\nNella seconda opera \u201cEl \u00c1rbol del Conocimiento\u201d, di nuovo insieme a Varela e Rolf Behncke C. - inizia con la sfida di rivelare le basi del processo di apprendimento umano da una prospettiva biologica. La risposta traguardata in questo lavoro viene dalla cibernetica del secondo ordine (in cui un sistema \u00e8 considerato non in s\u00e9 stesso, ma come facente parte di un sistema di ordine superiore), cio\u00e8 la scienza che si occupa dello studio delle relazioni dell'organizzazione che devono mantenere i componenti di un sistema, per esistere autonomamente entro un sistema superiore in cui l'osservatore \u00e8 un elemento costitutivo. E fu la conseguenza del \"... sorgere del problema della conoscenza, non dal punto di vista del sistema nervoso come lo avevamo posto, ma secondo la prospettiva di un operare biologico complessivo dell'essere vivente.\", \"decisi \u2013 scrive Maturana - di prendere in considerazione quali procedimenti dovevano avvenire entro l'organismo durante la cognizione, considerando in questo modo la stessa cognizione come un fenomeno biologico\".. Nello stesso lavoro comincia a sviluppare le implicazioni che questo approccio comporta nei fenomeni sociali, nella coscienza e nella lingua.\nCome detto, il risultato di tutte queste idee si condensa in una conclusione affatto innovativa, per cui vita e cognizione sono la stessa cosa: Vivere \u00e8 conoscere.\nEvoluzione per Deriva naturale.\nTra i vari concetti che vengono aperti dall'orizzonte autopoietico, spicca quello di Deriva Naturale. Esso non \u00e8 originale nelle conclusioni (in linea con le concezioni attuali), ma lo \u00e8 per il fatto che queste conclusioni sono il portato naturale (deterministico) delle teoria autopoietica. La conclusione \u00e8 che non \u00e8 necessaria una direzionalit\u00e0 esterna per generare la diversit\u00e0 delle forme di vita e la complementarit\u00e0 (structural coupling) fra organismo e ambiente che vediamo; tanto meno \u00e8 necessaria una tale guida per spiegare la direzionalit\u00e0 delle variazioni in una linea evolutiva, n\u00e9 si deve pensare che si stia ottimizzando una qualche qualit\u00e0 specifica degli esseri viventi. La variet\u00e0 dei viventi e la loro storia filetica \u00e8 semplicemente la conseguenza deterministica del processo autopoietico, quindi dell'accoppiamento strutturale che esso comporta, e quindi dell'intersezione di pi\u00f9 autopoiesi. Maturana (e Varela) reinterpretano quindi non solo il concetto di Evoluzione, ma anche il concetto di \u201cfilogenesi\u201d.\nIl Costruttivismo e le nozioni di Realt\u00e0, Oggettivit\u00e0 e Multiverso.\nLa teoria autopoietica produce ricadute anche nell'ambito gnoseologico, ovvero nella teoria della conoscenza. Inizialmente produce evidenza sperimentale che corrobora l'idea secondo cui la realt\u00e0 \u00e8 una costruzione consensuale della comunit\u00e0 o contesto in cui il soggetto agisce (attraverso le sperimentazioni sulla fisiologia della visione). La nozione di \"oggettivit\u00e0\", a questo punto, deve essere sostituita da quella di \u201coggettivit\u00e0 tra parentesi\u201d, e quella di \u201coggettivismo\u201d con quella di \"costruttivismo\". Alcuni critici tentano di ridurre il costruttivismo a una forma sofisticata di relativismo soggettivo (la realt\u00e0 dipende dall'osservatore), o idealismo di sorta (la realt\u00e0 \u00e8 una costruzione in qualche modo arbitraria). In realt\u00e0 il costruttivismo di Maturana non ha nulla a che vedere con nessun idealismo o relativismo precedenti. Non si tratta di una confutazione dell'oggettivit\u00e0 della conoscenza umana. Al contrario si tratta di inquadrare l'oggettivit\u00e0 nel suo contesto di origine, sottraendola alla vecchia metafisica oggettivista. Il contesto d'origine non \u00e8 nient'altro che l'origine della conoscenza, dunque l'accoppiamento strutturale (structural coupling) del vivente, una nozione decisiva nella teoria autopoietica. Poich\u00e9 la conoscenza \u00e8 il vivente stesso, l'oggettivit\u00e0 non \u00e8 che il particolare modo di vivere dell'essere umano in quanto entit\u00e0 biologica.\nL'essere umano per sua natura non \u00e8 in grado di distinguere nell'esperienza fra illusione, allucinazione e percezione, fatto che pone un punto di domanda su qualsiasi certezza sensoriale. La distinzione giunge sempre da un criterio di giudizio non esperienziale impiegato dall'osservatore o da terzi. La nozione di \"oggettivit\u00e0 senza parentesi\" \u00e8 quella di molte tradizioni filosofiche che affermano che vi sia un dominio di esistenza indipendente dall'osservatore che le distingue (Dio, l'anima, lo spirito, le idee, la materia, l'energia), e questa esistenza indipendente \u00e8 la verit\u00e0. Tale dominio indipendente \u00e8 anche chiamato universo, ed \u00e8 il riferimento ultimo per la validazione scientifica di qualsiasi proposizione. Maturana nega questa concezione, a favore dell'\"oggettivit\u00e0 in parentesi\" che coimplica un multiverso: i domini di esistenza (universi) e i domini di verit\u00e0 dipendono dall'osservatore e sono tanti quante le distinzioni che questi opera.\nIl linguaggio non pu\u00f2 superare il proprio limite e descrivere entit\u00e0 indipendenti, in quanto tutte le interazioni linguistiche nella comunit\u00e0 degli osservatori hanno luogo per tramite delle propriet\u00e0 dei componenti che li qualificano come sistema vivente, ed entro i limiti della loro reciproca esperienza ed esistenza con l'ambiente circostante. Mettendo l'oggettivit\u00e0 in parentesi, si accetta che la distinzione fra illusione e realt\u00e0 non preesista e non sia la propriet\u00e0 di oggetti indipendenti dagli osservatori. In modo analogo, la similarit\u00e0 \u00e8 un'impressione del singolo che l'osservatore trae dalle distinzioni operate nel proprio dominio di esistenza. Ogni distinzione indica un dominio di esistenza come un dominio di possibili distinzioni. Se non si spinge a negare l'esistenza di un sostrato (linguistico e materiale) nel quale tutto avviene, afferma che esso \u00e8 vuoto, niente esiste in esso in modo indipendente dall'osservatore: per riconoscerlo come un'entit\u00e0 composita fatta di oggetti, entit\u00e0 o propriet\u00e0, sono necessarie le distinzioni linguistiche degli osservatori. Queste derivano da loro azioni coordinate, consensuali e ricorsive nel rispettivo dominio di esistenza. Ci\u00f2 in particolare esclude l'esistenza della materia e del tempo come dimensioni indipendenti di uno spazio fisico: \u00absenza gli osservatori nulla pu\u00f2 essere detto, spiegato, affermato..infatti, senza l'osservatore niente esiste, perch\u00e9 l'esistenza \u00e8 specificata nell'operazione di distinzione dell'osservatore. Per motivi epistemologici cerchiamo un substrato che dia una giustificazione indipendente e ultima, o verifica di riconoscibilit\u00e0, ma per motivi ontologici, tale sostrato rimane oltre il nostro raggio di osservatori\u00bb.\nDa questa ricomprensione della relazione tra scienza e conoscenza, Maturana riclassifica anche le sue ricerche col nome di \u201cepistemologia sperimentale\u201d. Essa si condensa nella tesi per cui la realt\u00e0 \u00e8 un'esperienza dell'osservatore che spiega - per cos\u00ec dire - a s\u00e9 stesso l'esperienza del \"s\u00e9 stesso\" da quella del \"non s\u00e9 stesso\". Come si esprime nel suo stesso linguaggio criptico Maturana: \"Il s\u00e9 nasce linguisticamente nella ricorsivit\u00e0 linguistica che costruisce l'osservatore come entit\u00e0 spiegandone il funzionamento entro un dominio di distinzioni consensuali. L'autocoscienza nasce linguisticamente nella ricorsivit\u00e0 linguistica che costruisce la distinzione del s\u00e9 come entit\u00e0 quando spiega il funzionamento dell'osservatore che, in un dominio consensuale di distinzioni, distingue il s\u00e9 da altre entit\u00e0. Dunque la realt\u00e0 sorge insieme con l'autocoscienza linguisticamente come spiegazione della distinzione tra s\u00e9 e non-s\u00e9 nella prassi dell'osservatore. Il s\u00e9, l'autocoscienza e la realt\u00e0 esistono nel linguaggio come spiegazione dell'esperienza immediata dell'osservatore.\"\nA fronte di questa concezione il concetto di oggettivit\u00e0 (Universo) \u00e8 stato sostituito da Maturana con quello di \u201cOggettivit\u00e0 tra parentesi\u201d (Multiversum), termine che indica come la \"realt\u00e0\" sia un percorso cognitivo (universo) ritagliato all'interno di altri percorsi cognitivi possibili (multiversi), che spiega la prassi dell'osservatore e pone dunque tra parentesi la pretesa di un'oggettivit\u00e0 da descrivere indipendentemente da chi la osserva Questo \u201critaglio\u201d tuttavia non \u00e8 un'opzione del vivente, ma \u00e8 quel vivente stesso, la sua struttura biologia in accoppiamento strutturale col suo medium. Il vivente pertanto non \u00e8 n\u00e9 un soggetto creatore (idealismo), n\u00e9 la conoscenza prodotta dal vivente \u00e8 per il vivente stesso relativa (relativismo).\nQuesta impostazione di base porter\u00e0 Maturana a sviluppare le sue teorie in aree anche molto diverse come l'educazione, la psicologia e la politica, e in opere come per esempio:\nLe sue tesi hanno stimolato la comunit\u00e0 scientifica a un ripensamento della vecchia idea: la scienza non ha bisogno del presupposto di una realt\u00e0 oggettiva (ci\u00f2 che egli chiama ontologia dell'osservatore). Tutto ci\u00f2 che \u00e8 detto \u00e8 detto da un osservatore ad un altro che pu\u00f2 essere lo stesso.\nIl suo orientamento epistemologico lo mette vicino ai costruttivisti radicali come Heinz von Foerster, Jean Piaget, Ernst von Glasersfeld, tuttavia egli intende collocarsi entro una cornice deterministica, non credendo che un sistema sia in grado di specificare una molteplicit\u00e0 di mondi."}
{"id": "402087", "revid": "125211104", "url": "https://it.wikipedia.org/wiki?curid=402087", "title": "Omsk", "text": "Omsk () \u00e8 una citt\u00e0 della Russia situata nella parte sud-occidentale della Siberia e capoluogo della regione omonima.\n\u00c8 la seconda citt\u00e0 siberiana per grandezza dopo Novosibirsk e la settima in Russia. La citt\u00e0 \u00e8 una stazione importante lungo la Transiberiana.\nGeografia fisica.\nTerritorio.\nOmsk si trova nella pianura della Siberia occidentale, poco lontano dalla frontiera col Kazakistan; sorge sul fiume Irty\u0161, presso la foce del fiume Om' (in russo \u041e\u043c\u044c), da cui la citt\u00e0 ha preso il nome.\nL'Irty\u0161 qui \u00e8 un tipico fiume di pianura: ha molti bracci e grandi isole, meandri, la riva sinistra (occidentale) \u00e8 pianeggiante, la destra \u00e8 leggermente dirupata. Nel centro storico della citt\u00e0 sono presenti piccole colline che permisero di costruire la fortezza; i dintorni della citt\u00e0 sono pianeggianti.\nClima.\nIl clima continentale \u00e8 caratterizzato da un basso livello di umidit\u00e0. L'inverno \u00e8 lungo: da novembre fino a marzo, con molta neve che non si scioglie fino ad aprile. La temperatura media a gennaio \u00e8 di -17\u00a0\u00b0C e la minima assoluta di -45\u00a0\u00b0C. A luglio la temperatura media \u00e8 di +20\u00a0\u00b0C e la massima assoluta di +40\u00a0\u00b0C. La bassa umidit\u00e0 alleggerisce la sensazione di gelo. La quantit\u00e0 annuale di precipitazioni \u00e8 di circa 400\u00a0mm. Negli ultimi 55 anni le temperature medie sono cresciute di circa 1,5\u00a0\u00b0C. \nGeografia antropica.\nLa maggior parte della citt\u00e0 si trova alla destra dell'Irty\u0161. Alla sinistra ci sono due quartieri e di fronte al centro c'\u00e8 l'Aeroporto di Omsk. Nella citt\u00e0 si trovano molte zone di piccole case private, sparse qua e l\u00e0, che cominciano fin da un chilometro dal centro.\nSuddivisioni amministrative.\nLa citt\u00e0 \u00e8 suddivisa in 5 distretti urbani con nomi usuali rimasti dal periodo sovietico:\nStoria.\nIl 22 maggio 1714 lo zar Pietro I il Grande firm\u00f2 il decreto per la ricerca di sabbie aurifere in Siberia. Nella citt\u00e0 di Jerket fu organizzata una spedizione capeggiata da Ivan Dmitrievi\u010d Buholz. Conseguentemente al cattivo esito della spedizione, per difendere il drappello e l'equipaggiamento furono costruite due piccole ridotte alla foce del fiume Om': una sulla riva sinistra, l'altra sulla destra. Nel 1717 nella riva sinistra, sulla punta fra Om' e Irty\u0161 fu costruita la prima fortezza di legno, larga 6 ettari. Le fortificazioni difensive comprenderono un fossato secco profondo 3 metri, un terrapieno alto 1 metro, su cui sorsero le mura di tronchi di betulla alte 3,5 metri. Agli angoli della fortezza furono costruiti bastioni equipaggiati con cannoni.\nA met\u00e0 del XVIII secolo la fortezza divenne un nodo di linee protettive. Dopo modernizzazioni divent\u00f2 chiara la necessit\u00e0 di una nuova fortezza. Il 2 maggio 1768 cominciarono i lavori della sua costruzione. La nuova fortezza aveva opere di pietra, un poligono largo 30 ettari, 4 bastioni e 3 semibastioni. Comprendeva 4 porte: di Om', di Tara, di Tobol'sk e di Irty\u0161. La porta di Tobol'sk si \u00e8 conservata fino ad oggi, e nel 1991 fu ricostruita la porta di Tara.\nNella fortezza nuova furono costruiti edifici di pietra, molti dei quali si sono conservati: il museo di Dostoevskij, lo Stato Maggiore, il carcere militare che oggi serve come ufficio di leva, il museo del Ministero degli Interni. Nel territorio della fortezza ci sono molti edifici antichi, e la via di Tara \u00e8 una zona pedonale. Nel 1782 Omsk ottenne lo \"status\" di citt\u00e0, nel governatorato di Tobol'sk.\nNel XIX secolo Omsk, come altre citt\u00e0 della Siberia, fu un luogo di esilio. I criminali e i ribelli furono condannati al carcere oppure a vivere in un luogo in Siberia, compresa Omsk. L'esilio molto lontano dalla Russia centrale era una pena grave, in particolare per i cittadini che non seppero vivere nella solitudine della campagna: la vita nelle piccole citt\u00e0 fu molto tediosa per loro. Molti finirono le loro vite malamente: senza lavoro, alcolizzati, costretti a vendere gli ultimi oggetti portati con loro. Altri invece non si sentirono respinti: i pi\u00f9 attivi riuscirono a trovare lavoro anche in cariche di responsabilit\u00e0. Nel centro di Omsk si trova una targa commemorativa per tre decabristi che lavorarono nell'amministrazione regionale.\nAd Omsk fu incarcerato anche Dostoevskij; scarcerato prima del termine per l'ottima condotta, successivamente serv\u00ec nell'esercito compiendo missioni in altre citt\u00e0 della Siberia (Barnaul e Kuzneck). Nella seconda met\u00e0 XIX secolo la citt\u00e0 si trasform\u00f2 da un centro militare coloniale in una citt\u00e0 civile. Svilupp\u00f2 il commercio, comparvero le scuole medie e professionali, compar\u00ec il teatro drammatico, la biblioteca pubblica.\nDurante la guerra civile russa fu la capitale della Repubblica di Siberia di Aleksandr Vasil'evi\u010d Kol\u010dak.\nEconomia.\nAd Omsk \u00e8 presente l'industria petrolchimica (47%), alimentare (29%), elettronica (7%), aerospaziale (4%), metalmeccanica (3%) ed altro (10%, le quote sono relative alla produzione nel 2007). Nella citt\u00e0 \u00e8 in costruzione la prima fabbrica in Russia per la produzione di bioetanolo dal grano.\nInfrastrutture e trasporti.\nAereo.\nLa citt\u00e0 di Omsk \u00e8 servita dai numerosi voli di linea dall'Aeroporto di Omsk. La compagnia aerea russa la Omskavia Airlines, fallita nel 2009, aveva la base tecnica a Omsk.\nTreno.\nLa Transiberiana, messa in opera ad Omsk nel 1896, diede un impulso forte allo sviluppo economico. La citt\u00e0 crebbe in fretta, super\u00f2 Tomsk e per alcuni anni fu la pi\u00f9 grande della Siberia. Lo sarebbe ancora se il potere sovietico non avesse preferito la nuova citt\u00e0 di Novosibirsk.\nNavigazione.\n\u00c8 presente un porto per il trasporto fluviale delle merci e dei passeggeri.\nMetropolitana.\nEntro il 2010 era prevista l'apertura della metropolitana di Omsk, la seconda metropolitana siberiana dopo quella di Novosibirsk, ma i lavori non risultano essere ultimati ad eccezione dalla costruzione di una fermata, che \u00e8 utilizzata solamente come sottopasso pedonale e nel 2018 i lavori di costruzione sono stati completamenti sospesi.\nMonumenti e luoghi d'interesse.\nInoltre vi sono cinque parchi.\nCultura.\nIstruzione.\nUniversit\u00e0.\nAd Omsk hanno sede 21 universit\u00e0.\nTeatro.\nAd Omsk ha sede un teatro drammatico e un teatro musicale, oltre ad altri 12 teatri.\nMusei.\nI musei principali sono:\nSport.\nLa principale squadra di hockey su ghiaccio sono gli Avangard Omsk, che militano nella Kontinental Hockey League, il pi\u00f9 importante campionato russo. Giocano le loro partite in casa all'Arena Omsk.\nInoltre \u00e8 la terra natale dell\u2019attrice pornografica Eva Elfie."}
{"id": "402088", "revid": "220835", "url": "https://it.wikipedia.org/wiki?curid=402088", "title": "Treasons Act 1534", "text": "Il Treasons Act del 1534 (\"Atto sui tradimenti\") fu un decreto del Parlamento inglese emanato sotto il regno di Enrico VIII nel 1534.\nVenne fatto dopo l'Atto di Supremazia (\"Act of Supremacy\") del 1534, che stabiliva che il re fosse il \"solo capo della Chiesa d'Inghilterra in Terra.\" Il Treasons Act 1534 stabiliva che era tradimento, e quindi punibile con la morte non riconoscere l'Act of Supremacy. Thomas More fu giustiziato per questo decreto."}
{"id": "402089", "revid": "709565", "url": "https://it.wikipedia.org/wiki?curid=402089", "title": "Geni per caso", "text": "Geni per caso (\"Wicked Science\") \u00e8 una serie televisiva australiana, prodotta da Network Ten in collaborazione con l'emittente televisiva tedesca ZDF, che, in Italia, \u00e8 andata in onda sul canale pay TV Disney Channel dal 13 settembre 2004 e in chiaro su Rai 3 dal 21 marzo 2005.\nLa serie ha riscosso un grande successo in tutto il mondo, e conta due stagioni da 26 episodi.\nTrama.\nLa storia ha inizio con un incidente all'interno del laboratorio scientifico di una scuola in cui due ragazzi dai caratteri diversi, Elizabeth Hawke (Bridget Neval) e Toby Johnson (Andr\u00e9 De Vanny), vengono colpiti da un raggio che li fa diventare d'ora in poi due geni della scienza. I due entreranno in contrasto, Elizabeth cercher\u00e0 di avvantaggiarsi della situazione, con cattiveria, per fini personali; mentre Toby si dar\u00e0 invece da fare per annullarne gli effetti.\nEpisodi.\nLa serie \u00e8 prodotta in collaborazione con l'emittente televisiva tedesca ZDF ed \u00e8 stato realizzata in Australia su Network Ten e che in Italia \u00e8 andato in onda su Disney Channel dal 13 settembre 2004 al 2006. Il network italiano Rai 3 ha trasmesso in chiaro la prima stagione a partire dal 21 marzo 2005 mentre dal 9 gennaio 2007 ha avuto il via la seconda stagione."}
{"id": "402090", "revid": "4711", "url": "https://it.wikipedia.org/wiki?curid=402090", "title": "Ewald von Kleist", "text": ""}
{"id": "402094", "revid": "8596", "url": "https://it.wikipedia.org/wiki?curid=402094", "title": "Tony Bisaglia", "text": ""}
{"id": "402100", "revid": "287204", "url": "https://it.wikipedia.org/wiki?curid=402100", "title": "Cernavoda", "text": ""}
{"id": "402103", "revid": "287204", "url": "https://it.wikipedia.org/wiki?curid=402103", "title": "Annatto", "text": "Lannatto o E160b, nella codifica europea degli additivi alimentari, \u00e8 un colorante giallo-rossiccio la cui struttura deriva dal carotene estratto dalla \"Bixa orellana\", una pianta spontanea dell'Amazzonia coltivata soprattutto nell'America centrale e in India.\nCaratteristiche.\nIl nome della pianta ricorda quello del luogotenente di Pizarro (Francisco de Orellana) che per primo, nel 1540, attravers\u00f2 il continente sudamericano dal Pacifico all'Atlantico, scoprendo e percorrendo il Rio delle Amazzoni. Il colorante \u00e8 contenuto nell'epidermide rossa dei semi, dai quali si estrae in ragione di 120-160 g per 100 kg di semi. L'estrazione del colorante pu\u00f2 avvenire in due modi: con solventi oleosi o con alcali acquosi. Nel primo caso si ottiene una soluzione contenente vari coloranti, dei quali il pi\u00f9 abbondante \u00e8 la bixina (o bissina), presente sia in forma cis che trans (C.I. 75120 - Natural Orange 4). Nel caso di estrazione con alcali si ottiene invece la norbissina, prodotto di idrolisi della bissina, sotto forma di sale, generalmente sodico o potassico a seconda dell'alcale usato, anche questo in forma cis e trans. Per acidificazione della soluzione si ottiene il colorante come acido libero.\nLa bissina ha formula C25H30O4 e P.M. 394. \nDal punto di vista chimico la bissina e la norbissina hanno una struttura di tipo isoprenico che si pu\u00f2 ipotizzare derivata dal carotene per parziale demolizione degli anelli terminali con formazione di due gruppi carbossilici, dei quali uno, nella bissina, \u00e8 sotto forma di estere metilico. Pur derivando dal carotene non hanno tuttavia attivit\u00e0 come provitamina A.\nLa bissina e la norbissina sono insolubili in acqua, poco solubili in alcool, solubili in etere e negli olii, solubili negli alcali diluiti. La massima stabilit\u00e0 delle soluzioni acquose \u00e8 a pH 8, ma tali soluzioni restano stabili, con stabilit\u00e0 decrescente, fino a pH 4.\nUtilizzo.\nL'annatto \u00e8 uno dei coloranti conosciuti da maggior tempo, ed \u00e8 usato da pi\u00f9 di 100 anni sia in Europa che negli USA per colorare margarina e formaggi. Alcune popolazioni indios della regione costiera dell'Ecuador (Santo Domingo) utilizzano un impasto contenente annatto per colorarsi i capelli (Indios colorados). Nei mercati andini \u00e8 invece comunemente venduto come condimento per un piatto di carne (Cotacachi: carne colorada). Nei paesi di lingua spagnola l'annatto \u00e8 denominato \u201cAchiote\u201d mentre in Brasile \u00e8 chiamato \u201cUrucum\u201d (da cui il nome francese \u201cRocou\u201d). Le popolazioni indigene dell'Amazzonia utilizzavano l'annatto come repellente degli insetti e come antidoto del veleno contenuto nella variet\u00e0 amara della tapioca.\nL'impiego come colorante alimentare \u00e8 consentito sia nella U.E. (voce \"E160b\" dell'elenco degli additivi alimentari) sia negli USA (colorante esente da certificazione). Si impiega per ottenere tonalit\u00e0 dal giallo al giallo-rosso.&lt;br&gt;\nL'attuale legislazione alimentare italiana (D.M. 27 febbraio 1996 n. 209) permette, oltre agli usi gi\u00e0 citati, la colorazione di gelati, liquori, dessert, cereali per prima colazione, decorazioni, prodotti da forno, grassi emulsionati, snack e pesce affumicato.\nSono anche stati effettuati esperimenti per l'utilizzo dell'annatto quale pigmentante in avicoltura, ma con risultati inferiori a quelli raggiungibili con le xantofille e altri carotenoidi.\nIn campo cosmetico pu\u00f2 essere impiegato nei prodotti per il trucco, in particolare rossi per labbra, ma pu\u00f2 anche essere usato in dentifrici ed emulsioni, qualora si preferisca usare un prodotto naturale invece di un colorante sintetico. Viene usato anche per dare una colorazione arancione nei saponi fatti in casa (aggiunto alla fine della lavorazione e prima di mettere nello stampo)."}
{"id": "402106", "revid": "124276384", "url": "https://it.wikipedia.org/wiki?curid=402106", "title": "Xantofille", "text": "Le xantofille (dal greco \u03be\u03b1\u03bd\u03b8\u03cc\u03c2 (xanthos), che significa giallo e \u03c6\u03cd\u03bb\u03bb\u03b1 (fylla), foglie) sono una serie di sostanze naturali appartenenti chimicamente alla famiglia dei carotenoidi, di colore variabile tra il giallo, l'arancione e il rosso, largamente diffuse nel regno animale e vegetale, aventi la struttura chimica fondamentale del carotene, ma contenenti atomi di ossigeno. Il nome venne dato nel 1873 da Berzelius al pigmento solubile in etanolo estratto dalle foglie autunnali. Alcune volte vengono denominate anche fitoxantine, in quanto i nomi di molte sostanze di questa classe sono composti dal nome del vegetale d'origine a cui viene aggiunto il suffisso -xantina. \nBiochimica.\nIl loro capostipite \u00e8 la luteina, comunemente definita xantofilla, di formula , la cui formula corrisponde a quella del \u03b2-carotene con due ossidrili negli anelli terminali.\nLe principali xantofille presenti in natura, sono, oltre alla luteina, la criptoxantina, la zeaxantina (contenuta nel mais), la violaxantina e la rubixantina. Si trovano nelle foglie verdi di tutte le piante, nel mais, nell'erba medica, in molti altri vegetali e anche in animali (crostacei e volatili). \u00c8 da notare che alcune xantofille, quali la capsantina e la capsorubina contenute nella paprica, sono tradizionalmente considerati dei derivati del carotene e non della xantofilla. Dal punto di vista commerciale la principale fonte di xantofille \u00e8 costituita dai fiori del \"Tagetes erecta\".\nLa luteina, sotto forma diestere palmitico (Helenen o Helenium), \u00e8 contenuta nei petali di questi fiori, ampiamente coltivati allo scopo nell'America latina, e ne viene estratta con solvente. L'estratto ottenuto, ad una concentrazione del 5 - 15 % in attivo, pu\u00f2 essere usato tal quale o sottoposto a saponificazione per ottenere la luteina sotto forma di alcol libero. Le altre xantofille disponibili commercialmente (cantaxantina, citranaxantina e astaxantina) sono prodotte per sintesi ed utilizzate soprattutto nel settore zootecnico.\nLe xantofille, come la maggior parte dei carotenoidi, sono in genere liposolubili, ma sono meno sensibili di questi all'ossidazione.\nAnche le xantofille, come gli altri derivati del carotene, sono di grande importanza biologica. I carotenoidi vengono prodotti in natura solamente in conseguenza di processi di fotosintesi, e quindi gli animali devono assumerli con la dieta. Le xantofille non sono, come il carotene, precursori della vitamina A, ma tuttavia la loro importanza \u00e8 notevole in quanto intervengono come protettori dell'ossidazione in molti processi biochimici. La luteina e la zeaxantina sono le xantofille presenti in misura maggiore nel corpo umano, in particolare nel plasma, nei tessuti grassi, in alcune ghiandole. \nLa luteina pu\u00f2 avere effetti positivi sul colesterolo presente nel plasma. La luteina e la zeaxantina sono i maggiori costituenti della macula lutea della retina umana. Alcuni studi hanno inoltre mostrato l'attivit\u00e0 della luteina nell'inibire alcuni tipi di tumore.\nUtilizzi.\nL'uso delle xantofille come coloranti per i prodotti alimentari discende, oltre che da quanto esposto sopra, dall'uso prolungato nell'alimentazione umana senza che siano mai sorti sospetti di nocivit\u00e0. Possono essere impiegate anche nei cosmetici sia come coloranti che per le loro propriet\u00e0 biochimiche.\nLe xantofille trovano largo impiego nell'industria alimentare per i prodotti della pasticceria da forno, gelati, budini, dessert, salse, maionese, frutta candita, bevande e prodotti dietetici, snack.\nGrande \u00e8 l'importanza della luteina nel settore zootecnico, e in quello avicolo in particolare; il mangime per i polli contiene notevoli quantit\u00e0 di mais giallo e di erba medica, sostanze ricche in xantofille (soprattutto zeaxantina e luteina). Queste xantofille, diversamente dai carotenoidi non ossigenati, come il \u03b2-carotene, vengono metabolizzate dall'animale e deposte o nel grasso sottocutaneo o nel tuorlo dell'uovo, a cui impartiscono il caratteristico colore giallo. \nSe l'animale non ha un'alimentazione bilanciata, o \u00e8 malato, questo metabolismo viene alterato e di conseguenza una pelle o un tuorlo non ben colorati possono essere il sintomo di un'alimentazione non corretta, di condizioni ambientali sfavorevoli o di malattie. \nPer mantenere la quantit\u00e0 di xantofille nel mangime alla dose ottimale vengono quindi aggiunte xantofille, sia di origine naturale che sintetica, che permettono di assicurare la giusta dose indipendentemente dalla disponibilit\u00e0 di mais giallo, che varia a seconda delle stagioni e dei prezzi di mercato.\nLa luteina pu\u00f2 essere impiegata come colorante anche in cosmetica in sostituzione del carotene, rispetto al quale mostra una maggior resistenza alla luce e all'ossidazione.\nLegislazione.\nL'attuale legislazione alimentare italiana (D.M. 27 febbraio 1996 n. 209) elenca le xantofille sotto la voce E 161. La luteina (E 161 b) si pu\u00f2 impiegare, oltre che nei prodotti gi\u00e0 citati, anche nei seguenti: prodotti della confetteria, confetture e conserve di frutta, bevande alcoliche e analcoliche, vini aromatizzati, formaggi, complementi alimentari, decorazioni e ricoperture, minestre, senape, paste di pesce, crostacei, succedanei del salmone, surimi, uova di pesci, pesce affumicato, surrogati della carne e del pesce a base di proteine vegetali.\nAttivit\u00e0 biologica della luteina.\nL'impiego come semplice colorante \u00e8 tuttavia, limitativo, infatti l'attivit\u00e0 biologica e fisiologica della luteina pu\u00f2 essere adeguatamente sfruttata negli integratori e nei complementi alimentari, soprattutto in associazione al carotene ed al tocoferolo. Recentemente la luteina \u00e8 entrata in alcune farmacopee ed \u00e8 stata utilizzata come principio farmacologicamente attivo."}
{"id": "402107", "revid": "287204", "url": "https://it.wikipedia.org/wiki?curid=402107", "title": "Federico Commandino", "text": "Fu chiamato anche Frederico Commandino.\nBiografia.\nNato a Urbino, studi\u00f2 medicina a Padova e a Ferrara, dove ottenne la laurea. Suo grande merito per la storia della matematica \u00e8 stata la sua vasta attivit\u00e0 di traduttore in latino delle opere dei matematici dell'epoca greco-ellenistica. Si deve a lui una nuova traduzione di alcune opere di Archimede (1558, \"Archimedis Opera nonnulla\"), tra cui il \"Trattato dei corpi galleggianti\". Tradusse inoltre l'opera di Aristarco da Samo (\"Su le grandezze e le distanze del Sole e della Luna\"), la \"Collezione matematica\" di Pappo di Alessandria (pubblicata postuma, nel 1588), Euclide (tradotto anche in italiano), i primi quattro libri delle \"Coniche\" di Apollonio, pubblicati nel 1566 insieme con il \"De sectione cylindri\" di Sereno di Antinoe e i commenti di Eutocio. Tradusse anche alcuni scritti di Tolomeo e di Erone di Alessandria. Cur\u00f2, insieme a John Dee, la prima edizione a stampa del \"De superficierum divisionibus liber\" del matematico iracheno Muhammad al-Baghdadi.\nNel 1562 pubblic\u00f2 un testo sugli orologi solari \"Horologiorum descriptio\" e nel 1565 il \"Liber de centro gravitatis solidorum\", che usc\u00ec insieme al suo rifacimento della traduzione latina di Guglielmo di Moerbeke dei \"Galleggianti\" di Archimede: in essa Commandino cercava di fornire una dimostrazione della determinazione del centro di gravit\u00e0 del paraboloide di rotazione, risultato citato da Archimede (ma senza dimostrazione) nel secondo libro dei \"Galleggianti\".\nFond\u00f2 a Urbino una scuola matematica; fra i suoi allievi vanno ricordati Guidobaldo del Monte e Bernardino Baldi. Commandino fu inoltre in corrispondenza con Francesco Maurolico di Messina, uno dei matematici pi\u00f9 creativi del suo tempo. Ha collaborato insieme a Francesco Barozzi.\nSi ritiene che la sua opera di traduttore ed editore fu della massima importanza per la rinascita della matematica in Europa nel XVI secolo, per la possibilit\u00e0 per gli studiosi di accedere alle opere rimaste dei grandi matematici della cultura greco-ellenistica.\nLa Stamperia e le eredi Lorena e Olimpia.\nLa tipografia allestita da Federico Commandino a Pesaro nel 1572 fu trasferita nell'abitazione di famiglia nel 1575, dopo l'ottenimento del permesso dal duca Francesco Maria II Della Rovere. Tuttavia, dopo pochissimo tempo Commandino mor\u00ec, lasciando la gestione dell'attivit\u00e0 alle figlie Lorrena e Olimpia (avute da Girolama Buonaventuri), coniugate rispettivamente con Girolamo Santucci e Valerio Spaccioli, il quale cur\u00f2 nel 1575 alcune edizioni postume del suocero.\nIl corredo tipografico e iconografico, gestito fino al 1575 da Domenico Frisolino, and\u00f2 dunque in carico alle due sorelle Commandino che affittarono la \"domum, detta la stamparia cum omnibus instrumentis aptis ad imprimendum\" al veneziano Battista Bartoli (1577) finanziato dal mercante urbinate Pierpaolo Lolli. L'anno successivo subentr\u00f2 nella gestione Olivo Cesano che esercit\u00f2 fino al 1584. Dal 1585 gest\u00ec invece l'attivit\u00e0 Paolo Tartarino il quale diede alle stampe poche edizioni e nel luglio del 1586 fu imprigionato proprio per debiti contratti nei confronti delle sorelle Commandino. Tartarino non pot\u00e9 pertanto portare a termine la stampa del \"Tractatus de causis\", un testo giuridico di Aurelio Corboli, la cui pubblicazione fu terminata dal tipografo Federico Donati. Bench\u00e9 alcuni affittuari fossero tipografi capaci, le gestioni che si susseguirono si rivelarono precarie e finanziariamente instabili. Diversa sorte ebbero invece i fratelli Bartolomeo e Simone Ragusi, che acquistarono la tipografia nel 1587 e ne migliorarono la resa economica, gestendo l'attivit\u00e0 fino al 1617. In quell'anno Simone Ragusi cedette la conduzione (ma non la propriet\u00e0) al marito della figlia Margherita, Alessandro Corvini, che mor\u00ec inaspettatamente sette anni dopo ancora in giovane et\u00e0 (24 anni). Margherita, giovane vedova, prefer\u00ec non emulare le sorelle Commandino, vendendo la tipografia a Marcantonio Mazzantini che esercit\u00f2 fino a fine secolo.\nNon si hanno notizie in merito a edizioni curate in prima persona dalle due sorelle Commandino nonostante esse conservassero i diritti sulle opere paterne. Testimonianza di tale prerogativa si riscontra nel fatto che Francesco Maria II Della Rovere (del quale il Commandino fu precettore e medico) dovette ottenere il loro consenso per la pubblicazione delle \"Pappi Alex\". \"Mathematicae Collectiones\" di Pappo di Alessandria poich\u00e9 i primi due volumi erano stati tradotti dal Commandino."}
{"id": "402109", "revid": "1700207", "url": "https://it.wikipedia.org/wiki?curid=402109", "title": "Adobe Photoshop Elements", "text": "Adobe Photoshop Elements \u00e8 un software sviluppato dalla Adobe, giunto alla versione 2020 per Windows e macOS, che consente agli utenti amatoriali di utilizzare una selezione ristretta di strumenti avanzati di fotoritocco \u2014 solitamente appannaggio di utenti esperti come editor e artisti professionali a causa della complessit\u00e0 e del prezzo.\nSi tratta di una versione ridotta di Adobe Photoshop, software di ritocco fotografico e disegno digitale ormai divenuto lo standard \"de facto\" delle rispettive industrie.\nInterfaccia grafica.\nL'interfaccia grafica \u00e8 molto simile a quella della versione integrale di Photoshop, caratterizzata dalla palette strumenti, dall'organizzatore di livelli e dal navigatore. Sono inoltre presenti i menu \"filtri\", \"effetti\" e \"stili livello\", per un'applicazione rapida di effetti standard all'immagine, e i menu \"procedure\" e \"consigli\", per insegnare ai nuovi utenti l'utilizzo del programma.\nLimitazioni.\nLe limitazioni di Elements riguardano caratteristiche prettamente professionali che non interessano gli utenti occasionali o alle prime armi, per i quali questo software \u00e8 stato realizzato.\nUna limitazione consiste nella mancanza di supporto ai modelli di colore CMYK e Lab, rendendo disponibili solo la scala di colore, la scala di grigi e la tricromia RGB; inoltre non c'\u00e8 supporto per il colore 16 bit, ed \u00e8 quindi limitato agli 8 bit per canale.\nAltre caratteristiche, come menu avanzati di ritocco dei bordi o per trasformazioni pi\u00f9 complesse dei livelli, sono assenti."}
{"id": "402111", "revid": "599013", "url": "https://it.wikipedia.org/wiki?curid=402111", "title": "Teoria dell'elasticit\u00e0", "text": "La teoria dell'elasticit\u00e0 \u00e8 la branca della meccanica del continuo che studia il moto e la deformazione dei corpi solidi elastici sotto assegnate condizioni di carico (forze o sollecitazioni). Essa costituisce il soggetto di studio principale della meccanica dei solidi e trova il suo interesse sia nella matematica, dove ha dato origine ad un'imponente mole di ricerca teorica, sia nella scienza delle costruzioni, dove la teoria trova la sua orientazione applicativa fornendo una gamma abbastanza ampia di soluzioni (esatte o approssimate) a molti problemi. Essa ha pertanto applicazione in diversi campi ingegneristici (della analisi strutturale e della scienza dei materiali, per esempio), ma anche in geofisica (interpretazione dei dati sismici mediante l'analisi delle onde elastiche) e in medicina (lo studio delle propriet\u00e0 biomeccaniche di organi artificiali, per esempio).\nGeneralit\u00e0.\nIl nome \"Teoria dell'elasticit\u00e0\" \u00e8 comunemente sinonimo di \"teoria classica dell'elasticit\u00e0\", che si limita a considerare piccoli spostamenti e piccole deformazioni di solidi di materiale elasto-lineare il cui legame costitutivo \u00e8 riconducibile alla legge di Hooke: ad essa pertanto ci si riferisce anche come \"teoria lineare dell'elasticit\u00e0\". Dalla teoria classica dell'elasticit\u00e0 resta pertanto escluso non solo lo studio dei corpi anelastici (elasto-plastici, materiali fragili, etc), ma anche lo studio dei corpi elastici in condizioni di grandi spostamenti e/o grandi deformazioni. Mentre il primo campo \u00e8 oggetto di teorie specifiche (teoria della plasticit\u00e0, meccanica della frattura, etc), il secondo campo rientra negli interessi della teoria nonlineare dell'elasticit\u00e0 e comprende sia gli studi di teoria della stabilit\u00e0 dell'equilibrio elastico, che gli studi sul comportamento di materiali iperelastici non lineari, come le gomme, caratterizzate da deformazioni elevate pur in presenza di sollecitazioni modeste.\nStoria.\nLa teoria lineare dell'elasticit\u00e0 dei solidi continui tridimensionali nasce attorno al 1820 con il lavoro di Cauchy sui corpi continui tridimensionali. Contemporaneamente, Navier svilupp\u00f2 una diversa formulazione della teoria sulla base di una rappresentazione non continua ma corpuscolare della materia. Nei successivi anni, sempre ad opera di Cauchy, Navier e Poisson, le due diverse formulazioni si confrontarono in accese discussioni scientifiche (la controversia sul numero di moduli elastici indipendenti per un materiale isotropo) che gradualmente portarono a evidenziare i limiti del modello corpuscolare. I successivi sviluppi della teoria dell'elasticit\u00e0 furono pertanto nel quadro del modello continuo. La controversia concernente il massimo numero possibile di moduli costitutivi elastici indipendenti per materiali anisotropi fu chiusa definitivamente dal matematico inglese George Green nel 1837, dimostrando che l'esistenza di una energia di deformazione richiede che, delle 36 costanti elastiche di legame costitutivo (tra le 6 componenti indipendenti di tensione e le 6 componenti indipendenti di deformazione), solo 21 debbano essere indipendenti.\nIl XIX secolo segna non solo la nascita della teoria dell'elasticit\u00e0, ma anche la derivazione di molte delle principali soluzioni elastiche associate ad importanti fenomeni fisici. Nel 1850 il matematico e ingegnere francese Barr\u00e9 de Saint-Venant svilupp\u00f2 la soluzione della torsione per cilindri di sezione non circolare, evidenziando la necessit\u00e0 dell'ingobbimento della sezione con spostamenti fuori dal suo piano, e la soluzione della flessione di travi soggette a carichi trasversali, chiarendo definitivamente il significato della teoria della trave di Jakob Bernoulli, Eulero e Coulomb che permette di esprimere i principali problemi inerenti all'equilibrio elastico delle travi, degli archi e delle travature. Nella seconda met\u00e0 del secolo, soluzioni in termini di tensioni e spostamenti indotte da forze concentrate furono conseguite da Lord Kelvin nel caso di forze concentrate su un punto interno di uno spazio infinito, dal matematico francese Joseph Boussinesq e dal matematico italiano Valentino Cerruti nel caso di forze concentrate su un punto della superficie di un semispazio.\nIl matematico prussiano Leo August Pochhammer analizz\u00f2 le vibrazioni di un cilindro elastico, mentre il matematico inglese Horace Lamb ed il fisico prussiano Paul Jaerisch ottennero nel 1880 l'equazione generale per il problema delle vibrazioni di un corpo sferico, soluzione che successivamente produsse, nel 1900 ad opera dei sismologi, il modello di rappresentazione delle vibrazioni della terra. Nel 1863 Kelvin ottenne la forma base della soluzione del problema dell'equilibrio elasto-statico di un solido sferico, che permetter\u00e0 negli anni seguenti di rappresentare la deformazione della terra indotta dal suo moto di rotazione.\nFormulazione matematica.\n&lt;/math&gt;: vettore dei cedimenti assegnati,\nOperatori su vettori, tensori/matrici:\nIl problema fondamentale della teoria dell'elasticit\u00e0 \u00e8 quello di determinare il moto e la deformazione che un dato corpo elastico subisce sotto l'azione di assegnate forze esterne, nel rispetto delle relazioni di bilancio (equilibrio), congruenza cinematica e di legame costitutivo elasto-lineari. La teoria fa riferimento al modello continuo di Cauchy, nell'ipotesi di piccoli spostamenti (tale da poter confondere, ai fini dell'equilibrio, configurazione deformata e configurazione iniziale indeformata) e piccole deformazioni, assumendo un legame elastico lineare ricondicibile alla legge di Hooke generalizzata, nel seguito particolarizzati per il solo caso di materiali isotropi. Nel dominio formula_13 occupato dalla configurazione iniziale del corpo, tale problema \u00e8 espresso da un sistema di equazioni differenziali alle derivate parziali, rappresentate nella notazione tensoriale classica della meccanica del continuo da\ncon le possibili condizioni al contorno\ne condizioni iniziali\nNel caso di forze esterne in equilibrio e in assenza di effetti dinamici, la soluzione del problema \u00e8 indipendente dal parametro temporale e si parla di problema elastostatico. In tale caso scompaiono le condizioni iniziali e l'equazione del moto \u00e8 trasformata nella seguente equazione di equilibrio\nFormulazione agli spostamenti (equazioni di Cauchy).\nNella scrittura del problema differenziale, le forze e i cedimenti risultano i dati del problema, mentre le incognite sono rappresentate da tensioni, deformazioni e spostamenti (formula_26): il problema si dice pertanto formulato in forma mista. \u00c8 possibile ottenere una formulazione del problema nei soli spostamenti. In tale approccio, le deformazioni e le tensioni sono eliminate dalla formulazione, lasciando solo gli spostamenti come incognite rispetto a cui risolvere le equazioni del problema. Per le equazioni di campo, ci\u00f2 \u00e8 conseguito a partire dalle equazioni di equilibrio, facendo uso del legame costitutivo per sostituire le variabili tensionali in termini dei parametri deformativi, \ne successivamente facendo uso del legame di congruenza cinematica per sostituire questi ultimi in termini dei parametri di spostamento. \nAnaloga trasformazione \u00e8 operata per le condizioni al contorno naturali mentre quelle essenziali risultano gi\u00e0 direttamente espresse nelle sole componenti di spostamento.\nNel caso elasto-statico (formula_29), le equazioni cos\u00ec ottenute sono dette di Cauchy. \nNel caso elasto-dinamico, dalle equazioni ottenute \u00e8 possibile ricavare l'equazione delle onde, che nella sua forma pi\u00f9 semplice \u00e8 rappresentata dalla\ndove formula_31 \u00e8 un campo di spostamento scalare e \"c\" \u00e8 una fissata costante pari alla velocit\u00e0 di propagazione dell'onda.\nFormulazione alle tensioni (equazioni di Beltrami-Mitchell).\nUna formulazione del problema nelle sole variabili tensionali \u00e8 ottenibili nel caso statico e con condizioni al contorno solo di tipo naturale, assegnando lo sforzo su ogni punto della frontiera del dominio. In un tale approccio, le deformazioni e gli spostamenti sono eliminate dalla formulazione, lasciando solo le tensioni come incognite rispetto a cui risolvere le equazioni del problema. Una volta determinate le tensioni incognite, sono calcolate le deformazioni mediante il legame costitutivo, e gli spostamenti integrando le equazioni di congruenza cinematica.\nLe equazioni di equilibrio (tre equazioni scalari)\nrisultano gi\u00e0 direttamente espresse nelle incognite tensioni (sei componenti scalari indipendenti), ma esse sono insufficienti da sole a costituire in modo completo le equazioni di campo del problema. Le rimanenti equazioni devono essere ricavate dalle relazioni di congruenza e dalle relazioni costitutive. A tal fine conviene fare riferimento alle Equazioni esplicite di congruenza di S. Venant, ed espresse in termini tensoriali dalla\nA partire dalle equazioni del S. Venant, riscritte in termini delle variabili tensione facendo uso del legame costitutivo, si ottengono le relazioni che completano il quadro delle equazioni di campo della formulazione tensionale del problema elasto-statico. Le equazioni ottenute sono dette \"equazioni di compatibilit\u00e0 Beltrami-Michell\" \nQueste sono espresse in componenti scalari, nel caso di forze di massa costante, dalle seguenti relazioni\nFormulazioni integrali.\nQuella data \u00e8 la formulazione differenziale del problema elastico. Altre formulazioni sono possibili sulla base di una diversa scrittura delle equazioni del problema. \nA tale scopo, risulta utile il principio dei lavori virtuali. \nSi fa riferimento nel seguito al solo caso elasto-statico.\n\"Il principio si basa\" sull'equazione dei lavori virtuali, cio\u00e8 sull'uguaglianza tra lavoro virtuale interno ed esterno,\n\\int_{\\mathcal B} {\\mathbf q}_1^t {\\mathbf u}_2 \\,dv+\\int_"}
{"id": "402112", "revid": "11792", "url": "https://it.wikipedia.org/wiki?curid=402112", "title": "Teoria dell'Elasticit\u00e0", "text": ""}
{"id": "402119", "revid": "123096708", "url": "https://it.wikipedia.org/wiki?curid=402119", "title": "Dykes to Watch Out For", "text": "Dykes to Watch Out For (traducibile come \"Attenzione alle lesbiche\" o \"Lesbiche da cui guardarsi\"), spesso abbreviato come DTWOF, \u00e8 una serie di fumetti a tema lesbico della statunitense Alison Bechdel pubblicata tra il 1987 e il 2008. Alcune situazioni, o personaggi, potrebbero aver ispirato analoghi elementi nel telefilm \"The L Word\".\nIl fumetto.\nIl fumetto documenta la vita, gli amori e la politica di un gruppo di personaggi, per la maggior parte lesbiche, che vivono in una citt\u00e0 di media grandezza degli USA (alcuni sostengono che si tratti di Minneapolis).\nLa chiave del successo di questo fumetto \u00e8 la capacit\u00e0 di mescolare in modo umoristico ed intelligente elementi da soap-opera con taglienti commenti su temi politici e di costume.\nNulla sembra sfuggire alla penna della Bechdel, da Bush e la politica USA agli stereotipi degli eterosessuali nei confronti delle lesbiche a quelli delle lesbiche nei confronti di s\u00e9 stesse.\nDTWOF sono nati come tavole singole pubblicate periodicamente su vari giornali e riviste e solo successivamente raccolte in un album. La prima raccolta, \"Dykes To Watch Out For\" e parte della seconda non ha personaggi fissi. Questi compaiono, per rimanere, circa a met\u00e0 della seconda raccolta \"More Dykes To Watch Out For\".\nDTWOF \u00e8 uno dei fumetti queer che \u00e8 stato pubblicato da pi\u00f9 tempo e anche uno di quelli di maggior successo.\nPersonaggi principali.\nDato che il cognome dei personaggi non \u00e8 dato all'inizio dell'album ma viene citato solo in caso questo sia funzionale alla narrativa (ad esempio quando Ginger o Sydney in quanto insegnanti al college sono chiamate da qualche allievo \"Professoressa Jordan\" o \"Dottoressa Kurkowski\"), non \u00e8 sempre noto.\nTest di Bechdel.\nLa striscia ha contribuito a diffondere il cosiddetto \"test di Bechdel\" (\"Bechdel test\"), noto anche sotto il nome \"Bechdel\u2013Wallace test\" (\"test di Bechdel-Wallace\", nome che Bechdel stessa ha affermato di preferire), \"Bechdel rule\" (\"regola di Bechdel\"), \"Bechdel's law\" (\"legge di Bechdel\"), o \"Mo Movie Measure\" (\"valutazione dei film di Mo\"). Alison Bechdel attribuisce alla sua amica Liz Wallace l'ideazione del test, che appare per la prima volta in una striscia del 1985 intitolata appunto \"The Rule\" (\"la regola\"), in cui un personaggio afferma che guarda soltanto i film che soddisfano tutti i seguenti tre requisiti:\nUna variante del test aggiunge che nel film le due donne devono essere personaggi con un nome proprio."}
{"id": "402120", "revid": "180559", "url": "https://it.wikipedia.org/wiki?curid=402120", "title": "Emmanuel Gounot", "text": "All'et\u00e0 di tre anni perse il padre, e sua madre and\u00f2 a stabilirsi nella zona di Lione.\nLaureato in filosofia, nel 1912 divenne dottore all'Universit\u00e0 di Digione, discutendo una tesi sull'autonomia della volont\u00e0, nella quale si ritrovano le preoccupazioni sociali dell'autore."}
{"id": "402122", "revid": "114197770", "url": "https://it.wikipedia.org/wiki?curid=402122", "title": "Proiezione di Mollweide", "text": "La proiezione di Mollweide \u00e8 una proiezione cartografica utilizzata per le mappe geografiche, conosciuta anche come proiezione di Babinet, o proiezione ellittica. \nViene anche definita utilizzando la definizione pi\u00f9 precisa, cio\u00e8 proiezione pseudocilindrica equivalente, ad indicarne la principale caratteristica: conserva inalterate le aree e non gli angoli e le forme.\n\u00c8 utilizzata principalmente quando la precisione della rappresentazione di un'area \u00e8 prioritaria rispetto alla forma della carta geografica, per esempio nelle carte che rappresentano distribuzioni globali o meglio ancora la carta che rappresenta la radiazione cosmica di fondo.\nQuesta proiezione fu pubblicata per la prima volta dal matematico ed astronomo tedesco Karl Mollweide (1774 - 1825) come perfezionamento della proiezione di Mercatore. \nFu resa celebre da Jacques Babinet nel 1857.\nLa proiezione di Mollweide \u00e8 una proiezione cartografica in cui l'equatore \u00e8 rappresentato come una linea retta orizzontale perpendicolare ad un meridiano centrale passante per il suo punto medio. Gli altri paralleli sono paralleli all'equatore e si infittiscono verso i poli, mentre i meridiani sono equidistanti tra loro ma curvati per raggiungere i poli. Le distorsioni aumentano quindi allontanandosi dal meridiano centrale e dall'equatore. Verticalmente le forme risultano allungate vicino all'equatore e schiacciate vicino ai poli.\nGeometricamente, i meridiani a 90 gradi ad est e ad ovest formano un cerchio perfetto e l'intero globo terrestre viene rappresentato in un'ellisse di proporzioni 2:1. \nLa proporzione dell'area dell'ellisse tra ciascun parallelo e l'equatore equivale alla proporzione dell'area del globo tra quel parallelo e l'equatore, a scapito della distorsione delle forme, significativa sugli angoli, tuttavia non cos\u00ec marcata come nella proiezione sinusoidale.\nLa distorsione delle forme pu\u00f2 essere attenuata utilizzando una versione \"spezzata\". Una proiezione di Mollweide a \"sinusoide spezzata\" elimina il meridiano centrale a favore di una serie di semi-meridiani che formano angoli retti con l'equatore. L'effetto finale \u00e8 che il globo viene diviso in vari lembi.\nPer contrasto, una proiezione di Mollweide a \"parallelo spezzato\" utilizza una serie di meridiani centrali disgiunti, creando una serie di ellissi uniti all'equatore. Raramente il progetto pu\u00f2 essere disegnato in obliquo per spostare le aree distorte agli oceani, permettendo che i continenti rimangano pi\u00f9 fedeli alla forma originale."}
{"id": "402123", "revid": "124995722", "url": "https://it.wikipedia.org/wiki?curid=402123", "title": "Bernardino Baldi", "text": "Biografia.\nFu il figlio di Francesco e di Virginia Montanari, fece a Urbino i primi studi sotto la guida dell'umanista Gianantonio Turoneo e del matematico Federico Commandino. Nel 1573 si iscrisse nello Studio di Padova per frequentare i corsi di filosofia senza tuttavia concluderli: in questi anni compose versi e port\u00f2 a termine il poemetto didascalico \"L'Artiglieria\", che nel 1600 pubblic\u00f2 tutti insieme a Pavia, con il titolo \"Il Lauro\". Torn\u00f2 a Urbino per riprendere lo studio della matematica con Guidobaldo del Monte: qui tradusse i \"Fenomeni\" di Arato di Soli e pubblic\u00f2 nel 1578 il nuovo poemetto didascalico \"L'invenzione del bossolo da navigare\".\nLa sua cultura, ampia ed eclettica, fu conosciuta e apprezzata dal cardinale Carlo Borromeo, che lo sollecit\u00f2 a mettere in versi soggetti religiosi e vite di santi: il risultato fu la pubblicazione a Vicenza, nel 1589, replicata a Roma nel 1594, di 116 sonetti, sotto il titolo de \"La corona dell'anno\". Il cardinale lo raccomand\u00f2 a Mantova, nel 1580, come insegnante di matematica del nipote Ferrante II Gonzaga che gli fece ottenere i benefici dell'abbazia di Guastalla.\nContinu\u00f2 ad allargare i suoi interessi, dedicandosi allo studio della lingua ebraica e della caldea, praticando la pittura e traducendo l\"Ero e Leandro\" di Museo. Nel 1586 era a Roma, dove scrisse i \"Sonetti romani\", una sorta di guida turistica sul tema delle antichit\u00e0 romane, a imitazione del \"Premier livre des antiquit\u00e9s de Rome\" di Joachim du Bellay.\nTorn\u00f2 a Mantova nel 1587, facendo frequenti soggiorni nella nativa Urbino per sfuggire ai fastidi che le sue incombenze di abate di Guastalla gli procuravano. Dopo un nuovo soggiorno romano nel 1597 al seguito del cardinale Cinzio Aldobrandini, inizi\u00f2 la stesura della \"Vita e fatti di Federico di Montefeltro duca d'Urbino\" e poi quella di Guidobaldo da Montefeltro, la \"Della vita e dei fatti di Guidubaldo I da Montefeltro duca d'Urbino\", commissionategli dal duca di Urbino Francesco Maria II della Rovere, al servizio del quale pass\u00f2 nel 1609, rinunciando ai benefici dell'abbazia di Guastalla. Rimase a Urbino per il resto della sua vita, morendovi il 10 ottobre del 1617.\nDella sua vita hanno scritto Ireneo Aff\u00f2, Giammaria Mazzuchelli e altri.\nOpera.\nAutore poligrafo ed eclettico, si dice che abbia scritto pi\u00f9 di cento opere differenti, la maggior parte delle quali \u00e8 rimasta inedita. Le varie opere mostrano le sue abilit\u00e0 come teologo, matematico, geografo, antiquario, storico e poeta. \"La Cronica dei Matematici\" (pubblicata a Urbino nel 1707) \u00e8 un compendio di un'opera pi\u00f9 ampia, a cui ha dedicato dodici anni di lavoro e che intendeva contenere le vite di pi\u00f9 di duecento matematici. In particolare, scrisse una \"Vita di Guidobaldo da Montefeltro\", un poema sulla \"Invenzione del bossolo da navigare\" (la bussola), un poema sulla \"Nautica\". \u00c8 stato chiamato il \"Varrone del Cinquecento\".\nBaldi si interess\u00f2 anche di etruscologia nell'opuscolo \"In tabulam aeneam Eugubinam lingua Hetrusca veteri perscriptam Divinatio\", pubblicato nel 1613 per i tipi della casa editrice \u00abAd insigne pinus\u00bb, creata dagli umanisti tedeschi David Hoeschel e Mark Welser.\nOpere.\nOpere erudite.\nRipubblicata nell'edizione di Vitruvio \"cum notis Variorum a Joanne de Laet\" (insieme col suo Trattato \"De Scamillis\"), \"Amstelodami per Ludovicum Elzevirium\" 1649. in-folio con il titolo \"Lexicon Vitruvianum\". La Vita di Vitruvio scritta da Baldi fu ripubblicata dal Marchese Giovanni Poleni nelle sue \"Exercitationes Vitruvianae Secundae\".\nTraduzioni dal greco.\nQuesta traduzione con le note del Baldi fu inserita nella Raccolta \"Veteres mathematici\", \"Parisiis, ex Typographia Regia\" 1693, in-folio, \ncar. 121 e 331. La vita di Erone fu stampata separatamente \"Augustae Vindelic.\" 1614. in 4\u00b0."}
{"id": "402124", "revid": "32698", "url": "https://it.wikipedia.org/wiki?curid=402124", "title": "J. Wiley", "text": ""}
{"id": "402127", "revid": "32698", "url": "https://it.wikipedia.org/wiki?curid=402127", "title": "John Wiley &amp; Sons Inc", "text": ""}
{"id": "402128", "revid": "767487", "url": "https://it.wikipedia.org/wiki?curid=402128", "title": "Pascal Dusapin", "text": "Biografia.\nStudia prima con Olivier Messiaen al \"Conservatoire national sup\u00e9rieur de musique et de danse\" di Parigi, poi con Iannis Xenakis, tra il 1974 e il 1978, ed infine con Franco Donatoni.\nNel 1993 e 1994 \u00e8 stato Compositore in residenza con l\"'Orchestre National Symphonique de Lyon\".\nNel 2003 la sua opera \"Perel\u00e0 Uomo di fumo\" viene creata all'Op\u00e9ra Bastille di Parigi ottenendo un importante successo di pubblico e di critica, e viene subito dopo ripresa all'Op\u00e9ra di Montpellier, mentre nel 2006 Dusapin consegue un'altra notevole affermazione con la prima esecuzione assoluta dell'opera \"Faustus, the Last Night\", frutto di una doppia commissione internazionale rivoltagli dell'Op\u00e9ra di Lione e della Staatsoper Unter den Linden di Berlino.\nLa sua musica.\nIn opposizione ai cosiddetti \"compositori spettrali\" (ovvero a quel gruppo di compositori che basano il loro lavoro sulla ricerca sui parametri fisico-acustici del suono), nonch\u00e9 a certe correnti francesi sviluppatesi dagli anni novanta che collocano in primo piano la stretta interdisciplinarit\u00e0 tra composizione musicale e ricerca scientifica, Pascal Dusapin \u00e8 un compositore che ha sempre tenuto in massima considerazione la componente \"artigianale\" del comporre, e la correlazione tra la struttura compositiva (e la sua filosofia) ed il suo prodotto fonico.\n\u00c8 autore di numerosi brani per strumento solista, musica da camera, musica vocale e per orchestra che hanno ottenuto vasti consensi internazionali; ha inoltre composto vari lavori di teatro musicale che sono stati rappresentati diffusamente in Europa e in America.\nNel 2005 la prima assoluta della sua Perel\u00e0 Suite commissionata dalla Filarmonica della Scala fu diretta da James Conlon nel Teatro alla Scala di Milano trasmessa da Retequattro.\nLa maggior parte dei suoi lavori sono editi da \"Salabert\" (Parigi)."}
{"id": "402129", "revid": "1543377", "url": "https://it.wikipedia.org/wiki?curid=402129", "title": "Galatea (astronomia)", "text": "Galatea \u00e8 il quarto satellite naturale di Nettuno in ordine crescente di distanza dal pianeta; fu scoperto nel 1989 dall'astronomo statunitense Stephen Synnott grazie alle immagini inviate a Terra dalla sonda Voyager 2, che sorvol\u00f2 il pianeta ed il suo sistema di satelliti prima di dirigersi verso lo spazio interstellare. La sua scoperta fu resa nota dall'Unione Astronomica Internazionale il 2 agosto 1989 (IAUC 4824).\nInizialmente denominato S/1989 N4, il satellite \u00e8 intitolato alla figura di Galatea, una nereide secondo la mitologia greca.\nGalatea presenta un aspetto fortemente irregolare e non mostra traccia di attivit\u00e0 geologica.\nParametri orbitali.\nL'orbita di Galatea, trovandosi al di sotto dell'orbita poseidosincrona, \u00e8 fortemente instabile; le forze mareali indotte dalla vicinanza al gigante gassoso ne stanno provocando un graduale decadimento, che porter\u00e0 alla disintegrazione del satellite e alla formazione di un nuovo anello planetario, o all'impatto di Galatea con Nettuno."}
{"id": "402130", "revid": "154893", "url": "https://it.wikipedia.org/wiki?curid=402130", "title": "Sbarco sulla luna", "text": ""}
{"id": "402132", "revid": "109097678", "url": "https://it.wikipedia.org/wiki?curid=402132", "title": "Treason Act 1351", "text": "Il Treason Act 1351 \u00e8 stato un decreto del Parlamento inglese che stabiliva le azioni che potevano essere considerate tradimento. \u00c8 stato emesso nel 25\u00ba anno del regno di Edoardo III ed era intitolato \"Una dichiarazione dei reati che saranno considerati tradimento\". Il decreto \u00e8 stato usato per l'ultima volta nel 1946 per condannare William Joyce, che aveva collaborato con i tedeschi durante la seconda guerra mondiale.\nContenuto.\nL'Atto distingue due forme di tradimento: alto tradimento e tradimento minore (o \"petit treason\"). Il primo era la slealt\u00e0 verso la patria, l'altro la slealt\u00e0 verso un superiore. La differenza era che nell'alto tradimento era prevista la confisca dei beni che andavano alla corona, mentre nel piccolo tradimento i beni andavano al Lord del traditore. In entrambi i casi comunque era prevista la pena di morte.\nPrecisamente il piccolo tradimento era l'omicidio di un superiore legale: se un servo uccideva il padrone, una moglie uccideva il marito o qualcuno uccideva il suo prelato. Fu abolito nel 1828.\nUna persona poteva essere accusata di alto tradimento se:"}
{"id": "402133", "revid": "64860", "url": "https://it.wikipedia.org/wiki?curid=402133", "title": "Bruschetta", "text": "La bruschetta \u00e8 un piatto rustico, originatosi dalla necessit\u00e0 di conservare il pane da parte dei contadini, oggi considerato un antipasto.\nEtimologia.\n\"Bruschetta\" \u00e8 termine di origine laziale-abruzzese, che ha conosciuto una diffusione panitaliana, e deriva da \"pane bruscato\", ovvero pane abbrustolito.\nRicetta.\nConsiste in una fetta di pane raffermo o arrostito sulla griglia o in forno, su cui viene strofinato a caldo uno spicchio d'aglio, il quale per il calore si fonder\u00e0 col pane; la fetta viene successivamente condita con olio extravergine d'oliva e sale e anche pepe; l'olio deve essere il pi\u00f9 saporito possibile; inoltre si pu\u00f2 aggiungere pomodoro tritato e finocchio selvatico.\nVarianti regionali.\nCalabria.\nIn Calabria la bruschetta viene chiamata \"fedda ruscia\" (fetta abbrustolita), la si condisce semplicemente con pomodori, olio, sale, pepe e origano.\nCampania.\nLa bruschetta, nata come spuntino per i lavoratori dei campi, \u00e8 diffusa in Campania, dove si caratterizza per la presenza di pomodoro fresco, olio, aglio e talvolta origano. Diventata antipasto, la bruschetta campana oggi pu\u00f2 comprendere alici, olive, formaggi (come scamorza e mozzarella) oppure anche creme o pat\u00e9 di peperoni, funghi, zucchine, melanzane a tocchetti, salumi.\nPiemonte.\nUn tipo di bruschetta, chiamata in piemontese S\u00f2ma d'aj (\"carico d'aglio\"), consiste in una fetta di pane abbrustolita su cui viene strofinato uno spicchio d'aglio.\nSi tratta di una ricetta monferrina, langarola, saluzzese e pinerolese ed era tipica della vendemmia, in particolare durante il pranzo dei vendemmiatori, e solitamente era accompagnata da grappoli d'uva (dolcetto o moscato).\nPuglia.\nLa bruschetta, cibo tipico degli agricoltori, era preparata riscaldando le fette di pane sulle braci dei camini di casa e condita con olio d'oliva e pomodori di produzione propria. Con la sua trasformazione in antipasto, sono nate molte varianti. \nBasilicata.\nFamosa \u00e8 la fedda rossa, diffusa a Matera, condita con i classici ingredienti (olio, pomodoro, aglio e origano) ma esistono anche altre varianti che aggiungono purea di cicerchie, asparagi, lampascioni e peperoni cruschi.\nToscana.\nIn Toscana la bruschetta \u00e8 nota come fettunta (o fett'unta), specie nelle zone prossime a Firenze, e non ha altri ingredienti che pane toscano sciocco (raffermo, oppure fresco abbrustolito), aglio, olio, sale e pepe. Altrove \u00e8 chiamata panunta (o panunto) e pu\u00f2 accompagnarsi, come nella vicina Umbria, con una cucchiaiata di fagioli al fiasco Alcune rare varianti prevedono l'uso di prosciutto e salsiccia. Il pane toscano sciocco, se fatto con farine di buona qualit\u00e0, si conserva a lungo e si tosta facilmente, diventando morbido dentro e croccante sulla crosta.\nAnche in Maremma si ritrova l'uso della bruschetta, che si associa ai carbonai che portavano il carbone di legna fine (chiamato \"brusca\" o \"brusta\") casa per casa e con il quale si accendevano i caminetti; sulle braci del caminetto si abbrustoliva il pane casalingo sciocco."}
{"id": "402134", "revid": "1714743", "url": "https://it.wikipedia.org/wiki?curid=402134", "title": "Guglielmo V del Monferrato", "text": "Biografia.\nGiovinezza.\nInimicatosi un ramo della casa degli Alerami, che cedettero le loro terre al comune di Asti, a Guglielmo si present\u00f2 l'occasione di farsi valere in campo militare. Luigi VII stava preparando la crociata, e un contingente di truppe destinate a percorrere l'Europa attraversando l'Ungheria venne affidato al conte Amedeo III e a Guglielmo V. Essi seguirono Corrado III di Svevia verso Costantinopoli, arrivandoci verso la fine dell'estate 1147. Manuele I Comneno, l'imperatore d'Oriente, li accolse con grandi onori.\nPartecip\u00f2 alla battaglia per la presa di Damasco, ma l'insuccesso della spedizione costrinse i crociati a ritirarsi a Tessalonica, venendo poi ospitati ancora una volta dall'imperatore Manuele: \u00e8 in tale circostanza che tra i due sovrani si cre\u00f2 una forte amicizia.\nMatrimonio.\nGuglielmo spos\u00f2 Giuditta di Babenberg, figlia di Leopoldo III della dinastia Babenberg, margravio d'Austria e di Agnese di Waiblingen, figlia dell'imperatore Enrico IV di Franconia e di Berta di Savoia. \nAl seguito di Federico I.\nGuglielmo era di fazione ghibellina, ma seppe comunque destreggiarsi tra le due massime cariche dell'epoca: se infatti venne scomunicato da papa Alessandro III, egli rimase comunque in buoni rapporti con la Chiesa.\nNel 1149 la spedizione orientale di Guglielmo terminava, ed egli torn\u00f2 in Piemonte. Fu fedele servitore dell'imperatore Federico I, che segu\u00ec nelle sue spedizioni contro i comuni ribelli. Interessato a mettere le mani sul comune di Asti, partecip\u00f2 all'assedio che vi pose il Barbarossa e viene menzionato anche nella battaglia per la presa di Tortona.\nIl 1\u00ba settembre 1158 fu tra coloro che accolsero gli ostaggi del comune di Milano dopo la sua prima capitolazione ad opera di Federico; lo si ritrova ancora in altre campagne contro i comuni ribelli sempre al seguito dell'Imperatore. Poco, invece, risiedette nelle sue terre in qualit\u00e0 di amministratore, impegnato come fu nel seguire Federico nelle sue spedizioni in Italia.\nSconfitto per\u00f2 pi\u00f9 volte il suo esercito anche nel suo stesso territorio, e in particolare presso Mombello Monferrato dalle truppe comunali, il 19 giugno 1172 fu costretto a sottoscrivere le condizioni impostegli dai vincitori, e in particolare dagli astigiani.\nDesideroso di rivincita, segu\u00ec ancora Federico contro Alessandria, ma le fortune del Barbarossa erano destinate a terminare, e di fronte agli insuccessi militari di Federico Guglielmo V decise di cambiare bandiera passando dalla parte dei comuni, alleandosi con Alessandria e stringendo i legami con Manuele Comneno (Manuele I Comneno), nemico dei tedeschi: anche a tal ragione il figlio Ranieri di Guglielmo spos\u00f2 la figlia del Comneno nel 1179.\nGli screzi con Federico risultarono compromessi dalle azioni del figlio Corrado, che arriv\u00f2 ad imprigionare il cancelliere Cristiano di Magonza: l'imperatore gli perdon\u00f2 il gesto quando i Monferrato sembrarono passare nuovamente dalla sua parte, ma ormai la fiducia nutrita nei loro confronti dall'imperatore risultava compromessa, e nessuno cit\u00f2 Guglielmo nella pace di Costanza.\nUltimi anni e morte.\nVenuto a conoscenza della nascita del nipote Baldovino nato dalla unione tra Guglielmo Lungaspada e la regina Sibilla di Gerusalemme, Guglielmo V decise un secondo ritorno in Terrasanta con la speranza di poter conoscere il nipote che era stato incoronato nel 1183 re di Gerusalemme con il nome di Baldovino V.\nGuglielmo V ottenne un piccolo feudo in Galilea ma fu coinvolto nella sanguinosa battaglia di Hattin: catturato dal Saladino, venne riscattato dal figlio Corrado solo dopo la conquista di Tiro. Rimasto a Tiro, egli vi mor\u00ec con probabilit\u00e0 nell'agosto 1191.\nDiscendenza.\nGuglielmo e Giuditta di Babenberg ebbero:\nNella cultura di massa.\nGuglielmo del Monferrato \u00e8 uno dei bersagli da assassinare nel videogioco \"Assassin's Creed\" (2007), ambientato in Terra Santa ai tempi della Terza Crociata. Nel gioco, Guglielmo \u00e8 il Reggente di Acri al posto di Re Riccardo; in realt\u00e0 i due non vanno d'accordo, e Guglielmo intende far uccidere Riccardo per consegnare la citt\u00e0 ai Templari, dopo aver sequestrato il cibo alla popolazione (per razionare le scorte in tempi di bisogno, secondo lui). Ogni volta che viene redarguito dal re sfoga la sua frustrazione sui soldati. Verr\u00e0 ucciso da Altair proprio durante una delle sue sfuriate. Nel gioco viene raffigurato come un uomo di mezza et\u00e0, mentre nell'anno in cui \u00e8 ambientata la storia (1191) dovrebbe aver avuto circa novant'anni.&lt;br&gt;Nel videogioco viene doppiato da Harry Standjofski in lingua originale e da Gianni Gaude nella versione italiana."}
{"id": "402139", "revid": "125010377", "url": "https://it.wikipedia.org/wiki?curid=402139", "title": "Dunkleosteus", "text": "Il Dunkleosteus era un vertebrato placoderma, e si stima che sia stato il pesce con il morso pi\u00f9 potente, oltre . \nL'aspetto pi\u00f9 impressionante di questo animale \u00e8 dato dalle sue dimensioni: secondo le stime, la sua lunghezza variava da otto a circa dieci metri, mentre il suo peso oscillava da tre a sette tonnellate. Per via di determinate caratteristiche come la peculiare dentatura, si ipotizza che il \"Dunkleosteus\" fosse un predatore attivo.\nIl nome scientifico significa \u00abanimale delle ossa di Dunkle\u00bb, in onore dello studioso che per primo lo descrisse.\nAnatomia.\nLa testa e i primi tre metri del corpo del \"Dunkleosteus\" erano coperti da placche ossee molto resistenti, mentre la parte posteriore e la coda non erano corazzate.\nQuesto animale era provvisto di una speciale articolazione nella corazza tra la testa ed il torace, che probabilmente serviva a incrementare l'angolo di apertura della bocca.\nLe mascelle del \"Dunkleosteus\" erano dotate di piastre gnatali, strutture simili a spessi ed aguzzi denti e di funzione chiaramente analoga. Potevano arrivare ad una tonnellata o pi\u00f9 di peso.\nLa forza mascellare di questo pesce era dell'ordine di per i maschi, il doppio del tirannosauro e del coccodrillo marino, mentre la pressione raggiungeva i . Le femmine si fermavano a circa . Solamente i coccodrilli preistorici, come il \"Purussaurus\", potevano superare queste cifre, peraltro di diverse volte. Era invece simile la forza di morso dello squalo megalodonte, che si attestava tra , con una certa variabilit\u00e0.\nL'era dei pesci.\nIl \"Dunkleosteus\" visse nei mari durante il Devoniano, un periodo geologico che inizi\u00f2 circa 408 milioni di anni fa. Conosciuto anche come \u00abl'era dei pesci\u00bb, il Devoniano vide l'apparizione e l'evoluzione di una gran variet\u00e0 di pesci. Il \"Dunkleosteus\" faceva parte dei Placodermi, un antico gruppo di vertebrati dotati di pinne appaiate e di aguzzi denti, anche se nel caso del \"Dunkleosteus\" l'apparato boccale non era caratterizzato da veri e propri denti bens\u00ec da estroflessioni ossee mascellari. La maggior parte dei paleontologi ritiene che i Placodermi non siano gli antenati dei pesci attuali, ma un gruppo estintosi senza lasciare discendenti."}
{"id": "402143", "revid": "1564499", "url": "https://it.wikipedia.org/wiki?curid=402143", "title": "Lingua vivente", "text": "Una lingua \u00e8 detta vivente quando esistono ancora delle persone che la adoperano come lingua madre. L'opposto di questo termine \u00e8 lingua morta.\nLe lingue viventi sono utilizzate per la comunicazione tra persone.\nIl loro impiego \u00e8 naturalmente sviluppato per l'educazione (i genitori insegnano al pi\u00f9 presto ai loro bambini la lingua che parlano).\nInoltre \u00e8 spesso favorito l'insegnamento delle lingue viventi diverse dalla lingua madre per lo sviluppo dei commerci con le altre culture. Nell'Europa antica, il latino era utilizzato come lingua di scambi culturali e commerciali nell'intero impero romano.\nQuesto \u00e8 l'elenco delle lingue pi\u00f9 parlate al mondo, ordinate in base al numero delle persone che la usano come madrelingua:"}
{"id": "402144", "revid": "122607350", "url": "https://it.wikipedia.org/wiki?curid=402144", "title": "Tour Bretagne", "text": "La Tour Bretagne (\"Torre Bretagna \"in italiano), inaugurata nel 1976, \u00e8 un palazzo situato nel centro di Nantes, in Francia, ed ospita uffici amministrativi. Si tratta del quarto grattacielo francese al di fuori di Parigi, dopo la Tour Incity, la Tour du Cr\u00e9dit Lyonnais a Lione e la torre CMA CGM a Marsiglia.\nIl progetto.\nFu progettata dall'architetto Devorsine su richiesta dell'allora sindaco della citt\u00e0, Andr\u00e9 Morice.\nIl progetto della torre \u00e8 stato integrato al piano di ristrutturazione della place de Bretagne, diretta da Roux-Spitz, quando alla fine degli anni sessanta Nantes fu inserita tra le \u00abmetropoli d'equilibrio\u00bb del paese. La Torre di Bretagna doveva rappresentare la potenza economica della citt\u00e0 ed esserne il suo nuovo \"biglietto da visita\".\nL'insuccesso.\nNonostante ci\u00f2, la torre si rivel\u00f2 un vero fiasco. In realt\u00e0 rimase vuota per met\u00e0 a causa dell'elevato costo dei suoi affitti, il ristorante al ventinovesimo piano dovette chiudere per ragioni tecniche, le visite libere della terrazza furono proibite a causa dei frequenti suicidi e nessuna attivit\u00e0 commerciale si svilupp\u00f2 ai piedi della torre, com'era inizialmente previsto. Per riempire i suoi 16.000 m\u00b2, l'amministrazione comunale decise di trasferirvi i suoi uffici.\nIl rilancio.\nNel 2012, in occasione della prima edizione dell'evento artistico \"Le Voyage \u00e0 Nantes\", la terrazza del trentaduesimo piano viene riaperta al pubblico dopo pi\u00f9 di 10 anni di chiusura, accogliendo l'opera dell'artista Jean Jullien, \"Le Nid \"(in italiano \"Il Nido\"). Si tratta del \"rifugio\" di un gigantesco uccello bianco, mezzo cicogna e mezzo airone, il cui corpo circonda un bar tematizzato in cui tavoli e sedie hanno la forma di uova. Sullo stesso piano \u00e8 inoltre possibile ammirare un panorama della citt\u00e0 a 360\u00b0.\nLe caratteristiche.\nLa torre, che misura 144 metri, possiede otto ascensori, sette rampe di scale mobili e una riserva d'acqua di 90.000 litri sulla sua cima. Possiede inoltre sette piani adibiti a parcheggio, tre piani terra, un piano zero (che si situa a venti metri d'altezza sul Cours des 50 Otages) e ventinove piani occupati da uffici.\nIl rapporto con la citt\u00e0.\nI nantesi, dopo aver disprezzato a lungo il suo aspetto rigido e monolitico, sembrano ormai averla accettata. Ci\u00f2 si pu\u00f2 evincere da un certo numero di cartoline raffiguranti la torre, cosa del tutto inimmaginabile prima, e dal fatto che sia stata integrata nei circuiti turistici della citt\u00e0."}
{"id": "402147", "revid": "92723", "url": "https://it.wikipedia.org/wiki?curid=402147", "title": "Coefficiente di vuoto", "text": "In ingegneria nucleare il coefficiente di vuoto \u00e8 un numero indice usato per stimare quanto cambia la reattivit\u00e0 di un reattore nucleare quando si ha una variazione (positiva o negativa) del grado di vuoto (rapporto tra il volume occupato dal vapore rispetto al volume totale occupato dalla miscela liquido/vapore), a causa della formazione di vapore, nel moderatore o nel refrigerante, o per il collasso delle bolle di vapore stesso. Ad esempio in un reattore RBMK l'acqua funge solamente da termovettore, mentre in un reattore LWR l'acqua \u00e8 sia moderatore che termovettore.\nValori positivi indicano un aumento della reattivit\u00e0, valori negativi una diminuzione della reattivit\u00e0, mentre un valore nullo indica che la reattivit\u00e0 non dipende dal grado di vuoto del moderatore/termovettore all'interno del reattore.\nQuesto coefficiente non deve essere confuso con il coefficiente di temperatura del moderatore/refrigerante, legato principalmente alla sole variazioni di densit\u00e0 con la temperatura ma non alla formazione di vapore. "}
{"id": "402148", "revid": "339392", "url": "https://it.wikipedia.org/wiki?curid=402148", "title": "Coppa del re", "text": ""}
{"id": "402153", "revid": "287204", "url": "https://it.wikipedia.org/wiki?curid=402153", "title": "Stadio Riazor", "text": "Lo stadio Riazor, ufficialmente Estadio Municipal de Riazor, \u00e8 uno stadio di calcio di La Coru\u00f1a, citt\u00e0 della Galizia, in Spagna. Ospita le partite casalinghe della squadra del Deportivo La Coru\u00f1a.\nStoria.\nAnche se fino dal 1909 il Deportivo disputava i suoi incontri nelle vicinanze dello stadio attuale, fino al 1944 la squadra herculina non aveva uno stadio dotato di tribune e spogliatoi. L'inaugurazione del nuovo terreno di gioco avvenne il 28 ottobre dello stesso anno con la partita tra il Deportivo e il Valencia che vide la sconfitta della squadra di casa per 2-3.\nLe dimensioni del nuovo stadio, con una capienza di pi\u00f9 di 30.000 spettatori, resero possibile il disputarsi di incontri internazionali, e il primo fu tra la nazionale di casa e quella portoghese, disputato il 6 maggio del 1945, che vide la vittoria della selezione spagnola per 4-2. Allo stesso modo si poterono celebrare le finali dei tornei ufficiali, e la prima fu la finale della Coppa del Generalissimo della stagione 1946-47, che vide affrontarsi il Real Madrid e l'Espanyol, in cui vinsero le \"merengues\" per 2-0.\nMa la grandezza del terreno di gioco e la pista di atletica rendevano il Riazor un campo freddo, che non riusciva mai ad arrivare al limite della capienza. Con la disputa nel 1982 dei Mondiali di calcio questi problemi furono in parte rimediati con le rimodellazioni necessarie per ospitare tre partite del primo turno di questa competizione; la capienza dello stadio fu infatti ridotta a 28.000 spettatori.\nNella stagione 1995-96, che vide gli inizi della fase migliore del Deportivo, il Riazor sub\u00ec altre modifiche per chiudere l'impianto con le tribune sui quattro lati, visto che fino a quel momento era a forma di ferro di cavallo. Fu eliminata la pista di atletica, e lo stadio raggiunse la capienza attuale di 32.660 spettatori.\nL'impianto ha ospitato due partite della Selezione della Galizia dalla sua riapparizione nel 2005; la prima il 28 dicembre del 2006 con l'Ecuador, e il risultato finale fu di pareggio, con gol degli ospiti di Calle e di Jonathan Pereira per i locali; la seconda il 27 dicembre del 2008 contro l'Iran con la vittoria galiziana per 3-2, con due gol di Nacho Novo e uno di Roberto Losada, mentre per gli iraniani i gol furono di Borhani e Khalatbari.\nIl 4 settembre del 2009 la nazionale spagnola ha disputato la sua prima partita ufficiale nel Riazor contro il Belgio, che fu sconfitto per 5-0.\nProgetto del nuovo stadio.\nNel 2003 il presidente Augusto C\u00e9sar Lendoiro ha presentato il plastico del nuovo stadio di Riazor disegnato dal prestigioso architetto nordamericano Peter Eisenman. Il presidente dichiar\u00f2 che sarebbe stato il pi\u00f9 bello del mondo, un impianto da quattro stelle con una capienza di 36.000 spettatori. La costruzione dovr\u00e0 avvenire al di sopra dello stadio attuale, ma il progetto \u00e8 in fase di stallo\nDal 2009, in previsioni dei mondiali del 2018 e del 2022, l'Ayuntamiento della citt\u00e0 e il club discuterono della possibilit\u00e0 di rimodellare il Riazor attuale o di costruire un nuovo stadio nel caso in cui la Spagna avesse organizzato un Mondiale e la citt\u00e0 de La Coru\u00f1a fosse scelta come sede. Il nuovo stadio avrebbe una capienza di pi\u00f9 di 40.000 spettatori."}
{"id": "402162", "revid": "2004377", "url": "https://it.wikipedia.org/wiki?curid=402162", "title": "Ellekappa", "text": "Biografia.\nDiplomata in un istituto professionale per stilisti di moda, viene assunta in un ufficio ministeriale romano. Nei primi anni settanta entra nel circolo anarchico Carlo Cafiero; si avvicina in seguito al PCI e inizia a lavorare come illustratrice per il settimanale della FGCI \u201cCitt\u00e0 futura\u201d.\nL'esperienza le permette di scoprire il proprio talento come autrice di satira politica e di costume; negli anni successivi pubblica vignette su \"Linus\", \"Satyricon\" (inserto satirico di \"Repubblica\", che pure le d\u00e0 spazio), \"Tango\", \"Cuore\", \"il manifesto\", \"Quotidiano donna\", \"Noi Donne\", \"l'Unit\u00e0\", \"Smemoranda\" e \"Corriere della Sera\".\nCon Gino e Michele ha inoltre collaborato come autrice di testi alla trasmissione televisiva \"Drive In\" e alla prima edizione di \"Striscia la notizia\".\nSchiva e riservata, raramente concede interviste o \u00e8 ospite in trasmissioni.\nLe vignette di Ellekappa.\nLe vignette di Ellekappa sono solitamente in bianco e nero e non contengono elementi sullo sfondo, concentrando l'attenzione del lettore unicamente sui personaggi centrali. Nella maggior parte dei casi vi sono due donne, spesso con in mano un quotidiano, oppure davanti a un televisore. Il tratto della vignettista \u00e8 inconfondibile: i tratti dei personaggi sono marcatamente pasciuti e curvilinei, con occhi sporgenti, nasi appuntiti e menti pronunciati.\nSpesso i personaggi affrontano temi di attualit\u00e0, dalla politica al costume nazionale, con l'intento umoristico di smascherare i luoghi comuni, le idee preconcette, i facili slogan, e pi\u00f9 in generale le peggiori abitudini della societ\u00e0 italiana. La satira di Ellekappa, apertamente di sinistra, non si accontenta di scagliarsi contro la retorica e le contraddizioni degli avversari politici, ma \u00e8 particolarmente graffiante quando si misura con i difetti e l'autolesionismo della sinistra italiana. Nella maggior parte dei casi, uno dei due personaggi espone il nucleo del problema affrontato e l'altro risponde con la battuta. Meno frequentemente, un solo personaggio sintetizza problema e battuta."}
{"id": "402163", "revid": "339392", "url": "https://it.wikipedia.org/wiki?curid=402163", "title": "Semmelweis", "text": ""}
{"id": "402166", "revid": "174925", "url": "https://it.wikipedia.org/wiki?curid=402166", "title": "Mainz 05", "text": ""}
{"id": "402169", "revid": "767487", "url": "https://it.wikipedia.org/wiki?curid=402169", "title": "Granvanoeli", "text": "Granvanoeli \u00e8 il terzo album del gruppo alternative rock italiano Meganoidi, pubblicato il 28 aprile 2006. Come si evince da alcun interviste, la parola \"Granvanoeli\" non dovrebbe avere un significato preciso, ma rappresentare solo \"...un suono, solo un suono, una parola inventata...\"."}
{"id": "402171", "revid": "438678", "url": "https://it.wikipedia.org/wiki?curid=402171", "title": "I fratelli Grimm e l'incantevole strega", "text": "I fratelli Grimm e l'incantevole strega (\"The Brothers Grimm\") \u00e8 un film del 2005 diretto da Terry Gilliam. \u00c8 un film fantastico-avventuroso liberamente ispirato alle fiabe dei fratelli Grimm, che ne sono anche i personaggi protagonisti.\nTrama.\nNella Germania ottocentesca da poco occupata da Napoleone, i fratelli Jacob e Wilhelm Grimm si godono la vita fingendosi esorcisti, sfruttando la superstizione degli ingenui contadini dei villaggi grazie a dei trucchi da loro stessi inventati. Ma tra i due nascono spesso dissapori: Wilhelm \u00e8 razionale e ama spassarsela, mentre Jacob \u00e8 introverso, sognatore e gli piace fantasticare scrivendo fiabe. I due sono per\u00f2 scoperti dalle autorit\u00e0 francesi, che tuttavia riconoscono la loro abilit\u00e0 e li costringono a risolvere il mistero di Marbaden, piccolo villaggio nei pressi di una foresta, dove sono scomparse dieci bambine. Come i francesi, i due sono convinti che dietro la vicenda si nasconda un gruppo di abili impostori.\nAiutati dall'esperta cacciatrice Angelika, e controllati dal funzionario napoleonico Mercurio Cavaldi di Parma, dal Sergente Letorc e dal soldato Dax, al servizio dello spietato generale Vavarin Delatombe, i fratelli scoprono che nella selva c'\u00e8 una torre, dove secoli prima abitava una regina. Secondo una leggenda, il padre della donna era un re crudele che, per imporre il suo potere e il Cristianesimo, dichiar\u00f2 guerra alle oscure forze della natura di cui gli indigeni conoscevano i segreti. La regina si era murata nella torre per sopravvivere ad una pestilenza scatenata dal ribellarsi della natura (la peste bubbonica) e soprattutto per mantenersi bellissima, ma, non sapendo che il morbo contagiava per via aerea, si ammal\u00f2 comunque, si imbrutt\u00ec e mor\u00ec invecchiata. Si rendono conto infatti che la regina si serve di dodici bambine il cui sangue servir\u00e0 a farla tornare giovane e bella, e per attirarle innesca maledizioni contagiose per il bosco come ragni velenosi e alberi vivi.\nRaggiunta la cima della torre priva di porte, Jacob nota che le dodici tombe in cui vengono seppellite le vittime sono disposte come le ore dell'orologio. Una di queste, Sasha, viene seppellita da un misterioso cacciatore e la bambina viene salvata da Will mentre Jacob, entrato nella torre, scopre la regina su un letto e lo specchio in cui viene proiettata la sua giovinezza e dunque la sua bellezza. Salvata la bambina, Will e Jake tornano al villaggio dopo che Will si \u00e8 impossessato della scure del cacciatore grazie alla quale \u00e8 possibile allontanare le maledizioni. Al villaggio, i due fratelli vengono catturati da Delatombe, che ha gi\u00e0 ucciso i suoi compagni e che ora li vuole bruciare vivi con la foresta accusandoli di essere degli imbroglioni. I fratelli si mettono in salvo grazie all'intervento di Angelika, ma in quel momento arriva il cacciatore/lupo mannaro che si scopre essere il padre defunto di Angelika, morto l'inverno prima per essere stato sbranato dai lupi e ora risorto grazie all'incantesimo della regina in cui \u00e8 ridotto in schiavit\u00f9 grazie ad un picco incantato nel petto: proprio per questo, non riconoscendo la figlia, l'uomo tenta di ucciderla con l'intento di farla diventare la dodicesima vittima; nonostante l'intervento dei due fratelli, Angelika cade in un laghetto e muore. I fratelli raggiungono la torre, mentre la regina respira un vento di ghiaccio che spegne il fuoco nella foresta. Delatombe nota che i Grimm sono fuggiti e li raggiunge con Cavaldi; al rifiuto di quest'ultimo di ucciderli, Delatombe gli spara, ma l'altro sopravvive grazie alla finta armatura magica dei Grimm, e nel lungo duello che segue Will uccide Delatombe e Jacob fa fuori il di lui soldato con la scure.\nWill e Jacob entrano nella torre, mentre il padre di Angelika fa bere alla regina il sangue di Angelika come ultimo sangue, completando cos\u00ec l'incantesimo che fa tornare la regina giovane e bella. Quest'ultima prende poi il picco incantato dal padre di Angelika, e lo spinge nel petto di Will, facendolo cadere sotto il suo incantesimo. Nel tentativo di liberare il fratello, Jake distrugge parte dello specchio con la scure e cos\u00ec la regina inizia a frantumarsi in tanti piccoli pezzi mentre il padre di Angelika, rendendosi conto che la regina ha ucciso le sue figlie, prende il resto dello specchio e si butta con esso dalla torre con Will che tenta di fermarlo. Con ci\u00f2, lo specchio si distrugge completamente e con esso la regina, mentre Will e il padre di Angelika muoiono. Cavaldi vede il corpo di Will, e pronuncia una maledizione che provoca il crollo della torre; salva poi Jacob e in seguito lo invita a spezzare l'incantesimo con il bacio d'amore, che altrimenti sar\u00e0 un bacio di morte. Jake risveglia dunque Angelika, facendo cos\u00ec risorgere le altre bambine e anche Will, e le bambine tornano a Marbaden con i Grimm, Cavaldi e Angelika che festeggiano il loro trionfo con una festa, durante la quale i fratelli decidono di intraprendere una nuova professione. Poco dopo, uno dei corvi della regina vola con l'ultimo frammento dello specchio con l'occhio vigile della regina, segno che la sua anima \u00e8 ancora viva."}
{"id": "402172", "revid": "1602064", "url": "https://it.wikipedia.org/wiki?curid=402172", "title": "Doppia cattura elettronica", "text": "La Doppia cattura elettronica \u00e8 un processo di decadimento di un nucleo atomico. Per un nuclide (\"A\", \"Z\") con un numero nucleoni \"A\" e numero atomico \"Z\", la doppia cattura elettronica pu\u00f2 avvenire quando la massa del nuclide (\"A\", \"Z\"-2) \u00e8 minore.\nIn questo tipo di decadimento, due elettroni orbitali sono catturati da due protoni del nucleo per formare due neutroni, con l'emissione di due neutrini.\nPoich\u00e9 due protoni sono trasformati in due neutroni il numero di massa \"A\" rimane inalterato, ma la scomparsa di due protoni significa che il numero atomico si \u00e8 ridotto di due, quindi la doppia cattura elettronica ha trasformato il nuclide in un altro elemento, quello che precede l'atomo decaduto di due posizioni nella tavola periodica, come si pu\u00f2 vedere dagli esempi. \nEsempi: \n&lt;math&gt;\\mathrm"}
{"id": "402173", "revid": "125341578", "url": "https://it.wikipedia.org/wiki?curid=402173", "title": "Naomi Watts", "text": "Dopo una serie di film, ha ottenuto la fama internazionale per la sua performance nel cult \"Mulholland Drive\" (2001), l'horror \"The Ring\" (2002) e il dramma \"21 grammi\" (2003), per il quale riceve la nomination ai BAFTA, agli Screen Actors Guild Award e al Premio Oscar alla miglior attrice. Nel 2013 ottiene la sua prima nomination ai Golden Globe e la seconda agli Oscar per la miglior attrice per \"The Impossible\".\nNel 2002 \u00e8 stata inserita dalla rivista \"People\" nella lista delle \"50 persone pi\u00f9 belle\". Nel 2006 \u00e8 diventata ambasciatrice di buona volont\u00e0 per l'UNAIDS, il Programma congiunto delle Nazioni Unite sull'HIV/AIDS, che aiuta ad aumentare la consapevolezza dei problemi correlati all'AIDS.\nBiografia.\nNaomi Watts nasce a Shoreham (nel Kent, in Inghilterra) da Myfannwy Glennys Edwards, un'antiquaria e designer, e Peter Watts, manager e tecnico del suono che ha lavorato anche con i Pink Floyd. I suoi genitori divorziarono quando lei aveva 4 anni e quattro anni dopo, suo padre mor\u00ec per un'overdose di eroina. Dai 4 agli 8 anni Naomi ha vissuto con la madre ed il fratello Ben in diverse localit\u00e0 del Sud Est dell'Inghilterra, per poi trasferirsi in Galles per un paio di anni, prima a Llangefni e poi a Llanfairpwllgwyngyllgogerychwyrndrobwllllantysiliogogogoch. Quando ha 10 anni si trasferisce a Framlingham, nel Suffolk e quattro anni dopo definitivamente in Australia, a Sydney, dove la madre aveva gi\u00e0 vissuto durante l'infanzia.\nLa Watts partecipa a 18 anni al suo primo film, \"For Love Alone\" (1986), che per\u00f2 non le schiude immediatamente le porte del successo e Naomi preferisce intraprendere la carriera di modella. Si accorge ben presto che questa non \u00e8 la sua strada, ma continua a lavorare nel mondo della moda come redattrice di riviste del settore. Tuttavia \u00e8 determinata a seguire la carriera di sua madre, attrice, e continua i suoi studi di recitazione. Partecipa quindi al film \"Flirting\" insieme con le future dive di Hollywood Thandie Newton e Nicole Kidman, di cui diviene amica.\nLa sua prima esperienza a Hollywood \u00e8 una piccola parte in \"Matinee\" (1993), omaggio di Joe Dante ai film di serie B degli anni cinquanta. Successivamente interpreta la parte di Jet Girl in \"Tank Girl\", versione cinematografica di un fumetto femminista e underground. Tra il 1996 e il 2000 Naomi compare in molti film e serie televisive, ma nessuna di queste le porta il successo e la celebrit\u00e0.\nLa svolta nella sua carriera avviene quando viene scelta da David Lynch come interprete di \"Mulholland Drive\". Sebbene il film non sia un grande successo commerciale, viene apprezzato dalla critica, e Naomi Watts riceve diversi premi e riconoscimenti per la sua interpretazione. Il successo commerciale arriva subito dopo grazie alla partecipazione nel film \"The Ring\", remake americano di un film horror giapponese, che vede la Watts interpretare il ruolo di Rachel, intrepida giornalista che indaga sui misteri di una videocassetta maledetta. Nel 2002 \u00e8 stata inclusa da \"People\" nella lista delle 50 persone pi\u00f9 belle.\nNel 2004 la sua interpretazione nel dramma \"21 grammi\", accanto a Benicio del Toro e Sean Penn, le procura una nomination agli Oscar come miglior attrice. Nel 2005 Naomi Watts interpreta \"Ann Darrow\" nel film \"King Kong\" del celebrato regista \"Peter Jackson\", remake del film omonimo degli anni trenta. L'interpretazione le fa guadagnare il Saturn Award come migliore attrice protagonista. Tra i suoi film successivi figurano \"Il velo dipinto\", \"La promessa dell'assassino\", diretto da David Cronenberg, il thriller \"Funny Games\" e la commedia \"Incontrerai l'uomo dei tuoi sogni\" diretto da Woody Allen (2010).\nNel 2006 diviene ambasciatrice di buona volont\u00e0 per il Programma delle Nazioni Unite sull'HIV/AIDS, che aiuta ad aumentare la consapevolezza delle problematiche legate all'AIDS, partecipando a diverse raccolte di fondi per la causa. Nel luglio 2012 viene scelta dal regista Oliver Hirschbiegel per interpretare l'iconico ruolo di Lady Diana Spencer nel biopic \"Diana - La storia segreta di Lady D\", che ripercorre gli ultimi due anni di vita della Principessa di Galles. Nel 2013 riceve una canditura ai Premi Oscar 2013 come miglior attrice protagonista e al Golden Globe 2013 come miglior attrice protagonista in un film drammatico, in entrambi i casi grazie al ruolo di Maria nel film \"The Impossible\" di Juan Antonio Bayona, basato sul disastroso Terremoto e maremoto dell'Oceano Indiano del 2004.\nNel 2017 \u00e8 protagonista del thriller psicologico \"Gypsy\", serie TV prodotta da Netflix, dove interpreta una terapista newyorchese dalla doppia identit\u00e0 che comincia a oltrepassare i confini professionali insinuandosi nelle esistenze dei suoi pazienti. Nell'ottobre 2018 \u00e8 stato annunciato che Watts sarebbe stata la protagonista della serie prequel de \"Il Trono di Spade\", realizzata da HBO, interpretando una misteriosa esponente dell'alta societ\u00e0. Le riprese sarebbero iniziate nello stesso mese e l'uscita sarebbe stata programmata per il 2020. La serie \u00e8 stata cancellata dalla HBO.\nVita privata.\nDal 2005 a settembre 2016 \u00e8 stata la compagna dell'attore Liev Schreiber, con il quale ha avuto due figli: uno nel 2007 e uno nel 2008. Ha inoltre avuto una relazione di due anni con Heath Ledger iniziata nel 2002. \nDoppiatrici italiane.\nNelle versioni in italiano dei suoi film, Naomi Watts \u00e8 stata doppiata da:\nDa doppiatrice \u00e8 sostituita da:"}
{"id": "402175", "revid": "125098613", "url": "https://it.wikipedia.org/wiki?curid=402175", "title": "Deep Blue - Kasparov, 1997, partita 6", "text": "La sesta partita della rivincita della sfida di scacchi tra il computer progettato da IBM Deep Blue e Garri Kasparov, disputata il 11 maggio 1997 a New York, determin\u00f2 la prima vittoria di un computer su un Campione del mondo di scacchi in un torneo con pi\u00f9 incontri.\nAnche il fatto che Kasparov abbandon\u00f2 dopo solo 19 mosse, attrasse molto l'attenzione dei media. Questa ultima partita, infatti, dur\u00f2 poco pi\u00f9 di un'ora. Prima di questa partita il punteggio era fermo a 2,5-2,5. Kasparov aveva vinto la prima partita, perso la seconda, patta la terza, la quarta e la quinta.\nLa partita.\nIBM Deep Blue - Garri Kasparov (\"Difesa Caro-Kann\", B17)\nPiuttosto atipicamente Kasparov gioca la solida \"difesa Caro-Kann\". Nelle ultime partite contro i computer aveva optato per 1\u2026e5 o 1\u2026c5, l'affilata \"difesa siciliana\", sua scelta solita contro avversari umani.\nQuesta innovazione relativamente recente rompe con uno dei classici principi delle aperture: \"Non muovere lo stesso pezzo due volte\". Mette per\u00f2 pressione sul punto debole f7. Kasparov stesso aveva giocato questa mossa almeno tre volte in precedenza col Bianco.\nNon 5\u2026h6? per 6.Ce6! fxe6?? 7.Dh5+ g6 8.Dxg6#\nUna strana svista da parte di Kasparov, uno dei giocatori pi\u00f9 preparati teoricamente della storia. Apparentemente Kasparov ha giocato questa mossa troppo presto. La normale linea 7\u2026Ad6 8.De2 h6 9.Ce4 Cxe4 10.Dxe4 era stata giocata in una Kasparov-Kamsky del 1994 e in una Kasparov-Epishin del 1995, tra le altre. Il sacrificio che segue \u00e8 ben noto dalla teoria e Kasparov avrebbe dovuto conoscerlo (esistono persino degli articoli che scrisse dove sostiene 8.Cxe6).\nIn realt\u00e0 non \u00e8 la fantastica abilit\u00e0 di Deep Blue a fargli giocare questa mossa, il sacrificio di cavallo \u00e8 programmato nella libreria di aperture del computer. Questa mossa \u00e8 gi\u00e0 stata giocata in partite precedenti di alto livello e ha dato al Bianco un enorme vantaggio.\nInvece di prendere il cavallo immediatamente, Kasparov lo inchioda al re per dare al proprio re una casa di fuga in d8. Comunque molti commentatori hanno criticato questa mossa dicendo che Kasparov avrebbe fatto meglio a catturare il cavallo subito. Sebbene il re nero abbia bisogno di due mosse per raggiungere d8 dopo 8\u2026fxe6 9.Ag6+ Re7, la donna nera pu\u00f2 essere posta nella casa migliore c7.\nIl Bianco arrocca in modo che 9\u2026Dxe6?? perda per 10.Te1 inchiodando e guadagnando la donna. Il Nero deve ora prendere il cavallo o sar\u00e0 in svantaggio di un pedone.\nSe l'alfiere del Nero fosse stato in d6 invece che in f8, il Bianco non avrebbe potuto giocare questa mossa. In cambio del cavallo sacrificato, l'alfiere del Bianco ha una roccaforte nella posizione del Nero. Il Nero, avendo mosso il re, non pu\u00f2 pi\u00f9 arroccare, la sua donna blocca il proprio alfiere, ha dei problemi a fare uscire i pezzi e ad usare il cavallo in pi\u00f9.\nLa prima novit\u00e0 della partita e ora Deep Blue deve iniziare ad analizzare la posizione per conto proprio. L'idea di Kasparov \u00e8 di ottenere un po' di spazio sul lato di donna ed impedire al Bianco di giocare c4.\nIl Bianco preme sul pedone nero in e6 e sta progettando di invadere la posizione con le torri. Kasparov non riesce a sfruttare tutto il suo materiale di vantaggio e decidere di concedere disperatamente la donna per una torre ed un alfiere.\nIl Nero abbandona perch\u00e9 la donna bianca sta per invadere il suo territorio attraverso c4 o f5 e una volta giocato Te1 sar\u00e0 tutto finito. Una semplice continuazione sarebbe potuta essere: 19\u2026bxc4 20.Dxc4 Cb4 (20\u2026Rb7 21.Da6 scacco matto!) 21.Te1 Rd8 22.Txe7 Rxe7 23.Dxb4+. La pi\u00f9 rapida sconfitta della carriera di Kasparov.\nDopo la partita Kasparov rimase visibilmente seccato e accus\u00f2 la squadra di Deep Blue di aver barato usando dei maestri umani per \"aiutare\" il gioco del computer. Kasparov, in seguito, chiese di poter ottenere la rivincita, ma IBM rifiut\u00f2 e dismise il programma di sviluppo di Deep Blue."}
{"id": "402177", "revid": "339392", "url": "https://it.wikipedia.org/wiki?curid=402177", "title": "Gyanendra", "text": ""}
{"id": "402178", "revid": "1318658", "url": "https://it.wikipedia.org/wiki?curid=402178", "title": "Trofeo Pichichi", "text": "Il Trofeo Pichichi \u00e8 un trofeo messo in palio annualmente dal giornale sportivo \"Marca\" che premia il miglior marcatore stagionale della Primera Divisi\u00f3n del campionato di calcio spagnolo.\nL'appellativo Pichichi deriva dal nomignolo dato a Rafael Moreno Aranzadi, un calciatore dell'Athletic Club di Bilbao capace di segnare molti gol negli anni precedenti la creazione del campionato spagnolo. Esiste un trofeo simile per portieri, chiamato Trofeo Zamora."}
{"id": "402182", "revid": "112393824", "url": "https://it.wikipedia.org/wiki?curid=402182", "title": "Secondo voi (programma televisivo 2004)", "text": "Secondo voi \u00e8 stato un programma di approfondimento giornalistico andato in onda sulle tre reti Mediaset, in onda in diversi orari da canale a canale. \u00c8 andato in onda dal 5 aprile 2004 al 5 febbraio 2010.\nTrasmesso per la prima volta il 5 aprile 2004 su Italia 1 prima dell'edizione mattutina di Studio Aperto con la prima edizione in onda fino al 2 luglio dello stesso anno, negli ultimi tempi di trasmissione \u00e8 stato trasmesso anche su Canale 5 in vari orari e su Rete 4 dopo l'ultima replica della Rassegna stampa del Tg4. Era condotto dal giornalista e docente universitario a contratto Paolo Del Debbio. La trasmissione \u00e8 ricominciata il 20 settembre 2004 con la seconda edizione ed \u00e8 andata in onda fino al 29 luglio 2005. La terza edizione invece \u00e8 cominciata il 19 settembre 2005 ed \u00e8 terminata il 23 giugno 2006. La quarta dal 18 settembre 2006 al 25 maggio 2007. La quinta dal 24 settembre 2007 al 4 luglio 2008. La sesta dal 22 settembre 2008 al 3 luglio 2009.\nEsso si proponeva di dare spazio alle opinioni della sua redazione su vari temi di attualit\u00e0, dai pi\u00f9 seri ai pi\u00f9 frivoli. Per far ci\u00f2, si avvaleva anche di interviste per strada in due citt\u00e0 diverse. Alla fine del programma, il conduttore esponeva le sue considerazione conclusive, assieme a dei dati statistici. Il programma non andava in onda durante le vacanze natalizie ed estive.\nIl format del programma ricalcava in parte quello di altre trasmissioni, come ad esempio \"vox populi\". L'ultima puntata della settima edizione, che \u00e8 iniziata il 21 settembre 2009, \u00e8 andata in onda il 5 febbraio 2010."}
{"id": "402183", "revid": "322321", "url": "https://it.wikipedia.org/wiki?curid=402183", "title": "Vittore e Corona", "text": "Agiografia.\nSecondo la tradizione, Vittore era un legionario cristiano proveniente dalla Cilicia (regione dell'antica Asia Minore), di stanza in Egitto ai tempi dell'imperatore romano Marco Aurelio. Alcune fonti lo indicano, invece, proveniente da \"Ocriculum\" (l'odierna Otricoli), mentre secondo altre sarebbe romano o di Feltre.\nPer via della non rinnegata professione pubblica della sua fede, fu denunciato come cristiano al tribunale del prefetto romano Sebastiano e quindi condannato a morte nell'anno 168 o 171, non prima di subire atroci torture. Secondo la tradizione, infatti, \u00abgli furono spezzate tutte le giunture del corpo; fu gettato e lasciato per tre giorni in una fornace ardente; un mago gli mise per due volte nel cibo un potentissimo veleno [...]; gli fu versato olio bollente in bocca e su tutta la persona; fu disteso sull'aculeo e gli furono bruciate le carni nude con fiaccole; gli fu messa in bocca calce viva mista ad aceto; fu accecato con acute punte, poi gli furono strappati gli occhi; fu sospeso dall'alto con il capo in gi\u00f9 per tre giorni; fu scorticato vivo\u00bb.\nCorona sarebbe stata invece la moglie non ancora sedicenne di un compagno d'armi di Vittore; di fronte all'eroismo dimostrato da Vittore mentre subiva i supplizi da parte dei pagani, lei lo avrebbe incoraggiato a resistere dicendogli di vedere due corone scendere dal cielo, una per Vittore e l'altra per s\u00e9. Questa fu la causa che la port\u00f2 ad essere arrestata e, dopo un breve interrogatorio, condannata anch'essa ad un crudele martirio: fu legata per i piedi alla cima di due palme piegate che, raddrizzandosi, ne causarono lo squartamento. Vittore, in seguito, dopo i ripetuti supplizi sub\u00ecti, venne invece decapitato. Secondo la tradizione dalla ferita sarebbe sgorgato sangue mescolato a latte; molti dei presenti si convertirono alla vista del miracolo e intinsero dei panni nel latte per conservare una reliquia del martire.\nCulto.\nFurono riportati nel martirologio geronimiano il 14 maggio e da qui sono stati recepiti nel Martirologio Romano alla stessa data: \"In Siria, santi Vittore e Corona, martiri, che subirono insieme il martirio.\"\nIn realt\u00e0, potrebbe trattarsi di due santi anonimi, che furono venerati con i nomi riferiti alla \"vittoria\" della fede sulla persecuzione e alla \"corona del martirio\", ricordati due volte nei martirologi: il 1\u00ba aprile come \"Vittore e Stefania\" e il 14 maggio come \"Vittore e Corona\".\nI santi Vittore e Corona sono patroni di Otricoli, Feltre, Castelfidardo, Rivalta di Torino, Castelminio di Resana, Canepina, Monte Romano, Vallerano e della diocesi di Belluno-Feltre.\nNella diocesi di Belluno-Feltre.\nSecondo la tradizione i corpi dei due santi sarebbero giunti a Feltre nel IX secolo; qui, sul monte Miesna, tra il 1096 e il 1101 fu eretto un santuario in loro onore.\nUn'iscrizione in latino di dodici righe su una tavoletta plumbea, rinvenuta nella tomba attribuita ai martiri in occasione di una ricognizione del 19 maggio 1943, dice \u00ab\"Anno CCV ab incarnato Verbo sub Antonino C(aesari) corpora s(an)c(t)or(um) mart(yrum) Victoris et Coron(a)e transvecta s(un)t a Theodoro mart(yre) et a me indigno Solino e[pis(copo) u]rbis Ceroni(a)e hic recondita s(un)t sub die XVIII sept(embris) in XRO IHV\"\u00bb ovvero \u00ab\"Nell'anno 205 dalla nascita di Cristo, sotto Antonino Cesare, i corpi dei santi martiri Vittore e Corona furono trasportati dal martire Teodoro e da me indegno Solino, vescovo di Ceronia, composti in Ges\u00f9 Cristo il 18 settembre\"\u00bb. Il testo si riferisce ad una prima traslazione dei corpi via mare, che sarebbe stata compiuta da san Teodoro di Nicomedia nel 205, che le port\u00f2 a Ceronia (Cipro), e ad una seconda deposizione compiuta circa quattro secoli dopo dal vescovo della citt\u00e0 di Ceronia, Solino.\nDal 13 maggio 2011 al maggio 2012 il cranio di san Vittore, custodito a Praga insieme ad un braccio di santa Corona, \u00e8 stato venerato nel santuario in occasione del giubileo vittoriano.\nA Osimo.\nSecondo alcune fonti, i corpi dei santi Vittore e Corona sarebbero stati sbarcati al porto di Numana, nel marchigiano, pochi anni dopo il loro martirio, assieme al corpo di san Filippo. Nel 1193 i resti furono traslati nella vicina citt\u00e0 di Osimo (dopo aver brevemente sostato a Castelfidardo, dove viene custodito un braccio), divenendo da allora i patroni della citt\u00e0, almeno fino al 1967, quando nuovo patrono della citt\u00e0 divenne san Giuseppe da Copertino. Nascoste per terrore di una profanazione saracena, le reliquie dei due martiri furono riesumate solo nel 1432. Nel 1662 il vescovo Antonio Bichi fece una ricognizione nei sarcofagi posti nella cripta del duomo di Osimo.\nDel culto di san Vittore ad Osimo esiste testimonianza scritta gi\u00e0 negli statuti dal XIV secolo fino al XVIII secolo. Al patrono san Vittore era pure dedicata una grande fiera, della durata anche di quindici giorni a seconda dei periodi storici, fissata a ridosso del 14 maggio.\nInfine, ai festeggiamenti di san Vittore era legata la tradizione del carro e della \"Lizza del Moro\" (torneo cavalleresco), entrambe tradizioni finite con l'avvento napoleonico.\nA Otricoli.\nSecondo altre fonti ed un'antica tradizione locale, san Vittore sarebbe stato cittadino di Ocriculum. Nel 171 i suoi commilitoni l'avrebbero riportato in patria, risalendo in barca il fiume Tevere, e il suo corpo sarebbe stato nascosto in un piccolo ipogeo vicino al fiume stesso.\nSuccessivamente, nel 540, il vescovo di Otricoli Fulgenzio avrebbe riscoperto il nascondiglio in cui il corpo era stato nascosto, trasportandolo quindi all'altare maggiore della cattedrale, dedicata al medesimo santo.\nIn seguito alla definitiva distruzione di Ocriculum per mano dei Longobardi (avvenuta probabilmente nell'anno 601), la popolazione abbandon\u00f2 la citt\u00e0 costruita sulla pianura del Tevere e si spost\u00f2 sulle colline circostanti (forse nel sito dell'abitato pre-romano), dando origine all'odierna citt\u00e0 di Otricoli.\nNel 1351 il vescovo di Narni fece trasportare il corpo di san Vittore dalla chiesa ormai in rovina sul Tevere alla chiesa collegiata di Santa Maria Assunta in Otricoli, dove fu anche trasportata l'antica iscrizione dedicatoria apposta dal vescovo Fulgenzio.\nStudi sui corpi dei santi.\nStudi condotti dall'Universit\u00e0 di Padova hanno rivelato che i corpi custoditi a Feltre apparterrebbero realmente ad individui nati attorno al secondo secolo e vissuti in oriente. Si \u00e8 potuto affermare ci\u00f2 grazie al ritrovamento di pollini del genere Cedrus, tipici di questa zona geografica."}
{"id": "402184", "revid": "125307543", "url": "https://it.wikipedia.org/wiki?curid=402184", "title": "Settore terziario", "text": "Il settore terziario, in economia, \u00e8 il settore economico in cui si producono o forniscono servizi, ovvero tutte quelle attivit\u00e0, generalmente intellettuali, complementari e di ausilio alle attivit\u00e0 del settore primario (agricoltura, allevamento, ecc.) e secondario (manifattura). In sostanza si occupa di prestazioni immateriali le quali possono essere incorporate o meno in un bene. Si pu\u00f2 suddividere in \"tradizionale\" (comprendente servizi tradizionalmente presenti praticamente in ogni epoca e cultura) e \"avanzato\" (caratteristico degli ultimi decenni). Oltretutto il settore terziario \u00e8 il pi\u00f9 vario ed evoluto ma soprattutto eterogeneo tra tutti i settori. \nCaratteristiche.\nAttivit\u00e0 economiche del settore.\nQuesto settore comprende:\nServizi di consulenza e di elaborazione dell'informazione, di solito tipici del terziario avanzato, vengono sempre pi\u00f9 spesso considerati a parte, sotto il termine di settore quaternario. Si tratta di un neologismo sempre pi\u00f9 diffuso.\nIl settore terziario presenta alcune caratteristiche particolari che influenzano direttamente l'assetto organizzativo e le metodologie di controllo che le aziende devono adottare.\nIl rapporto con il cliente.\nParticolare importanza riveste la gestione del rapporto con il cliente a causa del frequente caso del contatto diretto tra l'erogazione (o produzione) del servizio ed il cliente fruitore dello stesso.\nPer questo motivo si assiste a una percezione di deterioramento della qualit\u00e0 del servizio quando il rapporto di fiducia del cliente \u00e8 compromesso dalla scarsa attenzione verso le esigenze, anche immateriali, che il cliente stesso si attende dal rapporto contrattuale posto in essere.\nDi contro, buoni risultati di miglioramento si possono ottenere coinvolgendo (maggiormente) il cliente nel processo produttivo inducendolo a collaborare nella sua realizzazione. Ci\u00f2 \u00e8 dovuto al fatto che il cliente nei servizi fa parte del processo produttivo, a differenza della produzione primaria o secondaria.\nModalit\u00e0 di produzione.\nPer loro natura i servizi richiedono un diverso approccio organizzativo a causa, principalmente, del fatto che non \u00e8 possibile separare il momento della produzione dal momento della erogazione.\nQuest'azione avviene in caso di ciclo negativo delle commesse, lavorare per il magazzino ovvero produrre ugualmente i servizi ed immagazzinarli in attesa della ripresa del mercato, finanziandosi con riserve o ricorrendo al credito. Infatti non \u00e8 possibile, ad esempio, immagazzinare clienti gi\u00e0 trasportati da parte di un'impresa di trasporti o clienti gi\u00e0 nutriti da parte di un servizio di ristorazione.\nParticolarit\u00e0 organizzative.\nNella conduzione dell'impresa del terziario \u00e8 necessario adottare metodi e sistemi organizzativi che massimizzino la flessibilit\u00e0 dell'utilizzo delle risorse per adeguarle il pi\u00f9 possibile alle fluttuazioni cicliche o stagionali e al variare delle preferenze della clientela. \nQuando il sas richiede forti investimenti in mezzi e impianti fissi, ad esempio nei trasporti (di ogni tipo), la fluttuazione ciclica o la variazione congiunturale del mercato di riferimento, generano forti influenze negative sul conto economico. In questi casi, un diffuso comportamento delle aziende, \u00e8 di reagire alle fluttuazioni del mercato agendo sugli altri fattori di flessibilit\u00e0: personale, approvvigionamenti e subfornitori. Le azioni intraprese producono - quasi sempre - un effetto di sensazione di peggioramento del servizio che viene percepito dai clienti; si innesca, cos\u00ec, un circolo vizioso difficile da interrompere e da invertire se non a prezzo di un'operazione \"forte\" che coniughi: lungimiranza, leadership, investimenti e comunicazione.\n\u00c8 previsto un C.C.N.L. per i dipendenti delle piccole e medie imprese del settore terziario, commercio e servizi."}
{"id": "402185", "revid": "86599", "url": "https://it.wikipedia.org/wiki?curid=402185", "title": "Lista di asteroidi (11001-12000)", "text": "Di seguito una lista di asteroidi dal numero 11001 al 12000 con data di scoperta e scopritore."}
{"id": "402190", "revid": "33888", "url": "https://it.wikipedia.org/wiki?curid=402190", "title": "Smemoranda", "text": "Smemoranda (spesso abbreviata in Smemo) \u00e8 un'agenda-libro.\nStoria.\nDal 1978 (anno di pubblicazione della \"numero 1\") l'agenda, in maniera innovativa, pubblica nelle sue pagine articoli, opinioni, saggi, notizie, poesie, canzoni, quiz, disegni e vignette, come un vero e proprio annuale. La scelta editoriale, spesso in controtendenza rispetto ai punti di vista conservatori della societ\u00e0, ha assicurato un largo successo soprattutto nelle giovani generazioni. Smemoranda venne ideata e pubblicata in una duplice versione editoriale: a 16 mesi (l'edizione scolastica) e a 12 mesi (l'edizione tradizionale). Venne considerata, a ragione, una pubblicazione di sinistra in quanto ideata come autofinanziamento di Democrazia Proletaria e del Quotidiano dei Lavoratori, edizione settimanale (Stefano Semenzato, Direttore Responsabile e Francesco Tozzuolo Direttore Editoriale). \nDa Federico Fellini a Gualtiero Marchesi, da Roberto Benigni a Giampaolo Pansa, da Jovanotti a Luciano Ligabue sono oltre 300 i collaboratori di Smemoranda dal suo inizio, annoverando le maggiori firme non solo tra i comici e i disegnatori satirici italiani (tra i quali: Albert, Allegra, Aloi e Cesar, Altan, Angelini, Angese, Banda Osiris, Bertolotti e De Pirro, Boudjellai, Braha, Calligaro, Carboni, Carra, Caviglia, Ceccon, Cemak, Chito, Cohen, Contemori, Crippa, Corradi, Creanza, D'Alfonso, Dalmaviva, Dalponte, Deco, De Donno, Disegni, Diso, Donarelli, Dr. Pira, Elfo, Falsari Riuniti, Ferrari, Frago Comics, Mazza, Franca &amp; Toti, Fusi, Galep, Ganelly, Gentile, Giacon, Giannelli, Giuliano, Greggio, La Rosa, Laville, Leone, Lubrano, Lunari, Maicol &amp; Mirco, Maldini, Mannelli, Maramotti, Marcenaro, Marilungo, Matticchio, Migneco e Amlo, Minoggio, Natali, Natangelo, Nidasio, Nota, Passepartout, Perini, Persichetti Bros, Ponchione, Praga, Presenti, Rebori, Salciccia, Scapigliati, Simon, Solinas, Squillante, Staino, Villa, Ziche), ma anche tra personalit\u00e0 di ogni campo: sportivi, medici, attori, scienziati, professori, registi, poeti.\nI temi annuali.\nOgni anno la smemoranda ha un tema, ovvero i comici, cantanti e tutti i personaggi che scrivono e disegnano le loro idee e i loro pensieri sull'agenda si riferiscono al tema in questione.\nDi seguito sono catalogati i temi di ogni edizione Smemoranda."}
{"id": "402191", "revid": "830939", "url": "https://it.wikipedia.org/wiki?curid=402191", "title": "Crac! (album)", "text": "Crac! \u00e8 il terzo album degli Area, pubblicato nel 1975 dalla Cramps. L'album aument\u00f2 la popolarit\u00e0 del gruppo in Italia grazie a canzoni come \"L'elefante bianco\", \"La mela di Odessa (1920)\" e \"Gioia e rivoluzione\", che divennero presenze fisse ai concerti.\nDurante il tour promozionale, gli Area suonarono anche a Parigi e Lisbona: alcune esibizioni fuori dall'Italia sono contenute nell'album live \"Parigi-Lisbona\" (1976), mentre \"Are(A)zione\" (1975) documenta il tour italiano.\nTracce.\nMusiche di Patrizio Fariselli, Ares Tavolazzi e Paolo Tofani, tranne dove indicato; Testi di Gianni Sassi alias Frankenstein."}
{"id": "402195", "revid": "123331937", "url": "https://it.wikipedia.org/wiki?curid=402195", "title": "Morsano di Strada", "text": "Morsano di Strada (\"Morsan di Strade\" in friulano) \u00e8 l'unica frazione di Castions di Strada e contava poco meno di 1.000 abitanti al censimento 2001 .\nGeografia fisica.\nMorsano di Strada si trova al centro della bassa friulana, tra Codroipo e Palmanova, presso la strada statale 252, a 19\u00a0km a sud del capoluogo di provincia, Udine. Si trova a 40\u00a0km dal mare Adriatico (Lignano Sabbiadoro e Grado), a 50\u00a0km dalle Alpi Carniche e due nazioni, la Slovenia e l'Austria distano meno di un'ora d'auto.\nConfina a est con Gonars, a sud con Corgnolo (frazione di Porpetto), a ovest con il capoluogo del comune Castions di Strada e a nord con Gris (frazione di Bicinicco) e Chiasiellis (frazione di Mortegliano), verso i quali il confine \u00e8 disegnato dalla statale n. 252.\nStoria.\nTradizionalmente, si suppone che il nome sia di origine latina e che derivi da un \"praedium Murcianum\" o \"Mursianum\" (\"podere di Murcio\" o \"di Mursio\"), come accade in genere ai toponimi terminanti in \"-ano\".\nL'origine di Morsano risalirebbe dunque probabilmente al II secolo a.C., durante il periodo della colonizzazione romana della zona di Aquileia e della bassa friulana, legata forse ad un'assegnazione di terre ad un colono romano di nome \"Murcius\" o \"Mursius\". Un abitato si svilupp\u00f2 in seguito alla vicinanza con la via Postumia, la via che percorreva il territorio, mettendo in comunicazione Genova e Aquileia. Una frequentazione della zona \u00e8 attestata tuttavia solo da ritrovamenti sporadici nei dintorni (tombe, monete, utensili ecc.).\nDurante il dominio longobardo si ebbe forse la dedica di una chiesa a Maria Maddalena, il cui culto era diffuso in particolare presso questo popolo.\nLa prima testimonianza scritta del nome \"Morsano\" risale al 13 luglio 1031 quando fu solennemente consacrata la rinnovata basilica di Aquileia: tra i beni di cui la chiesa viene dotata \u00e8 \"la villa de Castellone con la villa de Mursiano e pertinenze, da Sant'Andrat fino a Gonars e al bosco\". Il capitolo della cattedrale, prima di Aquileia e poi di Udine (dal 1751 mantenne la signoria feudale sulle terre di Morsano, fino all'abolizione dei domini feudali nel 1797. Nel XII secolo Morsano risulta una \"villa\" con una propria \"curia\" separata e mantenne una sua autonomia locale.\nLe prime case in muratura, con tetto in coppi, sono attestate solo a partire dal XVI secolo.\nNel corso della guerra di Gradisca del 1615 morirono di peste a Morsano dieci soldati veneziani, che vennero seppelliti nel cimitero del paese.\nMorsano si trov\u00f2 al confine tra la Repubblica di Venezia ed un'enclave dell'Impero asburgico che comprendeva Gonars, Fauglis e Castello, all'epoca \"contea principesca di Gradisca\" e accorpata nel 1754 alla contea di Gorizia (\"contea di Gorizia e Gradisca\"). Su un muro della canonica di Gonars si conserva una pietra che segnava il confine fra i due comuni, collocata nel 1753, dopo gli accordi fra l'impero austriaco e la Serenissima. Morsano godette quindi di un periodo di prosperit\u00e0 e la popolazione del paese, che non aveva mai superato il centinaio di abitanti, giunse a raddoppiare.\nDurante l'occupazione napoleonica Morsano perdette nel 1806 la propria autonomia per divenire frazione di Castions. La chiesa centrale fu spogliata di tutti gli ornamenti di valore e la chiesetta di San Pellegrino fu demolita per favorire il movimento delle truppe.\nNell'Ottocento acquis\u00ec la denominazione di \"Morsano di Strad' Alta\" che divenne quindi parte integrante del nome. La via Postumia, che attraversava il paese (ne furono ritrovate le tracce nel 1862, in passato aveva infatti il nome di \"Stradalte\", ovvero \"Strada Alta\", in contrapposizione ad una \"strada bassa\" , la via Annia (attuale statale triestina), la quale passa a qualche chilometro a sud. Viene invece chiamata impropriamente \"Stradalte\" la statale 252, che passa a nord del paese, ricalcando un tracciato di origine medioevale, percorso da crociati e pellegrini che si dirigevano ad Aquileia ad imbarcarsi per l'Oriente e desideravano evitare la zona paludosa verso sud. Tale strada fu anche spesso utilizzata per le incursioni provenienti dall'est, in particolare degli Ungari e viene infatti spesso chiamata \"Ungarica\" o \"Ongaresca\". Successivamente venne sistemata dai francesi durante le campagne napoleoniche contro gli austriaci ed \u00e8 conosciuta anche come \"Strada Napoleonica\".\nLe due famiglie pi\u00f9 importanti del paese erano i Mugani e gli Antivari, che hanno lasciato le tombe di famiglia nel cimitero del paese e la villa Mugani. Si trattava dei proprietari della maggior parte dei terreni, nei quali gran parte della popolazione lavorava a mezzadria.\nCome il resto del Friuli pass\u00f2 in seguito al trattato di Campoformio sotto il dominio austriaco e nel 1866 al regno d'Italia in seguito al plebiscito tenutosi alla fine della terza guerra di indipendenza. Le cronache riportano come tutti i morsanesi si siano recati alle urne circondati da bandiere tricolori spiegate e con il \"SI\" gi\u00e0 stampato sulle schede infilate nel cappello. Il confine del regno d'Italia, tra il 21 luglio al 12 agosto 1866 (giorno dell'armistizio di Cormons tra italiani ed austriaci), divideva Morsano italiana dalla contigua Gonars austriaca.\nNegli anni 1880 anche Morsano, che allora contava 500 abitanti, fu colpita dalla crisi agricola, che comport\u00f2 l'inizio del fenomeno dell'emigrazione, prima verso l'Austria (incluso il Friuli austriaco) e la Germania, dove i friulani trovavano impiego nelle industrie tessili e nelle fornaci, e in seguito verso l'Argentina, il Canada e l'Australia. A Castions il clero locale fond\u00f2 una societ\u00e0 cooperativa (\"Societ\u00e0 cattolica cooperativa Sant'Antonio di mutuo soccorso delle disgrazie dei bovini e della latteria sociale\") di cui fecero parte tutti gli agricoltori di Morsano.\nDurante la prima guerra mondiale i reparti militari italiani si stanziarono a Morsano gi\u00e0 dal 2 aprile del 1915. Dopo la rotta di Caporetto gli austriaci invasero il paese, causando saccheggi e distruzioni e deportando gli uomini nel Campo di internamento di Katzenau e nei campi di internamento di Milovitz (poi diventata Milovice) e Marchtrenk. Una violenta epidemia di tifo caus\u00f2 nel 1916 una quarantina di morti. Morsano venne liberata il 4 novembre del 1918.\nLa tradizione locale ricorda la partecipazione di alcuni giovani morsanesi all'Impresa di Fiume di Gabriele D'Annunzio, che tuttavia non \u00e8 attestata da alcun documento.\nNel 1926 nacque la \"Latteria sociale Turnaria\" che fu il centro dell'economia del paese per i successivi sessant'anni. Alcuni morsanesi parteciparono alla conquista dell'Etiopia (1935-1936) e alla guerra civile di Spagna. Morsano vide inoltre l'emigrazione verso l'agro pontino che in quegli anni si andava bonificando.\nDurante la seconda guerra mondiale anche Morsano ebbe i suoi caduti, in particolare sul fronte greco-albanese e in Africa, e sub\u00ec le incursioni degli aerei alleati. Dopo l'armistizio dell'8 settembre 1943 Morsano fece parte dell'\"Adriatisches K\u00fcstenland\", che incluse le province di Gorizia, Trieste, Lubiana, Fiume e Udine nella Germania. Morsano venne occupata da truppe naziste che comprendevano anche cosacchi a cavallo. Vi furono diversi rastrellamenti tedeschi contro i partigiani della \"XI brigata Sguazzin\", appartenente alla divisione partigiana \"Osoppo\", di ispirazione liberal-cattolica, e della \"III brigata Montina\" e della \"brigata Rosso\", che appartenevano invece alla divisione partigiana \"Garibaldi\", di ispirazione comunista.\nSituazione economica locale.\nNel dopoguerra fu completata la bonifica delle zone a sud del paese ed estesa la rete idrica per l'irrigazione a tutti i terreni. Contemporaneamente si ebbe l'elettrificazione e l'asfaltatura delle strade. Le migliorate condizioni comportarono una crescita economica e demografica (negli anni ottanta furono raggiunta una popolazione di circa 1.000 abitanti).\nSolo il 2,5 per cento dei morsanesi \u00e8 impegnato nelle tradizionali attivit\u00e0 di agricoltura e allevamento: la latteria sociale venne chiusa negli anni Ottanta e agli inizi degli anni novanta l'ultima stalla venne chiusa. L'economia si basa su piccole imprese artigianali (falegnami, costruttori edili e addetti a vario titolo all'industria meccanica).\nCultura.\nAttivit\u00e0 sportive e culturali.\nIn paese sono presenti diversi impianti sportivi e per molti anni la squadra di calcio locale ha militato nelle serie dilettanti provinciali. Esiste la squadra degli Amatori Calcio Morsano che milita nel campionato della Lega del Friuli Collinare.\nNel 1982 viene realizzato un campo di tennis in cemento vicino al centro paesano. Successivamente si aggiungono anche gli spogliatoi; la struttura \u00e8 utilizzata da un'associazione sportiva amatoriale.\nNegli anni Ottanta esisteva anche una squadra ciclistica giovanile.\nTradizionalmente la manifestazione paesana pi\u00f9 importante si teneva a settembre in concomitanza con la festa religiosa del \"Perd\u00f3n\".\nPer due volte, il 7 dicembre 2007 e nel settembre 2008, si \u00e8 invece tenuta la festa paesana denominata \"Morsan in Place\" (Morsano in piazza) che ha richiamato centinaia di paesani ed \u00e8 culminata con i fuochi d'artificio attorno alla colonna di San Pellegrino.\nOnomastica.\nMolti dei cognomi presenti a Morsano nel '600, secolo in cui i registri parrocchiali iniziarono ad annotare i battesimi dei paesani, sono scomparsi. Tuttavia, i cognomi pi\u00f9 diffusi hanno radici storiche che vanno indietro di qualche secolo. In particolare, i cognomi pi\u00f9 vecchi, presenti in paese, sono (la data indica l'anno in cui il cognome appare annotato sui registri parrocchiali per la prima volta):\nIl progetto Morsano paese delle maschere.\nFin dal 1929 i giovani morsanesi si riunivano a carnevale e vestendo delle maschere si esibivano in alcune recite satiriche, il pi\u00f9 delle volte in friulano, esibendosi nelle piazze del paese ed in quelle dei paesi vicini. Le recite dei teatranti di Morsano all'epoca erano molto famose e si protrassero fino alla fine degli anni Cinquanta. All'epoca, \"le mascarade di Morsan\" o \"Lis mascaris di Morsan\" (le maschere di Morsano) come sinonimo di guasconi teatranti da strada che si esibivano in maschera in occasione del Carnevale, erano famosi a livello locale e le loro esibizioni erano ragione di attrattiva verso il paese.\nUn libro \"Le mascarade. Le recite dei teatranti in maschera a Morsano di Strada e Gonars negli anni Cinquanta\" ricorda questa importante esperienza paesana.\nInoltre, da molti anni parecchi morsanesi sono attivi nella produzione di maschere carnascialesche tramite il gruppo paesano \"Lis Mascaris \" che ha portato questa produzione nelle sfilate pi\u00f9 prestigiose del mondo (inclusi i carnevali di Rio de Janeiro, Avana, Caracas, Montevideo, Cento e Abano Terme).\nAnche Mauro Paviotti, fotografo artistico, da anni residente a Morsano, si \u00e8 cimentato nella realizzazione di foto il cui tema \u00e8 la \"maschera\". Un esempio ne \u00e8 la collezione \"\" completata nel 2000.\nDa tempo in paese c'\u00e8 la volont\u00e0 di cristallizzare queste esperienze ed interesse paesano per le maschere. Ultimamente si stanno moltiplicando le iniziative a sostegno concreto del progetto \"Morsano Pais da Mascaris \" (Morsano paese delle maschere).\nTra i progetti in corso di valutazione ci sono un monumento che ricordi i teatranti degli anni Cinquanta, la realizzazione di svariati Murales raffiguranti maschere e carnevali del mondo, intitolare una via a \"Le Mascarade\", un simposio internazionale sulle tecniche di costruzione di maschere, una festa biennale dedicata all'arte delle maschere.\nLe varie idee sono in corso di realizzazione. Lo scopo ultimo \u00e8 quello di far identificare Morsano di Strada come \"Morsan da Mascaris\" (in friulano \"Morsano delle Maschere\") ovvero \"il paese delle maschere\".\nGeografia antropica.\nI borghi.\nTradizionalmente Morsano non ha mai avuto una divisione in borghi ben delimitata, ma piuttosto delle zone indicate con toponimi tradizionali. Di borghi si inizia a parlare in all'inizio degli anni ottanta quando venne istituito un locale torneo di calcio, il torneo dei borghi appunto. I borghi hanno poi assunto una maggiore rilevanza in particolare con l'istituzione delle varie feste del borgo, occasionalmente organizzate dagli abitanti di una specifica zona del paese.\n\"Albo d'Oro del \"Trofeo dai Borcs\"\"\n\"Albo d'Oro del Torneo dei borghi (Torneo di Briscola)\"\nPS La \"Sedon di Len\" viene attribuita all'ultimo classificato."}
{"id": "402197", "revid": "86599", "url": "https://it.wikipedia.org/wiki?curid=402197", "title": "Masanori Matsuyama", "text": "Il Minor Planet Center gli accredita la scoperta di diciannove asteroidi, effettuate tra il 1988 e il 1991, tutte in cooperazione con Kazuro Watanabe.\nGli \u00e8 stato dedicato l'asteroide 4844 Matsuyama."}
{"id": "402198", "revid": "599013", "url": "https://it.wikipedia.org/wiki?curid=402198", "title": "Kristi Yamaguchi", "text": "Biografia.\nNativa di Hayward, California, inizi\u00f2 a pattinare da bambina come terapia per problemi ai piedi. Pattinatrice sia di singolo che di coppia, in quest'ultima specialit\u00e0 vinse due volte il titolo nazionale statunitense, nel 1989 e nel 1990, insieme a Rudy Galindo. Dal 1990 si concentr\u00f2 sul singolo, vincendo due edizioni dei Mondiali (1991 e 1992), un Campionato nazionale statunitense (1992, divenendo, insieme a Yvonne Sherman, l'unica pattinatrice statunitense ad essere stata campionessa nazionale sia di singolo che di coppia), e la medaglia d'oro alle Olimpiadi Invernali di Albertville del 1992.\nDotata di grande eleganza sul ghiaccio, non aveva le straordinarie doti atletiche di rivali come Midori It\u014d, Tonya Harding e Surya Bonaly, ma compensava con il suo maggiore senso artistico. Era comunque molto dotata anche tecnicamente: pur non avendo il triplo axel nel suo repertorio, era in grado di eseguire la combinazione triplo lutz - triplo toe-loop e di includere anche sette salti tripli nelle sue performance. Stranamente, aveva difficolt\u00e0 nell'eseguire il triplo salchow, un salto pi\u00f9 semplice rispetto al lutz o al flip.\nDopo la vittoria olimpica pass\u00f2 al professionismo, esibendosi negli spettacoli di Stars on Ice e partecipando a competizioni del circuito pro (vinse i mondiali professionisti nel 1992, 1994, 1996 e 1997). Negli anni successivi ha ridotto progressivamente la sua attivit\u00e0 per dedicarsi alla famiglia.\nVita privata.\nSposata dall'8 luglio 2000 con il giocatore di hockey Bret Hedican, ha due figlie: Keara Kiyomi, nata il 1\u00ba ottobre 2003 e Emma Yoshiko, nata il 16 novembre 2005. Ha fondato nel 1996 la \"Always Dream Foundation\", con lo scopo di \"realizzare le speranze e i sogni dei bambini\"."}
{"id": "402199", "revid": "2149966", "url": "https://it.wikipedia.org/wiki?curid=402199", "title": "Gallipoli (Turchia)", "text": " \nGallipoli (in turco \"Gelibolu\", in greco \u039a\u03b1\u03bb\u03bb\u03af\u03c0\u03bf\u03bb\u03b7) \u00e8 una citt\u00e0 della Turchia, centro dell'omonimo distretto, nella provincia di \u00c7anakkale.\nLa citt\u00e0 si trova in posizione strategica sulla sponda europea dello stretto dei Dardanelli.\nStoria.\nIl nome deriva dal greco classico \u039a\u03b1\u03bb\u03bb\u03af\u03c0\u03bf\u03bb\u03b9\u03c2 (traslitterato \"Kall\u00edpolis\"), che significa \"bella citt\u00e0\". \u00c8 situata sulla penisola omonima (\"Gelibolu Yar\u0131madas\u0131\" in turco), con il mar Egeo a ovest e lo stretto dei Dardanelli a est. Nei suoi pressi sorgeva la capitale di Lisimaco (uno dei diadochi di Alessandro Magno), Lisimachia.\nNel 1354 la citt\u00e0 fu conquistata da S\u00fcleiman, figlio primogenito del sultano ottomano Orhan (1324-62). Da qui inizi\u00f2 l'occupazione ottomana dei Balcani.\nNel 1416 la Repubblica di Venezia distrusse la flotta ottomana durante la Battaglia di Gallipoli.\nNel corso della prima guerra mondiale nella penisola di Gallipoli avvenne una delle pi\u00f9 cruente battaglie della guerra, la campagna dei Dardanelli (1915), rilevante perch\u00e9 fu l'operazione anfibia pi\u00f9 importante del conflitto. L'operazione si risolse con il reimbarco forzato delle truppe dell'Intesa, dopo che avevano subito pesantissime perdite (si contarono circa morti tra le file dell'esercito inglese) nel tentativo di occupare le trincee turche.\nNei pressi della citt\u00e0 \u00e8 in costruzione il Ponte dei Dardanelli, imponente opera ingegneristica che a lavori terminati ridurr\u00e0 i tempi di percorrenza dello stretto."}
{"id": "402202", "revid": "697352", "url": "https://it.wikipedia.org/wiki?curid=402202", "title": "Ligasi", "text": "In biochimica, una ligasi (-dal verbo latino \"lig\u0101re\", \"legare\") \u00e8 un enzima che catalizza la formazione del legame tra due molecole in modo da formare una nuova molecola a partire dalle prime due, spesso accompagnato dall'idrolisi di una molecola come ATP.\nUna tipica reazione catalizzata da una ligasi pu\u00f2 essere schematizzata come:\nNomenclatura.\nI nomi comunemente usati per indicare proteine di questa famiglia includono spesso il termine \"ligasi\" (come per la DNA ligasi, usata comunemente in laboratorio per applicazioni di biologia molecolare). Altri termini spesso utilizzati sono quello di \"sintetasi\", (questi enzimi sono di fatto usati nella sintesi di nuove molecole) e quello di \"carbossilasi\" (se il \"pezzo\" aggiunto \u00e8 una molecola di anidride carbonica).\nVa precisato che il termine \"sintetasi\" non va confuso con sintasi, dal momento che le sintasi non utilizzano ATP o altre molecole simili ed appartengono al gruppo delle liasi.\nClassificazione.\nLe ligasi sono classificate come EC 6 nella classificazione degli enzimi mediante numero EC. Le ligasi sono a loro volta suddivise in 6 ulteriori sotto-classi:"}
{"id": "402203", "revid": "62748", "url": "https://it.wikipedia.org/wiki?curid=402203", "title": "Kallipolis", "text": ""}
{"id": "402204", "revid": "2519", "url": "https://it.wikipedia.org/wiki?curid=402204", "title": "Ko\u0161ick\u00fd kraj", "text": ""}
{"id": "402210", "revid": "35813", "url": "https://it.wikipedia.org/wiki?curid=402210", "title": "Joseph De Maistre", "text": ""}
{"id": "402216", "revid": "1656773", "url": "https://it.wikipedia.org/wiki?curid=402216", "title": "Pleiotropia", "text": "La pleiotropia (dal greco pleion, \"\u03c0\u03bb\u03b5\u03af\u03c9\u03bd\", \"molteplice\", e tropein, \"\u03c4\u03c1\u03bf\u03c0\u03ae\", \"cambiamento\") \u00e8 un fenomeno genetico per il quale un unico gene determina effetti fenotipici multipli, a prima vista, anche non correlati fra di loro. Tale capacit\u00e0, in realt\u00e0, \u00e8 soltanto apparente perch\u00e9 l'effetto primario del gene rimane unico, ma determina una serie di conseguenze.\nEsempi.\nAlcune variet\u00e0 di grano possiedono un gene in grado di controllare la produzione di un ormone detto gibberellina, il quale a sua volta controlla diversi aspetti della crescita della pianta, come il ritardo nella fioritura o l'altezza del fusto. A seconda quindi dell'allele che si manifesta in quel gene pi\u00f9 aspetti del fenotipo variano contemporaneamente.\nUn altro esempio \u00e8 quello dell'anemia falciforme. L'allele responsabile dell'anemia falciforme provoca sintomi multipli, come l'ingrossamento della milza (splenomegalia), e pu\u00f2 portare all'ostruzione delle vene.\nLa fenilchetonuria (OMIM 261600), causata nella maggior parte dei casi da una mutazione recessiva di un gene sul cromosoma 12 (un autosoma), determina negli individui omozigoti per l'allele mutato l'assenza dell'enzima fenilalanina idrossilasi. Ci\u00f2 impedisce la conversione dell'aminoacido fenilalanina in tirosina. La mancanza di questo aminoacido causa effetti pleiotropici, quali problemi nella sintesi di proteine, degli ormoni tiroxina e adrenalina, e carenza di melanina (i soggetti affetti da fenilchetonuria hanno pelle chiara e occhi azzurri anche se dotati di geni per occhi bruni). Un altro esempio \u00e8 quello degli individui albini. Il colore dei peli, della pelle e degli occhi sono determinati da tre geni diversi, ma hanno una caratteristica comune: l'intensit\u00e0 del colore \u00e8 direttamente proporzionale alla quantit\u00e0 di melanina (un pigmento scuro). La produzione di melanina dipende anche dagli alleli del locus A, dove la presenza di almeno un allele A, garantisce che questa persona abbia un enzima necessario alla sintesi della melanina. Gli individui omozigoti che hanno due alleli recessivi (aa) non possono produrre la melanina, di conseguenza avranno pelle, occhi e capelli bianchi. Anche Gregor Mendel aveva involontariamente individuato un esempio di pleiotropia in quanto due dei caratteri che aveva preso in considerazione del \"Pisum sativum\" (pisello da orto), colore del fiore e colore dell'involucro del seme, sono sotto il controllo dello stesso gene. Tuttavia si rese conto della correlazione ed elimin\u00f2 il carattere \"colore dell'involucro\", riducendo a 7 gli iniziali 8 caratteri presi in considerazione."}
{"id": "402218", "revid": "29326640", "url": "https://it.wikipedia.org/wiki?curid=402218", "title": "Secondario", "text": "Secondario \u00e8 un termine con diverse accezioni:"}
{"id": "402219", "revid": "4252", "url": "https://it.wikipedia.org/wiki?curid=402219", "title": "Sistema di numerazione cirillico", "text": "I numerali cirillici erano un sistema numerico derivato dall'alfabeto cirillico, usato dalle popolazioni slave meridionali ed orientali. Questo sistema venne usato in Russia, fino al XVIII secolo, quando Pietro il Grande lo abol\u00ec rimpiazzandolo col sistema numerico occidentale. \nIl sistema era quasi-decimale, basato sul sistema di numerazione greco e scritto con i corrispondenti grafemi dell'alfabeto cirillico. Una lettera separata veniva assegnata ad ogni \"unit\u00e0\" (1, 2, ... 9), ad ogni \"multiplo di dieci\" (10, 20, ... 90), e ad ogni \"multiplo di cento\" (100, 200, ... 900). I numeri venivano scritti come pronunciati, per la maggior parte da sinistra verso destra, con l'eccezione dei numeri da 11 a 19. Questi numeri erano pronunciati e scritti da destra verso sinistra, perch\u00e9 nella lingua parlata venivano formati in maniera particolare. Ad esempio, 17 veniva formato e pronunciato come \"sem-na-dzat\" (\"sette-su-dieci\"). Per traslitterare i numerali cirillici nel sistema dei numeri arabi usato in occidente bisogna sommare tutte le figure. \nPer distinguere i numeri dal testo veniva disegnato un titlo sopra le cifre. Se i numeri superavano il migliaio, veniva usato uno speciale segno per indicare mille ' sopra la figura, e le migliaia venivano allora espresse con una lettera che rappresenta le unit\u00e0. Per i numeri superiori al milione veniva utilizzato il simbolo ' in combinazione con un numero che, sovrapposto al carattere, viene moltiplicato per un milione. Il simbolo \u00e8 rappresentato in Unicode come \"Combining Cyrillic Millions Sign\" (U+0489) e scritto in HTML usando l'entit\u00e0 codice_1.\nEsempi:\nI numerali glagolitici funzionavano similmente, con l'eccezione che i valori numerici erano assegnati alle lettere secondo l'ordine alfabetico proprio dell'alfabeto glagolitico, piuttosto che assegnati in base all'ordine numerico dell'alfabeto greco."}
{"id": "402221", "revid": "228587", "url": "https://it.wikipedia.org/wiki?curid=402221", "title": "Primario", "text": ""}
{"id": "402225", "revid": "2225", "url": "https://it.wikipedia.org/wiki?curid=402225", "title": "I fratelli Grimm", "text": ""}
{"id": "402232", "revid": "1305772", "url": "https://it.wikipedia.org/wiki?curid=402232", "title": "Collision Course (Jay-Z e Linkin Park)", "text": "Collision Course \u00e8 un EP del rapper statunitense Jay-Z e del gruppo musicale statunitense Linkin Park, pubblicato il 30 novembre 2004 dalla Warner Bros. Records e dalla Roc-A-Fella Records.\nIl disco ha venduto oltre due milioni di copie solo negli Stati Uniti d'America e copie in tutto il mondo. Si tratta inoltre del secondo EP (dopo \"Jar of Flies\" degli Alice in Chains) ad aver raggiunto la prima posizione nella Billboard 200.\nIl titolo del disco sta a significare la diversificazione espressa dalle tracce presenti in esso, le quali uniscono le sonorit\u00e0 hip hop di Jay-Z con quelle nu metal dei Linkin Park.\nAntefatti.\nIn occasione dei Grammy Awards 2004, Mike Shinoda rivel\u00f2 che i Linkin Park avrebbero collaborato con Jay-Z per la realizzazione di un album per conto del programma televisivo \"MTV Ultimate Mash-Ups\".\nLa rete permise a Jay-Z di scegliere un gruppo o un artista con cui realizzare i mash-up e in questo modo decise di contattare Shinoda, lavorando assieme su alcune tracce tramite e-mail. Successivamente, i due decisero che la scelta giusta sarebbe stata quella di riarrangiare e rielaborare alcune parti vocali invece di unire quelle gi\u00e0 esistenti. Shinoda al riguardo disse: A questo punto, Shinoda chiese agli altri membri del gruppo di riarrangiare le parti strumentali e vocali per poi culminare con la decisione di pubblicare le nuove tracce. L'album \u00e8 stato realizzato in soli quattro giorni.\n\"Collision Course\" \u00e8 la prima pubblicazione dei Linkin Park a presentare il logo della Parental Advisory a causa dei contenuti espliciti presenti in molti dei versi cantati da Jay-Z.\nUn anno dopo la pubblicazione di \"Collision Course\", Jay-Z divenne il produttore esecutivo dell'album \"The Rising Tied\" dei Fort Minor, progetto parallelo creato da Shinoda. \nPromozione.\n\"Collision Course\" \u00e8 stato distribuito sul mercato mondiale a partire dal 30 novembre 2004. Il disco contiene un CD che racchiude i sei mash-up (sei brani di Jay-Z e sette dei Linkin Park) e un DVD che racchiude il making of dell'album e la seconda parte dell'esibizione avvenuta al Roxy Theatre del 18 luglio 2004.\nDa \"Collision Course\" sono stati estratti i singoli \"Dirt Off Your Shoulder/Lying from You\" e \"Numb/Encore\", pubblicati rispettivamente il 23 e il 30 novembre 2004. \"Numb/Encore\" ha ottenuto un grande successo radiofonico ed \u00e8 rimasto nelle classifiche di tutto il mondo per oltre sei mesi, oltre ad aver vinto il Grammy Award alla miglior collaborazione con un artista rap nel 2005. Altri brani pubblicati promozionalmente furono \"Points of Authority/99 Problems/One Step Closer\", pubblicato in Europa e negli Stati Uniti, e \"Izzo/In the End\", pubblicato in Asia e in Francia.\nAccoglienza.\n\"Collision Course\" ricevette critiche miste. David Jeffries di AllMusic elogi\u00f2 l'EP, considerandolo \u00abincredibilmente divertente\u00bb. K.B. Tindal di \"HipHopDX\" diede giudizi positivi, dicendo che il progetto \u00abavrebbe ispirato artisti in grado di distinguersi musicalmente, ma anche di mantenere duramente le proprie differenze in fatto di generi\u00bb. Steve Juon di RapReviews consider\u00f2 l'EP \u00abun esperimento ben riuscito\u00bb.\nRaymond Fiore di \"Entertainment Weekly\" recens\u00ec negativamente il disco, spiegando che la collaborazione \u00e8 stata un \u00abevento messo in atto poco e male, capace solo di imbruttire la musica di entrambi gli autori\u00bb."}
{"id": "402234", "revid": "289247", "url": "https://it.wikipedia.org/wiki?curid=402234", "title": "Deportivo de La Coru\u00f1a", "text": ""}
{"id": "402236", "revid": "1013865", "url": "https://it.wikipedia.org/wiki?curid=402236", "title": "Regione di Bansk\u00e1 Bystrica", "text": "La regione di Bansk\u00e1 Bystrica (in slovacco \"Banskobystrick\u00fd kraj\") \u00e8 una delle otto regioni amministrative della Slovacchia. \n\u00c8 la pi\u00f9 grande delle regioni slovacche e ne \u00e8 capoluogo la citt\u00e0 di Bansk\u00e1 Bystrica, altre citt\u00e0 importanti nella regione sono Zvolen, Lu\u010denec, Rimavsk\u00e1 Sobota e le antiche citt\u00e0 minerarie di Kremnica e Bansk\u00e1 \u0160tiavnica.\nLa regione \u00e8 attraversata dai monti Metalliferi Slovacchi ed \u00e8 ricca di antichi centri minerari. Il fiume principale che scorre nella regione \u00e8 il Hron mentre il fiume Ipe\u013e costituisce il confine naturale con l'Ungheria. Entrambi sfociano nel Danubio.\nNel sud della regione risiede una nutrita minoranza ungherese. La regione \u00e8 la meno densamente abitata fra le regioni della Slovacchia.\nSuddivisione amministrativa.\nLa regione \u00e8 suddivisa in 13 distretti:"}
{"id": "402238", "revid": "174925", "url": "https://it.wikipedia.org/wiki?curid=402238", "title": "AS Monaco FC", "text": ""}
{"id": "402242", "revid": "2519", "url": "https://it.wikipedia.org/wiki?curid=402242", "title": "Banskobystrick\u00fd kraj", "text": ""}
{"id": "402243", "revid": "4711", "url": "https://it.wikipedia.org/wiki?curid=402243", "title": "Valencia FC", "text": ""}
{"id": "402244", "revid": "282094", "url": "https://it.wikipedia.org/wiki?curid=402244", "title": "Gaspare Celio", "text": "Biografia.\nLavor\u00f2 quasi sempre nella sua citt\u00e0 natale, ad eccezione di un breve soggiorno a Parma (1602-1604), al servizio di Ranuccio Farnese.\nLa prima attivit\u00e0 pittorica dell'artista si svolse per un certo tempo in stretto contatto con il gesuita Giuseppe Valeriano, sotto la cui direzione decor\u00f2, nel 1596 circa, la Cappella della Passione a Roma. Tra gli altri dipinti che si conservano nell'Urbe sono: la \"Madonna col Bambino\", gi\u00e0 in Santa Maria del Carmine, il \"Passaggio del Mar Rosso\" (1607) e, a palazzo Mattei, la \"Caduta dei Giganti\".\nNel 1609 fu \"principe\" dell'Accademia di San Luca.\nIntorno al 1605 dipinse per il principe di Bozzolo Giulio Cesare Gonzaga la pala d'altare intitolata \"Crocefissione con san Francesco e Giulio Cesare Gonzaga,\" I Principe di Bozzolo, custodita nella chiesa palatina di San Francesco a Bozzolo.\nNel 1613 fu eletto cavaliere dell'Abito di Cristo di Portogallo, defraudando di ci\u00f2 il suo Maestro Orazio Borgianni che ne mor\u00ec dal dolore. Rimase di ci\u00f2 molto amareggiato il vicer\u00e9 di Napoli e l'Ambasciatore spagnolo a Roma Francesco di Castro. Notizie di ci\u00f2 si trovano negli scritti di Giovanni Baglione, di Stefano Bottari e negli archivi di Stato di Roma.\nEntro il 1620 scrisse la \"Memoria delli nomi dell'artefici delle pitture, che sono in alcune chiese, facciate e palazzi di Roma\", una prima guida di Roma, costituita da un semplice repertorio di dipinti, e in parte sculture, in special modo di artisti manieristi, a partire dalla generazione di Francesco Salviati e di Daniele da Volterra; mentre tutto ci\u00f2 che esula da questo indirizzo artistico viene trattato in forma sommaria o taciuto. L'opera venne pubblicata per\u00f2 solo nel 1638 a Napoli dallo stampatore Scipione Bonino che ne affid\u00f2 l'aggiornamento all'erudito medico romano Vannini.\nUn'altra sua opera, il \"Compendio delle Vite di Vasari con alcune altre aggiunte\", rimasta a lungo manoscritta e ignorata, fu riscoperta nel XXI secolo e pubblicata nel 2021.\nGaspare Celio venne sepolto a Roma nella Basilica di Santa Maria del Popolo, dove \u00e8 visibile il suo monumento funebre."}
{"id": "402246", "revid": "131358", "url": "https://it.wikipedia.org/wiki?curid=402246", "title": "FK Partizan Beograd", "text": ""}
{"id": "402247", "revid": "131358", "url": "https://it.wikipedia.org/wiki?curid=402247", "title": "VfL Borussia M\u00f6nchengladbach", "text": ""}
{"id": "402248", "revid": "125805040", "url": "https://it.wikipedia.org/wiki?curid=402248", "title": "Aberdeen Football Club", "text": "LAberdeen Football Club \u00e8 una societ\u00e0 calcistica scozzese con sede nella citt\u00e0 di Aberdeen, militante in Scottish Premiership dal 1905.\nIl periodo di maggior successo per l'Aberdeen fu la prima met\u00e0 degli anni ottanta, quando, guidato dal leggendario Sir Alex Ferguson, riusc\u00ec ad interrompere il dominio dell'Old Firm e conquistare tre Campionati scozzesi, quattro Coppe di Scozia, una Coppa di Lega, una Coppa delle Coppe ed una Supercoppa europea; questi ultimi due trofei la rendono la squadra scozzese pi\u00f9 titolata a livello internazionale, davanti ai pi\u00f9 quotati Celtic e Rangers.\nDall'ultima promozione in Scottish Premiership nel 1905, l'Aberdeen non \u00e8 mai retrocesso in seconda divisione.\nStoria.\nPrimi anni (1903\u20131938).\nL'Aberdeen F.C. si form\u00f2 nel 1903 dalla fusione di tre squadre concittadine, l'Aberdeen, il Victoria United e l'Orion. La nuova squadra disput\u00f2 il suo primo incontro il 15 agosto 1903, pareggiando 1\u20131 con lo Stenhousemuir. Nella sua prima stagione il club vinse la Aberdeenshire Cup, ma si piazz\u00f2 solo terza in Northern League. Il club richiese l'ammissione in Scottish League per la stagione successiva, ma furono ammessi in Seconda Divisione, invece che in Prima.\nNel 1904, il club era allenato da Jimmy Philip. Alla fine della stagione, malgrado il 7\u00ba posto in un campionato a 12\u00a0squadre, l'Aberdeen fu comunque ripescato nella allargata \"First Division\" (Prima Divisione), e da allora \u00e8 sempre rimasta nella massima serie del campionato scozzese, record condiviso con il . Dal 1906, il club fece rapidi progressi, raggiungendo le semifinali di Scottish Cup nel 1908 e nel 1911. Proprio nella stagione 1910/11, l'Aberdeen ottenne le sue prime vittorie sull'Old Firm, e giunse anche a condurre la testa della classifica per alcune giornate, anche se il piazzamento finale fu soltanto un secondo posto.\nA causa dei problemi causati dalla I Guerra Mondiale, malgrado i tagli ed altri modi per risparmiare, nel 1917 la situazione divenne insostenibile: l'Aberdeen usc\u00ec dall'orbita del calcio competitivo, insieme al Dundee e al Raith Rovers. Il campionato riprese il 16 agosto 1919, e l'Aberdeen ripart\u00ec giocando contro l'Albion Rovers. Philip era ancora in carica, e continu\u00f2 a supervisionare una squadra in grado di ottenere talvolta buoni risultati, ma mai in grado di vincere un trofeo. Nel 1923, l'Aberdeen venne sorteggiata contro il Peterhead in Scottish Cup, ed ottennero una vittoria per 13\u20130, tuttora un record per il club. Philip si ritir\u00f2 l'anno successivo, venendo sostituito come allenatore da Paddy Travers. Costui condusse il club al raggiungimento, per la prima volta nella storia del club, alla finale di Scottish Cup nel 1937, poi persa.\nL'allenatore di Travers era l'ex giocatore Donald Colman. Colman era considerato un pensatore brillante e innovativo per quanto riguarda il calcio, e concep\u00ec l'area tecnica, un'area coperta un po' sotto il livello della superficie di gioco che permetteva osservazioni migliori del gioco della squadra. L' fece visita a Pittodrie poco tempo dopo la sua introduzione, ed esport\u00f2 l'idea nei campionati inglesi, da cui poi si diffuse in tutto il mondo del calcio. Travers lasci\u00f2 la squadra per diventare allenatore del Clyde nel 1939, e fu sostituito da Dave Halliday.\nHalliday si rec\u00f2 dal suo ex club Queen of the South per ingaggiare l'attaccante George Hamilton. Tuttavia, Halliday aveva appena cominciato il suo lavoro che lo scoppio della II Guerra Mondiale sospese il calcio competitivo nel Regno Unito.\nAscesa graduale (1938\u20131978).\nIl posto di Halliday nella Hall of Fame del club fu assicurato dopo che, in seguito alla conclusione del conflitto, divenne il primo allenatore a vincere dei trofei nazionali con la squadra. Aberdeen, che in questo periodo adott\u00f2 una divisa rossa, vinse la Southern League Cup nella stagione 45/46 sconfiggendo i Rangers per 3\u20132 a Hampden. Raggiunse poi la finale Scottish Cup 1947, dove sconfisse il per 2\u20131, ottenendo cos\u00ec il suo primo trofeo importante grazie a una rete decisiva di Hamilton. Successivamente, la squadra di Halliday raggiunse per altre due volte la finale di Scottish Cup, nel 1953 e nel 1954, anche se le perse entrambe. Nella stagione successiva, quella 1954/55, l'Aberdeen conquist\u00f2 addirittura il suo primo campionato scozzese. Nonostante la vittoria del campionato nazionale, il club non partecip\u00f2 alla prima edizione della Coppa dei Campioni \u2014il posto riservato alla Scozia fu assegnato all', invitata alla competizione al posto del campione.\nHalliday e Hamilton lasciarono la squadra alla fine di quel vittorioso campionato. Halliday fu sostituito da Davie Shaw. Sotto la sua guida, l'Aberdeen vinse la League Cup, battendo il , nel 1955/56, e raggiunse di nuovo la finale di Scottish Cup nel 1959. Tuttavia, anche Shaw lasci\u00f2 la squadra, venendo sostituito da Tommy Pearson nel 1959. Il periodo in cui Pearson fu alla guida della squadra coincise con un alto turnover di giocatori, e con la vittoria di nessun trofeo. Si ritir\u00f2 nel 1965, venendo sostituito da Eddie Turnbull. Turnbull condusse l'Aberdeen al raggiungimento di due finali di Scottish Cup, entrambe contro il Celtic, perdendola nel 1967, ma prendendosi la rivincita tre anni dopo.\nNell'estate 1967 il club disput\u00f2 il campionato nordamericano organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. L'Aberdeen rappresent\u00f2 i Washington Whips, vincendo la Eastern Division, con 5 vittorie, 5 pareggi e 2 sconfitte, qualificandosi per la finale. La finale vide i Whips cedere ai Los Angeles Wolves, rappresentati dai .\nIl debutto dell'Aberdeen nelle coppe europee avvenne nella Coppa delle Coppe 1967-1968, alla quale si erano qualificati come finalista di Scottish Cup. Al primo turno ottennero una vittoria complessiva di 14\u20131 sul KR Reykjavik, anche se furono eliminati al secondo turno dallo per 3\u20132 aggregato. Vincendo la Scottish Cup nel 1970, la squadra si qualific\u00f2 di nuovo in Coppa delle Coppe 1970-1971, ma furono eliminati al primo turno in seguito a un pareggio aggregato di 4\u20134 contro l'Honv\u00e9d e alla conseguente sconfitta per 5-4 ai rigori a Budapest; tra l'altro questa fu la prima partita delle Coppe europee UEFA ad essere decisa dai tiri di rigore.\nNegli anni settanta l'Aberdeen, pur conseguendo risultati di tutto rispetto, raramente riusc\u00ec a vincere trofei, con l'eccezione della Drybrough Cup, conquistata nel 1971 (una seconda edizione verr\u00e0 vinta nel 1980) sotto la conduzione di Jimmy Bonthrone e la League Cup nel 1976, sotto la guida di Ally MacLeod. In questo decennio, alla guida dell'Aberdeen si alternarono cinque allenatori, Eddie Turnbull, Jimmy Bonthrone, Ally MacLeod, Billy McNeill e Alex Ferguson. La squadra raggiunse una finale di Scottish Cup nel 1978, guidato da Billy McNeill, e una finale di League Cup nella stagione successiva sotto la guida del suo nuovo allenatore Alex Ferguson.\nEra di Alex Ferguson (1978\u20131986).\nSotto la guida di Ferguson, il club vinse tre campionati nazionali, una Drybrough Cup, quattro Scottish Cup, la Coppa delle Coppe UEFA, la Supercoppa UEFA e una League Cup\u00a0\u2013 tutto nel giro di sette anni.\nSotto la guida di Ferguson, giocatori del calibro di Jim Leighton, Willie Miller, Alex McLeish e Gordon Strachan divennero l'ossatura della squadra. Il secondo titolo di campionato dell'Aberdeen fu vinto nel 1979/80, e nelle tre stagioni successive la squadra riusc\u00ec nell'impresa di vincere tre Scottish Cup consecutive, dal 1982 al 1984, e altri due campionati nazionali nel 1983/84 e nel 1984/85.\nNella Coppa delle Coppe 1982-1983 l'Aberdeen elimin\u00f2 , Dinamo Tirana e Lech Pozna\u0144 per scontrarsi poi ai quarti di finale con i vincitori della Coppa di Germania Ovest, il . Questa partita fu vinta per 3\u20132 a Pittodrie dopo un pareggio senza reti in Germania, grazie alla rete decisiva di John Hewitt. In semifinale la squadra affront\u00f2 i belgi del Waterschei. L'Aberdeen li sconfisse per 5\u20131 in casa, e persero per la prima volta nel corso del torneo, per 1\u20130 in trasferta, vincendo in totale per 5-2 e qualificandosi dunque alla finale. L'11 maggio 1983, l'Aberdeen sconfisse il Real Madrid per 2\u20131 ai tempi supplementari conquistando il trofeo e diventando la terza squadra scozzese a vincere una coppa europea. Il club produsse una canzone, \"European Song\", che coincise con la disputa della finale. A questa vittoria segu\u00ec la conquista della Supercoppa UEFA a dicembre, ottenuta battendo i vincitori della Coppa dei Campioni dell'.\nL'Aberdeen raggiunse inoltre le semifinali della Coppa delle Coppe 1983-1984, venendo eliminata dal Porto con un punteggio complessivo di 2\u20130.\nPeriodo transitorio (1986\u20132004).\nDopo che Ferguson lasci\u00f2 la squadra per allenare il nel novembre 1986, l'Aberdeen fece fatica a competere con le grandi tradizionali del calcio scozzese, Celtic e Rangers. Il punto pi\u00f9 basso della storia del club giunse nella stagione 1999/2000, allorch\u00e9 terminarono il campionato all'ultimo posto, e pot\u00e9 conservare il posto in massima serie solo perch\u00e9 lo stadio del Falkirk non soddisfaceva i requisiti della SPL. In seguito a ci\u00f2, e ai debiti contratti dalla squadra per i miglioramenti delle infrastrutture, la politica di risparmio adottata dal club fece s\u00ec che il club non raggiunse pi\u00f9 le vette degli anni ottanta.\nL'Aberdeen ingaggi\u00f2 due nuovi co-allenatori nel 1989, accoppiando Alex Smith e Jocky Scott. Vennero ingaggiati diversi giocatori stranieri, come i nazionali olandesi Theo Snelders e Hans Gillhaus. Nel 1989/90 il club vinse sia la Scottish Cup che la Scottish League Cup. Nel 1990/91, perdendo all'ultima giornata, persero la possibilit\u00e0 di vincere il campionato scozzese a tutto vantaggio dei Rangers. Willie Miller subentr\u00f2 alla guida della squadra nel 1992 e, sotto la sua gestione, nelle due stagioni successive l'Aberdeen giunse vicino a vincere il titolo. Tuttavia, fu esonerato nel 1995 dopo una disastrosa stagione, e il club riusc\u00ec a salvarsi dalla retrocessione solo agli spareggi contro il Dunfermline Athletic. L'Aberdeen lo sostitu\u00ec con Roy Aitken. Malgrado la vittoria di una Scottish League Cup ottenuta battendo in finale il Dundee nel 1996, il club continul a lottare per la salvezza. Alex Miller e Paul Hegarty condussero la squadra nei tardi anni novanta, ma i debiti contratti dal club per la prima volta a causa di lavori di miglioramento delle infrastrutture spinsero la dirigenza a rivolgersi a Stewart Milne, un uomo di affari locale la cui azienda aveva costruito lo stand, per gestire le finanze della squadra, confidando nel suo senso degli affari.\nIl primo allenatore non scozzese dell'Aberdeen, Ebbe Skovdahl, fu ingaggiato nel 1999, e il suo periodo alla guida della squadra coincise con alcune delle sconfitte pi\u00f9 pesanti della storia del club.\nIl suo sostituto, Steve Paterson, dur\u00f2 solo due stagioni. Jimmy Calderwood gli subentr\u00f2 nel 2004, e il suo arrivo coincise con un miglioramento delle prestazioni dell'Aberdeen.\nAnni recenti (2004\u2013presente).\nNella stagione 2006/07, il club si classific\u00f2 terzo in campionato qualificandosi alla Coppa UEFA 2007-2008. In questa competizione, l'Aberdeen elimin\u00f2 grazie ai gol in trasferta il Dnipro nell'ultimo turno preliminare: fu la prima volta che l'Aberdeen benefici\u00f2 della regola dei gol in trasferta in 40 anni di partecipazioni alle Coppe europee. Sconfisse poi il FC K\u00f8benhavn per 4\u20130, la vittoria con il maggior scarto dagli anni ottanta. Si scontr\u00f2 poi con il , perdendo per 7\u20133 in totale dopo un molto rispettabile pareggio per 2\u20132, con l'Aberdeen per due volte in vantaggio, a Pittodrie all'andata. Calderwood fu esonerato dall'Aberdeen il 24 maggio 2009, dopo che aveva condotto il club al quarto posto e alla qualificazione alle Coppe europee, e fu sostituito da Mark McGhee del il 12 giugno 2009.\nL'Aberdeen sub\u00ec una sconfitta per 9\u20130 contro il il 6 novembre 2010, la sconfitta pi\u00f9 pesante subita in tutta la sua storia. Poche settimane dopo, Mark McGhee e i suoi assistenti furono esonerati il 1\u00ba dicembre 2010. Craig Brown divenne il nuovo allenatore dell'Aberdeen il 10 dicembre 2010.\nA partire dalla stagione 2013-14 sulla panchina dell'Aberdeen arriva Derek McInnes, ex giocatore dei Rangers. Nel giro di un anno li conduce al successo in Coppa di Lega (vittoria per 4-2 sull'Inverness ai calci di rigore) e al terzo posto in campionato, dietro a Celtic e Motherwell, perdendo lo scontro diretto per il secondo posto all'ultima giornata e facendosi cos\u00ec scavalcare.\nNelle tre stagioni successive, pur non vincendo nulla, si classifica sempre secondo alle spalle del Celtic, combattendo per il titolo. Nelle competizioni europee invece non raggiunge traguardi importanti.\nNella stagione 2016-2017 l'Aberdeen si classifica al 2\u00ba posto in Scottish Premiership, alle spalle del Celtic e davanti ai Rangers; si tratta della prima volta dalla stagione 2005-2006 (escludendo gli anni in cui i Rangers hanno militato nelle serie inferiori in seguito al fallimento del 2012) che una squadra riesce a frapporsi tra le due squadre di Glasgow. In Coppa di Lega e in Coppa di Scozia raggiunge la finale, ma in entrambe \u00e8 sconfitto dal Celtic.\nNella stagione successiva \u00e8 di nuovo secondo, classificatosi ancora tra Celtic e Rangers, dopo aver superato questi ultimi nella fase finale del campionato.\nL'Aberdeen inizia la stagione 2018-19 dal secondo turno preliminare di Europa League, in cui il doppio confronto col Burnley si risolve con la sconfitta ai supplementari e l'eliminazione. In Premiership naviga a met\u00e0 classifica durante la prima parte della stagione, mentre in Coppa di Lega \u00e8 sconfitto in finale dal Celtic. In seguito si stabilizza tra la terza e la quarta posizione, alle spalle di Celtic e Rangers e in lotta col Kilmarnock fino all'ultima giornata, al termine della quale l'Aberdeen si classifica al quarto posto, a pari punti col Kilmarnock ma sfavorito dalla differenza reti. In Coppa di Scozia viene eliminato in semifinale dal Celtic, poi vincitore del torneo.\nSi classifica quarto anche in Premiership 2019-20, interrotta per la pandemia di COVID-19, mentre in Europa League esce al terzo turno preliminare contro il Rijeka. Raggiunge inoltre le semifinali in Scottish Cup. Nel campionato 2020-21 \u00e8 di nuovo quarto, dopo aver lottato a lungo con l'Hibernian per il gradino pi\u00f9 basso del podio, sfumato per la sconfitta in casa nell'ultimo scontro diretto.\nColori e simboli.\nColori.\nNella sua prima stagione, la divisa della squadra era predominantemente bianca. Secondo alcune fonti era interamente bianca, secondo altre la maglia era bianca mentre i pantaloncini e i calzini erano blu. Il club eredit\u00f2 i colori dal suo progenitore Aberdeen F.C. (1881), ma essi durarono solo una stagione prima di essere cambiati.\nNella stagione 1904/05, infatti, l'Aberdeen adott\u00f2 una nuova maglia a strisce nero-oro, che port\u00f2 la squadra ad essere soprannominata \"Wasps\" (\"Vespe\"). Questa divisa, con variazioni minime, fu vestita fino al 1939, anno in cui scoppi\u00f2 la II Guerra Mondiale. I pantaloncini blu durarono fino al 1911, venendo da allora sostituiti da pantaloncini bianchi. I calzini erano neri con finiture in oro.\nNel marzo 1939, l'Aberdeen cambi\u00f2 i suoi colori da nero-oro a bianco-rosso, riflettendo i colori argento e oro dello stemma ufficiale della Citt\u00e0 di Aberdeen. Le prime divise rosse erano indossate con pantaloncini bianchi, con calzoncini che potevano essere rossi o bianchi, dal 1939 fino al 1965/66. Nel 1966, l'Aberdeen adott\u00f2 i pantaloncini rossi, rendendo la divisa ufficiale tutta rossa, simile a quella del , che aveva attuato un cambiamento simile pi\u00f9 o meno nello stesso periodo. Questa divisa \u00e8 tuttora quella attuale, seppur con alcune variazioni nel design. Tardi cambiamenti di design compresero l'aggiunta di quantit\u00e0 significative di blu, e in una stagione si ritorn\u00f2 addirittura ai pantaloncini bianchi, anche se la divisa tutta rossa ritorn\u00f2 gi\u00e0 nel 1997. Nel 2012, l'Aberdeen \u00e8 ritornato di nuovo ad indossare pantaloncini bianchi.\nIl nome degli sponsor \u00e8 cominciato ad apparire sulle maglie a partire dal 1987, e lo sponsor iniziale della divisa era lo JVC. Da allora, con la diminuzione delle partecipazioni nelle competizioni europee del club, gli sponsor della maglia tendono ad essere pi\u00f9 locali\u2014come una delle stazioni radio commerciali locali, la Northsound. Essendo l'economia locale dominata da compagnie di olio il Club tende ad essere sponsorizzato principalmente da compagnie di servizio di olio.\nLe divise di trasferta tendono ad essere o bianche, spesso con pantaloncini neri, o giallo-nere, riproponendo la vecchia divisa anteguerra, anche se per un periodo negli anni settanta, l'Aberdeen impieg\u00f2 come divisa di trasferta una divisa tutta blu con calzini bianchi. Per la stagione 2007/08, la divisa di trasferta era tutta bianca, con una terza maglia giallo-nera impiegata se necessario nelle coppe europee, o in caso di scontro tra squadre entrambe rosso-bianche.\nSimboli.\nIl club non ha avuto uno stemma ufficiale fino al 1972. Nel novembre 1972, il club cre\u00f2 uno stemma ufficiale, ideato da Donald Addison. Lo stemma \u00e8 rappresentato da una lettera maiuscola \"A\" che forma la rete di una porta di calcio, con un pallone di calcio che forma la sbarra di mezzo della lettera \"A\". Questo pallone \u00e8 poi inserito dentro la porta, simboleggiando la segnatura di un gol. Lo stemma \u00e8 completato dalle lettere \"FC\" in caratteri pi\u00f9 piccoli e collocati a destra della porta e allo stesso livello del pallone. Questo stemma fu impiegato sulle divise dal 1978, con nessuna variazione significativa fino alla met\u00e0 degli anni ottanta quando la scritta \"Aberdeen Football Club\" fu aggiunta su un bordo circolare, e la data di fondazione del club, il 1903, fu aggiunta sotto la porta. L'attuale versione dello stemma, che conserva questi elementi in un design unificato, fu introdotta all'inizio della stagione 1997/98. Le due stelle rappresentano le vittorie dei due trofei europei ottenute nel 1983 e furono introdotte nello stemma nella stagione 2005/06.\nStadio.\nL'Aberdeen gioca le partite casalinghe al Pittodrie Stadium, costruito nel 1899 e con una capienza attuale di 22.200 persone.\nAllenatori.\n\"Aggiornata al 23 marzo 2021.\"\nStatistiche.\nCoppe europee.\nTabella aggiornata alla stagione 2020-2021.\nOrganico.\n\"Aggiornata al 27 gennaio 2022.\"\nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 col Dundee United, contro cui l'Aberdeen disputa il \"New Firm\", derby che ha vissuto il suo periodo d'oro negli anni '80, quando entrambe le squadre vinsero gran parte dei loro trofei.\nLa seconda rivalit\u00e0 pi\u00f9 sentita \u00e8 con i Rangers F.C.\nUn'altra rivalit\u00e0, seppur minore, \u00e8 con l'Inverness, che prende forma nel \"North Derby\".\nGemellaggi.\nL'Aberdeen \u00e8 gemellato con la tifoseria della Fiorentina . il gemellaggio tra le due fazioni \u00e8 molto sentito. Vi sono inoltre delle amicizie a livello personale con gli ultras della Pro Patria."}
{"id": "402249", "revid": "838137", "url": "https://it.wikipedia.org/wiki?curid=402249", "title": "Trofeo Zamora", "text": "Il Trofeo Zamora \u00e8 un trofeo di calcio spagnolo assegnato dal giornale sportivo \"Marca\" ogni anno al miglior portiere della Liga. Il miglior portiere viene scelto tenendo conto del numero di reti subite in base alle partite giocate.\nIl nome \"Zamora\" \u00e8 un omaggio al portiere spagnolo degli anni venti: Ricardo Zamora."}
{"id": "402251", "revid": "2225", "url": "https://it.wikipedia.org/wiki?curid=402251", "title": "Eurotrip", "text": ""}
{"id": "402253", "revid": "54193", "url": "https://it.wikipedia.org/wiki?curid=402253", "title": "Condizioni standard di pressione e temperatura", "text": ""}
{"id": "402254", "revid": "124845476", "url": "https://it.wikipedia.org/wiki?curid=402254", "title": "Waterbury (Connecticut)", "text": "Waterbury \u00e8 una citt\u00e0 degli Stati Uniti situata sul fiume Naugatuck nella contea di New Haven dello Stato del Connecticut.\nAl censimento del 2000 la popolazione era di 107.271 abitanti facendone la quinta citt\u00e0 dello Stato.\nVenne fondata nel 1676 e rimase sotto l'amministrazione di Farmington fino al 1686, quando assunse lo status di \"town\" e prese il nome attuale in sostituzione del nome indiano di Mattatuck.\nWaterbury ha avuto un ricco passato industriale ed \u00e8 stato il centro principale dell'industria dell'ottone negli Stati Uniti, che le ha valso il soprannome di \"Brass City\" (citt\u00e0 d'ottone). Era inoltre conosciuta in passato per la produzione di orologi.\nLa citt\u00e0 \u00e8 posta sull'autostrada interstatale 84 ed \u00e8 servita dalla ferrovia Metro North.\nWaterbury ospita la Post University ed un campus regionale dell'universit\u00e0 statale del Connecticut.\nNel 1907 vi nacque l'attrice Rosalind Russell.\nLa citt\u00e0 offre un parco a tema di 18 Acri (7,3 ettari) chiamato Holy Land USA, ispirato a brani selezionati della Bibbia . Consiste in una cappella, stazioni della Via Crucis e repliche di catacombe e villaggi israeliti costruiti con blocchi di cemento, vasche da bagno e altri scarti.\nIl parco \u00e8 stato chiuso al pubblico nel 1984 ed \u00e8 stato vandalizzato. \nMa il 14 settembre 2014, il sito ha riaperto al pubblico per la prima volta in 30 anni con una messa inaugurale e l'accesso al parco. L'area \u00e8 aperta al pubblico durante le ore diurne.\nLa sera del 15 luglio 2010, la sedicenne Chloe Ottman \u00e8 stata violentata e uccisa dal diciannovenne Francisco Cruz al parco, nel sito della grande croce illuminata.Cruz \u00e8 stato accusato di reato capitale, omicidio, aggressione sessuale e strangolamento. La famiglia di Ottman ha accettato un patteggiamento e Cruz si \u00e8 dichiarato colpevole il 20 aprile 2011. \u00c8 stato condannato a 55 anni di carcere il 17 giugno 2011.\nCruz \u00e8 attualmente incarcerato presso il Cheshire Correctional Institution nel Cheshire, nella contea di New Haven, Connecticut.\nIl 20 giugno 2013, il sindaco Neil O'Leary e il commerciante di auto Fred \"Fritz\" Blasius hanno acquistato la Terra Santa dalle suore Filippini per $ 350.000, annunciando un piano per ripulire e rivitalizzare il sito come parte di uno sforzo comunitario. Il progetto prevedeva l'installazione di una nuova e pi\u00f9 grande croce illuminata sulla propriet\u00e0.\nIl 22 dicembre 2013, la nuova croce \u00e8 stata illuminata.Dopo il risveglio della croce, il terreno un tempo incolto \u00e8 stato ripulito da alberi e sottobosco. Sono stati messi in atto piccoli progetti per ristrutturare piccole aree della propriet\u00e0.\nInfrastrutture e trasporti.\nLa citt\u00e0 \u00e8 servita dalla linea New Haven del servizio ferroviario suburbano Metro-North Railroad.\nAmministrazione.\nGemellaggi.\nIl Pontelandolfo Club \u00e8 una societ\u00e0 di italo-americani che abitano nei dintorni di Waterbury. Quest'associazione organizza degli eventi che promuovono la cultura italiana. Il Pontelandolfo Club offre lezioni gratuite di italiano ai ragazzi da 5-16 anni."}
{"id": "402260", "revid": "123396153", "url": "https://it.wikipedia.org/wiki?curid=402260", "title": "Palazzago", "text": "Palazzago (\"Palass\u00e0gh\" o \"Palass\u00e0ch\" in dialetto bergamasco) \u00e8 un comune italiano di abitanti della provincia di Bergamo in Lombardia, che dista circa 16 chilometri dal capoluogo orobico in direzione nord-ovest. Il comune fa parte della Comunit\u00e0 montana Valle Imagna.\nIl comune \u00e8 attraversato dal corso del torrente Borgogna.\nIl paese si caratterizza per i numerosi nuclei abitati che punteggiano il suo vasto territorio: oltre al capoluogo, si trovano le frazioni di Collepedrino, Burligo, Acqua, Pratomarone, Precornelli, Dusnale, C\u00e0 Quarengo, Al Borghetto, Verzella, Brocchione, Longoni, Montebello, Salvano, Secchia, Beita, San Sosimo e Gromlongo.\nStoria.\nLa prima vera opera di urbanizzazione fu opera dei Romani, i quali sfruttarono la posizione strategica del paese, posto nei pressi di un'importante strada militare che collegava Bergamo a Como, parte terminale di quella che univa il Friuli con le regioni retiche.\nIl territorio era inserito in un'area militarmente turbolenta e allo stesso tempo di vitale importanza per Roma, in quanto crocevia militare e commerciale verso l'Europa.\nLa presenza militare romana inevitabilmente indusse attorno a s\u00e9 l'aggregazione di comunit\u00e0 indigene e allogene.\nSuccessivamente fu soggetto alla dominazione dei Longobardi, i quali inserirono la zona nel ducato di Bergamo. Spesso il borgo veniva identificato con il nome di Lemine, toponimo indicante una zona delimitata ad oriente dalla sponda occidentale del Brembo, a settentrione dall'attuale Val Taleggio ad occidente da una linea arretrata della sponda orientale dell'Adda e a meridione dal territorio di Brembate Sopra.\nIl toponimo deriva dal vocabolo \"palatius\", traslato successivamente in \"palatiacus\" sino alla dominazione basso medievale di \"palazzagum\".\nI secoli del periodo medievale furono abbastanza problematici per il borgo, che si trov\u00f2 al centro di numerose dispute tra guelfi e ghibellini.\nA tal riguardo furono eretti numerosi edifici fortificati. Dopo numerose battaglie il potere fin\u00ec ai Visconti di Milano, che decisero la distruzione di ogni costruzione adibita a funzioni belliche.\nTuttavia perch\u00e9 nel paese ritornasse la tranquillit\u00e0 bisogn\u00f2 aspettare l'arrivo della Repubblica di Venezia che, nel corso del XV secolo, pose fine alle ostilit\u00e0.\nAl termine della dominazione veneta il paese venne inserito nel Regno Lombardo-Veneto, gestito dagli austriaci. Ed \u00e8 contro questi ultimi che gli abitanti del paese si sollevarono, in quella che \u00e8 ricordata come la \"guerriglia di Palazzago\" che, nel 1849, vide protagonisti Carlo Agazzi e Federico Alborghetti. Questi, con pochi mezzi riuscirono a tenere impegnate le forze imperiali per pi\u00f9 di due mesi, dopodich\u00e9 dovettero cedere. Era il preludio dei moti rivoluzionari che avrebbero portato all'unit\u00e0 d'Italia.\nPalazzago \u00e8 stato da sempre legato all'agricoltura, con la produzione di uva, vino, miele, castagne e legname. Un tempo erano sviluppate anche alcune attivit\u00e0 artigianali, tra cui la produzione delle pietre coti e l'industria tessile, con la presenza di due filande.\nArte.\nMolto importante \u00e8 la chiesa prepositurale di San Giovanni Battista, costruita a partire dal XV secolo e che si caratterizza per la sua imponenza. Tra i dipinti, la pala dell'Assunta, eseguita da Giovan Battista Moroni e altre tele di Abramo Spinelli e Giovanni Scaramuzza (\"San Giovanni Battista che predica alle turbe\"). Da segnalare la cosiddetta \"Cappella del diavolo\", sul cui soffitto \u00e8 rappresentato appunto Satana. Il campanile della chiesa, alto quasi cinquanta metri, risale al XIV secolo e fu ricavato da una torre difensiva. Ospita un concerto campanario di 8 campane in tonalit\u00e0 di si bemolle maggiore fuse da Giorgio Pruneri di Grosio in Valtellina nel 1902. Le due campane maggiori, pi\u00f9 recenti, sono state reintegrate nel 1954 dalla fonderia G. B. De Poli di Udine a seguito della requisizione bellica del 1943. Sempre nella chiesa, \u00e8 presente un organo Serassi di raro pregio, costruito nel 1851 e recante numero Opus 608, tuttora funzionante e utilizzato.\nDegna di nota \u00e8 anche la chiesa parrocchiale di Gromlongo (una delle frazioni di Palazzago), dedicata ai Santi Rocco e Sebastiano. Risalente al XVII secolo, si caratterizza per la splendida facciata in pietra arenaria riccamente scolpita e adornata con statue di Antonio Maria Pirovano nel 1731 e per la cupola piramidale che caratterizza il campanile, il quale ospita 5 campane in tonalit\u00e0 sol bemolle maggiore fuse da Angelo Ottolina di Bergamo nel 1947.\nSempre in ambito religioso merita menzione la chiesa sede della parrocchia di Burligo che, dedicata a San Carlo Borromeo, custodisce opere di buon pregio, tra cui le pale di Gian Paolo Cavagna e un organo Bossi del 1797, in prestigiosa cassa lignea di scuola fantoniana, restaurato nel 2004.\nInfine \u00e8 presente anche la villa Belvedere che, posta nell'omonima localit\u00e0, \u00e8 dotata un grande giardino.\nViabilit\u00e0 e trasporti.\nIl comune di Palazzago \u00e8 attraversato, nella parte meridionale, dalla SS 342, nota come \"Briantea\" che collega la citt\u00e0 di Bergamo con Lecco."}
{"id": "402262", "revid": "125627385", "url": "https://it.wikipedia.org/wiki?curid=402262", "title": "Rafael Moreno Aranzadi", "text": "\u00c8 stato uno dei punti di forza della prima Selecci\u00f3n che partecip\u00f2 alle Olimpiadi del 1920 in Belgio, vincendo la medaglia d'argento.\nOgni anno il miglior cannoniere della Liga riceve il trofeo Pichichi, cos\u00ec chiamato per via dello pseudonimo di Aranzadi.\nMor\u00ec molto giovane, all'et\u00e0 di 29 anni per un forte attacco di tifo."}
{"id": "402263", "revid": "1442080", "url": "https://it.wikipedia.org/wiki?curid=402263", "title": "Mario David", "text": "Carriera.\nClub.\nArriv\u00f2 al L.R. Vicenza nel 1953, proveniente dal Livorno, esordiendo in quell'anno con la maglia biancorossa nel campionato di Serie B nel ruolo di mezzala. Si distinse subito come una colonna della squadra che riport\u00f2 la citt\u00e0 berica nella massima serie, vincendo con la squadra giovanile due Tornei di Viareggio nel 1954 e nel 1955.\nProprio in quest'ultimo anno con la prima squadra imperniata sui giovani della primavera vittoriosi a Viareggio conquist\u00f2 la promozione in Serie A, arrivando ad una salvezza sofferta. Dopo il campionato nel 1956-1957, nel 1957-1958 David segn\u00f2 9 reti e, il 23 marzo 1958, fu il primo calciatore del \"Lane\" a vestire la maglia della Nazionale, nella partita contro l'.\nAl termine di quel campionato pass\u00f2 alla con cui disput\u00f2 due campionati prima di passare al nel 1961, mentre nel frattempo aveva arretrato la sua posizione in campo da quella di mezzala a quella di media fino a giocare anche da terzino. Con i rossoneri vince il campionato del 1962 e la Coppa dei Campioni l'anno successivo, rimanendo una delle colonne della squadra fino al 1964.\nDopo una stagione anonima pass\u00f2 alla nel 1965. Al termine della stagione 1965-66 retrocesse con la squadra doriana e diede l'addio alla Serie A; dopo un anno passato nelle file dell'Alessandria, lasci\u00f2 il calcio nel 1967.\nNazionale.\nIn Nazionale disput\u00f2 3 partite. Inserito nella rosa per il Mondiale 1962 in Cile, fu schierato nella celebre partita con i padroni di casa che pass\u00f2 alla storia calcistica come la Battaglia di Santiago, dove fu protagonista in negativo con l'espulsione avvenuta a fine primo tempo per un calcio in testa al cileno Sanchez, da cui aveva ricevuto un pugno in pieno volto rimasto impunito qualche minuto prima.\nAllenatore e dirigente.\nDopo aver ricoperto nel corso degli anni '70 il ruolo di allenatore (prima con la Gradese e successivamente con l'Anconitana, l'Alessandria, il Trento e la Casertana), nel 1981 diventa direttore sportivo del Bologna. Esperienza brevissima e sfortunata: in seguito ai dissapori sopravvenuti tra il presidente Tommaso Fabbretti e l'allenatore Radice, a causa della cessione del giovane e promettente Roberto Mancini alla Sampdoria, Gigi Radice e David si dimettono dai rispettivi incarichi. Dal 1984 al 1986 \u00e8 direttore sportivo nel ; nella stagione successiva ricopre lo stesso ruolo al . Successivamente entra a far parte della rete di osservatori per il Milan."}
{"id": "402264", "revid": "287204", "url": "https://it.wikipedia.org/wiki?curid=402264", "title": "Sir Aldingar", "text": "Sir Aldingar \u00e8 una ballata tradizionale in lingua inglese. Nelle Child Ballads le \u00e8 attribuito il numero 59.\nStruttura e storia della ballata.\nLa ballata di Sir Aldingar \u00e8 per molti aspetti eccezionale. Come qualit\u00e0, innanzitutto, tanto da aver fatto sospettare un qualche intervento colto; probabilmente, poi, \u00e8 quella su cui \u00e8 stato pi\u00f9 scritto fra tutte le ballate catalogate da Francis James Child, tanto che il saggio di Paul Cristophersen pubblicato a Oxford nel 1952, \"The Ballad of Sir Aldingar\", \u00e8 unanimemente considerato la migliore monografia mai redatta su una singola ballata angloscozzese. \"Sir Aldingar\" \u00e8 eccezionale anche come lunghezza, dato che non si tratta di un recitativo musicale per menestrelli, ma di una vera ballata popolare; con le sue cinquanta strofe \u00e8 anzi, indubbiamente, la pi\u00f9 lunga in assoluto ed \u00e8 facile immaginare il \"tour de force\" necessario per mandarla a memoria e cantarla. \nIl testo, che presenta qualche lacuna e difficolt\u00e0 di interpretazione, fa parte dell\u2019\"in folio\" di Thomas Percy (I, 166-173) ma non \u00e8 mai stato stabilito con precisione di quale area fosse originario, sebbene l'ambientazione e certe varianti linguistiche facciano pensare all'Inghilterra centro-meridionale. In ogni caso, gi\u00e0 allora la ballata era totalmente svanita dalla tradizione viva, ovviamente per la sua lunghezza. Certo \u00e8 che, come Johnie Cock e come Hind Etin, sembra riportare ad atmosfere autenticamente remotissime.\nEsistono, come spesso accade, dei parziali paralleli danesi e norvegesi della storia, e lo stesso nome del protagonista suona decisamente scandinavo (l'ipotesi pi\u00f9 accreditata parla di un patronimico formato con la radice dell'antico norvegese \"aldr\" \"et\u00e0; vecchiaia; secolo\"; quindi \"*ald-ingr\" \u2018nato da antica stirpe\u2019 oppure \u2018da genitori anziani\u2019), tanto da far sospettare al Cristophersen che la ballata potesse aver avuto origine addirittura ai tempi del Danelaw (VIII secolo). Esistono diversi punti chiave che ci riportano ad una possibile origine altomedievale della storia: tra questi la figura del \"lazar man\", il povero lebbroso (cfr. l'italiano \"lazzaretto, lazzeretto\") utilizzato dal perfido steward per \"incastrare\" l'onesta Regina (la lebbra e le persone che ne venivano colpite, assieme alla peste, sono dei protagonisti di tutta l'immaginazione collettiva di quel periodo, e non solo dell'immaginazione, vista la reale incidenza di quelle terribili malattie). Ma quel che pi\u00f9 ci interessa sono l'incubo premonitore della Regina, con le bestie che fanno quasi pensare alle fiere dantesche e che la spogliano delle insegne proprie della dignit\u00e0 regale, e il misterioso fanciullo vendicatore che \"capta\" il sogno, a met\u00e0 tra un mitologico essere della foresta in contatto con le entit\u00e0 che presiedono ai sogni ed un angelo custode. \nI sogni premonitori non sono rari nelle ballate, ma questo \u00e8 forse l'unico caso in cui ad un sogno \u00e8 affidato un reale contatto, e dal sogno vengono sia la premonizione della sciagura, sia la salvezza della Regina e la punizione di Sir Aldingar (cui vengono simbolicamente mozzate le gambe, per abbassarlo alla statura del fanciullo). Da notare anche l'atmosfera cavalleresca, non certo \"costruita\", con un vero e proprio schiaffo con il guanto e la Regina oltraggiata che chiede al Re di poter cercare un campione che combatta per lei e ristabilisca il suo onore. La Regina, inoltre, viene condannata al rogo, una pena inusuale per l'adulterio, ma che si spiega con il fatto che il Re crede che ella si sia giaciuta con un essere immondo; le fiamme sono quindi uno strumento di purificazione. Un altro punto notevole della ballata \u00e8 la presenza finale di una morale cristiana, con il perdono implorato da Sir Aldingar ormai battuto e smascherato, e benevolmente concesso dalla Regina in nome di Ges\u00f9. \u00c8 un episodio rarissimo nelle ballate, forse unico, e fa capire che la lunghissima storia di Sir Aldingar si \u00e8 venuta formando e \"limando\" in epoche differenti, a partire da tradizioni, credenze e modi di vita antichissimi sui quali si sono innestati concetti e cose di origine chiaramente pi\u00f9 recente, come anche in \"Johnie Cock\". Comunque sia, il testo pervenutoci dal \"Percy Folio\" (il solo) ci rivela uno dei pi\u00f9 begli esempi di ballata \"lunga\", insolitamente complessa nella struttura narrativa e nel linguaggio, dall'andamento mozzafiato, senza alcuna pausa, come un vero e proprio moderno film d'avventura.\nCollegamenti esterni.\nIl testo originale e la traduzione italiana della ballata"}
{"id": "402265", "revid": "14787", "url": "https://it.wikipedia.org/wiki?curid=402265", "title": "Saint-Germain en Laye", "text": ""}
{"id": "402267", "revid": "325224", "url": "https://it.wikipedia.org/wiki?curid=402267", "title": "N\u00e9stor Kirchner", "text": "Dal 25 maggio 2003 al 10 dicembre 2007 \u00e8 stato Presidente dell'Argentina. Succeduto a Eduardo Duhalde che complet\u00f2 il mandato dell'ex presidente radicale Fernando de la R\u00faa, dimessosi a seguito della crisi economica del 2001. Formalmente Kirchner inizi\u00f2 il suo mandato prima della fine del quadriennio precedente. Pur essendo molto popolare decise di non ricandidarsi alla presidenza, lasciando spazio alla sua consorte Cristina Fern\u00e1ndez de Kirchner. Successivamente si trasform\u00f2 nel primo \"primer caballero\" nella storia d'Argentina.\nPrima della presidenza argentina \u00e8 stato sindaco di R\u00edo Gallegos (1987-1991) e governatore della Provincia di Santa Cruz dal 1991 al 2003.\nDopo aver lasciato la presidenza \u00e8 stato sino alla morte il leader del Fronte per la Vittoria e segretario generale dell'Unasur.\nBiografia.\nNote familiari.\nKirchner nacque a Rio Gallegos, capitale della provincia patagonica di Santa Cruz. Suo padre, un ufficiale postale, \u00e8 originario della Svizzera; sua madre, Mar\u00eda Juana Ostoi\u0107, nata a Punta Arenas in Cile, \u00e8 di origini croate. Realizz\u00f2 i suoi studi primari e secondari in scuole pubbliche. Frequent\u00f2 l'Istituto Nazionale \"Republica de Guatemala\". Contemporaneamente Kirchner ader\u00ec al movimento peronista come membro della Juventud Peronista, un gruppo di terzierista opposto al governo militare. Kirchner studi\u00f2 legge all'Universit\u00e0 Nazionale di La Plata, ottenendo la laurea di avvocato nel 1976. In questa occasione incontr\u00f2 Cristina Fern\u00e1ndez divenuta molto presto sua moglie e compagna di lavoro e di lotta politica. Nel 1976 a seguito del golpe dei militari Kirchner e la moglie si trasferirono a Rio Gallegos dove aprirono uno studio legale. Nel 1986 ottenne la candidatura a sindaco della sua citt\u00e0 per il Partito Giustizialista. Nel 1991 \u00e8 stato eletto governatore di Santa Cruz.\nGovernatore di Santa Cruz.\nQuando Kirchner assunse la carica di governatore, la provincia aveva un grosso deficit commerciale di circa 1,2 miliardi di dollari. Nei suoi dieci anni di governo, non solo il deficit venne risanato, ma le finanze della provincia si ritrovarono in attivo. Nel 1994 Kirchner modific\u00f2 la costituzione provinciale che gli permise la possibilit\u00e0 di rielezione infinita. Partecip\u00f2 alla commissione che modific\u00f2 la Costituzione Argentina. Nel 1995 fu rieletto con oltre i due terzi dei voti. A partire da quel momento, si allontan\u00f2 da Carlos Menem e fond\u00f2 una corrente di centro-sinistra chiamata \"Corriente Peronista\". Kirchner nel 1999 sostenne Eduardo Duhalde come candidato a presidente del PJ.\nElezioni presidenziali del 2003.\nLa situazione dopo la presidenza del radicale di centro Fernando de la R\u00faa, fu disastrosa per il PJ. Il partito si spacc\u00f2 in quanto vari leader aspiravano alla presidenza, tra cui lo stesso Kirchner. Il 24 gennaio del 2003 la direzione centrale del PJ sospese le elezioni interne per permettere ai diversi aspiranti (Kirchner, Adolfo Rodr\u00edguez Sa\u00e1 e Carlos Menem) di presentarsi con proprie liste alle elezioni di aprile. Kirchner part\u00ec in posizione svantaggiata, secondo i sondaggi era dietro agli altri peronisti e all'ex ministro Lopez Murphy (candidato delle forze conservatrici). La popolarit\u00e0 del governatore di Santa Cruz incominci\u00f2 ad aumentare quando present\u00f2 un programma di profilo socialdemocratico e progressista, criticando le fallimentari strategie liberiste di de la R\u00faa e di Menem, ponendo l'accento sulla valorizzazione del lavoro, della giustizia, della produzione, dell'equit\u00e0 sociale, della salute e dell'educazione. Kirchner durante la campagna elettorale promise che se fosse stato eletto alla massima magistratura argentina avrebbe mantenuto il ministro dell'economia di Duhalde, Roberto Lavagna. Durante la campagna elettorale partecip\u00f2 anche la moglie.\nNelle elezioni del 27 aprile 2003 il Frente para la Victoria di Kirchner, sinistra socialdemocratica peronista, ottenne il 22,2% dei voti contro il Frente por la Lealtad-Union de Centro Democratico di Menem, incarnante l'anima di destra del peronismo. Dato che nessun candidato ottenne il 45% dei voti (necessario per l'elezione al primo turno), si doveva procedere al ballottaggio.\nGli altri candidati furono Lopez Murphy (centro-destra radicale) che ottenne il 16,3%, Rodr\u00edguez Sa\u00e1 (peronista riformista) con il 14,2%, Elisa Carri\u00f3 (centro-sinistra radicale) con il 14,1%. Il candidato ufficiale dell'UCR, il secondo partito del paese, ottenne appena il 2,3%.\nI sondaggi vedevano Kirchner in testa con il 60-70% dei voti. Per questo motivo Menem si ritir\u00f2 dalla corsa alla presidenza, condizionando Kirchner che risult\u00f2 eletto presidente con la pi\u00f9 bassa percentuale di voti.\nPresidenza dell'Argentina.\nKirchner assunse la presidenza il 25 maggio del 2003. Kirchner, come aveva promesso in campagna elettorale, mantenne come ministro dell'economia Roberto Lavagna. Durante il suo governo il PIL cresceva con ritmi pari alla Cina con punte del 10%. Gli indici di povert\u00e0 e di disoccupazione calarono notevolmente. Durante la presidenza il rapporto tra Argentina e Fondo Monetario Internazionale fu pessimo. Nel novembre del 2006 le riserve internazionali del paese superarono i 30 miliardi di dollari, la disoccupazione scese al 7,35% e la povert\u00e0 si mantenne a un 11,38%. Kirchner ha promosso la difesa dei diritti umani, denunciando i crimini commessi durante il periodo della dittatura militare.\nA livello internazionale Kirchner si alline\u00f2 con altri mandatari di sinistra latinoamericani quali Lula (Brasile), Chavez (Venezuela), Bachelet (Cile), Vazquez (Uruguay), Correa (Ecuador) e Castro (Cuba), che per la prima volta hanno dato vita a un progetto di sviluppo economico e sociale indipendente dalle tradizionali potenze. Kirchner \u00e8 stato un feroce critico della politica estera di Bush, anche se condivise la lotta al terrorismo. Durante il Vertice delle Americhe del 2005 assieme al Brasile, Venezuela e Paraguay rifiut\u00f2 il trattato di libero scambio proposto dagli USA. Nel 2006 nacque un conflitto diplomatico con l'Uruguay riguardo alla costruzione di una gigantesca cartiera sul fiume Uruguay, proposta da Tabar\u00e9 V\u00e1zquez; nel 2010 la Corte internazionale di giustizia decret\u00f2 che l'Uruguay viol\u00f2 il trattato riguardante il fiume Uruguay (Estatuto del R\u00edo Uruguay), dando cos\u00ec ragione al governo argentino. Il 25 maggio del 2006 port\u00f2 avanti le cause delle madri di Plaza de Mayo.\nNelle elezioni di quell'anno non si present\u00f2 alla presidenza lasciando spazio alla moglie Cristina Kirchner.\nAttivit\u00e0 dopo la presidenza.\nN\u00e9stor Kirchner nel 2007 \u00e8 diventato segretario del Partito Giustizialista proponendo l'ingresso del partito nell'Internazionale Socialista. Nel mese di marzo del 2009 il suo movimento politico ha proposto la sua candidatura a deputato per la Provincia di Buenos Aires al fine di appoggiare la moglie, Presidentessa della Repubblica, e di incentivare lo sviluppo di tale provincia.\nIn occasione delle elezioni parlamentari del 2009 Kirchner si \u00e8 candidato come capolista alla Camera della coalizione Fronte per la Vittoria-Partito Giustizialista per la Provincia di Buenos Aires. Risulta eletto ma la sua coalizione ha ottenuto il secondo posto dietro alla coalizione di centro-destra.\nKirchner era considerato un possibile candidato alle elezioni presidenziali del 2011 in cui la presidente Cristina Fern\u00e1ndez si sarebbe potuta non ripresentare.\nMorte.\nMuore il 27 ottobre 2010 a El Calafate all'et\u00e0 di 60 anni, a causa di un infarto cardiaco. Sulle strade di Buenos Aires e di R\u00edo Gallegos si riversano decine di migliaia di persone. In vari paesi, oltre a quello argentino, tra cui Brasile, Venezuela, Cile, Per\u00f9, Ecuador, Guyana, Bolivia, Suriname, Colombia, Paraguay e Uruguay vengono proclamati tre giorni di lutto nazionale."}
{"id": "402268", "revid": "79109", "url": "https://it.wikipedia.org/wiki?curid=402268", "title": "Logica delle proposizioni", "text": ""}
{"id": "402269", "revid": "1326403", "url": "https://it.wikipedia.org/wiki?curid=402269", "title": "Teixeira de Pascoaes", "text": "Biografia.\nNato da una famiglia dell'aristocrazia rurale portoghese, Teixeira de Pascoaes si \u00e8 laureato in Legge all'Universit\u00e0 di Coimbra nel 1901, ma ha esercitato l'avvocatura solo fino al 1913, a Porto, per poi ritirarsi presso le zone di campagna di Gat\u00e3o, facenti parte della natale citt\u00e0 di Amarante, nel nord del Portogallo. Qui ha trascorso gran parte della sua vita, nella villa di famiglia, contemplando il paesaggio naturale della Serra do Mar\u00e3o, dove coltivava la terra, si dedicava alla lettura e dove ha scritto buona parte della sua opera.\nNegli anni di Coimbra, aveva conosciuto altri scrittori portoghesi, in particolare Augusto Gil, Afonso Lopes Vieira, Fausto Guedes Teixeira e Jo\u00e3o L\u00facio. Nella citt\u00e0 di Porto erano poi avvenuti altri significativi incontri, su tutti quelli con Leonardo Coimbra, Raul Brand\u00e3o e Jaime Cortes\u00e3o.\nNonostante la preferenza per la vita ritirata e l'innata indole contemplativa e solitaria, Pascoaes rimase in contatto con molti intellettuali e fu attivo, nonch\u00e9 influente, nel panorama culturale portoghese a lui contemporaneo.\nNel 1905, Pascoaes si affili\u00f2 alla Massoneria.\nNel 1910, fu uno dei fondatori della rivista \"A \u00c1guia\", che dal 1912 fu organo ufficiale del movimento \"Renascen\u00e7a Portuguesa\", fondato da Pascoaes assieme ad altri intellettuali lusitani come Leonardo Coimbra e Jaime Cortes\u00e3o. Pascoaes fu \"leader\" del movimento, direttore della rivista e ispiratore estetico, culturale e filosofico dell'uno e dell'altra, imprimendo a questi progetti il carattere estetico e filosofico del suo Saudosismo.\nNel 1923, entr\u00f2 a far parte dell'Accademia delle Scienze di Lisbona. \nPascoaes \u00e8 stato nominato per il Premio Nobel per la Letteratura, negli anni 1942, 1943, 1944, 1947 e 1948. \nMor\u00ec all'et\u00e0 di 75 anni, in seguito a complicazioni polmonari.\nOpera.\nPascoaes debutt\u00f2 come poeta nel 1895 con \"Embri\u00f5es\" (\"Embrioni\"), raccolta di versi che non ebbe grande successo, ricevendo addirittura critiche non favorevoli da parte dell'affermato poeta Guerra Junqueiro.\nLa sua consacrazione avvenne nel 1898 con le poesie di \"Sempre\", dove si ritrovano gi\u00e0 gli elementi pi\u00f9 tipici della sua poesia e del suo pensiero: la fusione tra soggettivo e oggettivo, il sentimento religioso dell'esistenza e delle cose, il sacro che si nasconde e allo stesso tempo si rivela nella dimensione dell'ombra, popolata di fantasmi e spettri, il fascino per il mistero e per l'enigma, la vocazione mistica che tutto trasforma. \nPascoaes \u00e8 autore prolifico nel campo della poesia, durante gli anni a seguire, soprattutto fino al 1912, quando opere come \"Jesus e P\u00e3\" (\"Ges\u00f9 e Pan\", 1903), \"Vida Et\u00e9rea\" (\"Vita Eterea\", 1906), \"Senhora da Noite\" (\"Signora della Notte\", 1909) e \"Regresso ao Para\u00edso\" (\"Ritorno al Paradiso\", 1912) tracciano in modo sempre pi\u00f9 marcato le coordinate del suo percorso estetico e filosofico, definendo lo stile e la proposta culturale che Pascoaes tradurr\u00e0 nell'ideale del Saudosismo. \nTra il 1910 e il 1912, diventa il faro del movimento culturale \"Renascen\u00e7a Portuguesa\" e della rivista ad esso associata, \"A \u00c1guia\", di cui fu direttore tra il 1912 e il 1926, riunendo attorno a s\u00e9 molti tra i pi\u00f9 rilevanti intellettuali portoghesi dell'epoca - tra cui Fernando Pessoa, Ant\u00f3nio S\u00e9rgio e Leonardo Coimbra -, e impegnandosi a fornire alla nazione e agli intellettuali portoghesi un pensiero di riferimento per una riforma o rinascita della mentalit\u00e0 nazionale attraverso la cultura, nel contesto di decadenza e crisi nazionale che si protraeva da decenni in Portogallo.\nTale ambiziosa opera si sostanzia nell'elaborazione del Saudosismo, che a partire da elementi neoromantici si costituisce come originale, organica e programmatica Filosofia della Saudade, e allo stesso tempo Filosofia della Portoghesit\u00e0, che Pascoaes esprime attraverso prose, conferenze e saggi negli Anni 1910, tra i quali \"O Esp\u00edrito Lusitano e o Saudosismo\" (\"Lo Spirito Lusitano e il Saudosismo\", 1912), \"O G\u00e9nio Portugu\u00eas na sua Express\u00e3o Filos\u00f3fica, Po\u00e9tica e Religiosa\" (\"Il Genio Portoghese nella sua Espressione Filosofica, Portoghese e Religiosa\", 1913), \"A Era Lus\u00edada\" (\"L'Era Lusiada\", 1914), \"Arte de Ser Portugu\u00eas\" (\"Arte di Essere Portoghese\", 1915) e \"Os Poetas Lus\u00edadas\" (\"I Poeti Lusiadi\", 1919).\nA partire dalla met\u00e0 degli Anni 1910, si cimenta sempre pi\u00f9 nella prosa poetica (\"O Bailado\", \"Il Balletto\" 1921), negli aforismi (\"O Pobre Tolo\", \"Il Povero Stolto\", 1924) e nel dramma teatrale (\"D. Carlos\", \"Don Carlo\", 1925), ma \u00e8 negli Anni 1930 che la sua opera vira decisamente verso il genere della biografia, con la pubblicazione della biografia di Paolo di Tarso, \"S\u00e3o Paulo\" (\"San Paolo\", 1934), alla quale seguono \"S\u00e3o Jer\u00f3nimo\" (\"San Girolamo\", 1936), \"Napole\u00e3o\" (\"Napoleone\", 1940), \"O Penitente: Camilo Castelo Branco\" (\"Il Penitente: Camilo Castelo Branco\", 1942) e \"Santo Agostinho\" (\"Sant'Agostino\", 1945). Si tratta di opere fondamentali per comprendere il pensiero pascoalino, anche nei suoi aspetti polemici e al di l\u00e0 dei temi nazionalisti.\nL'opera in prosa \"O Homem Universal\" (\"L'Uomo Universale\", 1937) \u00e8 dedicata a chiarire quello che propriamente \u00e8 il \u00abpensiero poetico\u00bb di Pascoaes, mentre alle sue idee religiose \u00e8 dedicato \"A Minha Cartilha\" (\"Il Mio Catechismo\", pubblicato postumo, nel 1954). Nella sua produzione degli ultimi anni trova spazio anche la finzione narrativa, in \"O Empecido\" (\"L'Impedito\", 1950) e \"Dois Jornalistas\" (\"Due Giornalisti\", 1951).\nDa segnalare che Pascoaes si dedic\u00f2 anche all'arte pittorica e che nel XXI secolo anche questo aspetto della sua creativit\u00e0 ha iniziato a suscitare maggiore interesse pubblico, sebbene rimanga marginale rispetto alla poesia e al pensiero dell'autore.\nPensiero.\nIl pensiero di Pascoaes \u00e8 identificabile soprattutto con la tendenza culturale che egli stesso elabor\u00f2 e divulg\u00f2 negli Anni 1910, chiamandola Saudosismo. Pur non definendo per intero l'articolato percorso intellettuale dell'autore, il Saudosismo \u00e8 senza dubbio il contributo estetico, culturale e filosofico per il quale Pascoaes \u00e8 maggiormente identificato ed \u00e8 pi\u00f9 conosciuto, pi\u00f9 influente e allo stesso tempo pi\u00f9 criticato.\nIl contesto in cui il Saudosismo nasce \u00e8 quello della decadenza culturale, istituzionale, sociale e intellettuale del Portogallo tra il XIX e il XX secolo, quella stessa decadenza alla quale aveva cercato di reagire la Generazione del 70 e alla quale nel 1910 volle porre rimedio, dal punto di vista politico, l'istituzione rivoluzionaria della Repubblica e la fine della Monarchia.\nIn questo clima rivoluzionario e repubblicano, Pascoaes si propone di rifondare la mentalit\u00e0 e la cultura portoghesi, per resuscitare la Patria attraverso la definizione e lo sviluppo di un'essenza (o anima) nazionale, che costituisca il nucleo ideale e allo stesso tempo l'ancora pratica della rinascita nazionale del Portogallo. Dal punto di vista culturale, tale proposito riflette un'impostazione in cui sono evidenti aspetti di tipo neoromantico.\nLa suddetta essenza o anima nazionale portoghese \u00e8, secondo Pascoaes, la Saudade. Questa \u00e8 un sentimento complesso, imparentato con la nostalgia e la malinconia, riscontrabile nella letteratura, nel pensiero e nella mentalit\u00e0 lusitani (e lusofoni, in generale). La Saudade, secondo Pascoaes, \u00e8 armonica sintesi tra dolore e ricordo, tra dolore e desiderio, e quindi tra materia e spirito, tra immanente e trascendente, tra terra e cielo, tra paganesimo e cristianesimo, tra atavismi celtico-ariani e arabo-semiti. La Saudade si costituisce - e si rivela, in senso spiritualista attraverso la letteratura -, al tempo stesso come elemento tipico della Portoghesit\u00e0 e come dimensione ontologica universale, sia dell'essere umano, sia della natura, sia di Dio stesso. In uno dei passaggi della teorizzazione pascoalina, si legge:\nTale nazionalizzazione e universalizzazione della Saudade \u00e8 appunto il Saudosismo, che si afferma come tendenza estetica, come filosofia, come prospettiva religioso-spirituale e come aspettativa messianica - dai chiari connotati sebastianisti - del Portogallo, in vista di una vaticinata \"Era Lus\u00edada\", sorta di nuova Et\u00e0 dell'Oro dello stesso Portogallo, la quale corrisponde, in varie interpretazioni saudosiste, a una sorta di nuova rivelazione (e quindi era o civilt\u00e0) universale. Tale coincidenza tra destino lusitano e destino universale ripropone il Portogallo e i portoghesi, nell'ottica saudosista, tra i protagonisti della civilt\u00e0 umana, secoli dopo i gloriosi - e perduti - tempi dei \"Descobrimentos\".\nIl Saudosismo fu la tendenza propria del movimento della \"Renascen\u00e7a Portuguesa\", quindi della rivista \"A \u00c1guia\", e vide tra i suoi aderenti e protagonisti altri nomi di spicco della cultura portoghese contemporanea, come il filosofo Leonardo Coimbra e il poeta M\u00e1rio Beir\u00e3o.\nIn un primo momento, anche Fernando Pessoa e Ant\u00f3nio S\u00e9rgio aderirono a tale movimento, tuttavia distaccandosene in seguito. In entrambi i casi, un punto decisivo di rottura \u00e8 rintracciabile in un certo tipo di nazionalismo passatista, che il Saudosismo rappresentava agli occhi di alcuni. Nel caso di Pessoa, questi decise di virare su coordinate maggiormente cosmopolite e futuriste, radunando, a met\u00e0 Anni 1910, i primi modernisti portoghesi attorno alla rivista \"Orpheu\". Per quel che riguarda S\u00e9rgio, celebre \u00e8 la sua polemica contro Pascoaes, che riflette l'orientamento razionalista e pragmatico di S\u00e9rgio nei confronti dell'ascetismo spiritualista e messianico della \"Renascen\u00e7a Portuguesa\", movimento che S\u00e9rgio appunto abbandon\u00f2, cos\u00ec come fecero Jaime Cortes\u00e3o e Raul Proen\u00e7a, per poi confluire tutti e tre nel nuovo progetto della rivista \"Seara Nova\" all'inizio degli Anni 1920.\nSarebbe tuttavia riduttivo identificare il pensiero di Pascoaes soltanto con una forma di nazionalismo essenzialista, giacch\u00e9 la sua teoria della Saudade - al netto degli elementi nazionalisti ed etno-psicologici - si presenta a tutti gli effetti come una proposta filosofica originale e universalista, in senso metafisico, ontologico, antropologico, teologico, escatologico, gnoseologico, etico e spirituale.\nLa Saudade \u00e8 in questo senso la caratteristica fondamentale dell'Essere, un Essere scisso e decaduto che, attraverso una cosmogonia \"saudosa\", ambisce, non tanto a un ritorno all'unit\u00e0 originaria, bens\u00ec al superamento di essa, quindi a una nuova, pi\u00f9 luminosa e autentica unit\u00e0 divina. La scissione e la caduta, in questa prospettiva, sarebbero provvidenziali e addirittura inerenti a Dio stesso, mentre la successiva redenzione e l'ascesi - cui motore \"saudoso\" \u00e8 il ricordo dell'unit\u00e0 perduta - avverrebbero attraverso l'essere umano spiritualizzato (come fosse una divinit\u00e0 redentrice), il quale universalizza e redime l'intero dolore della Natura (sorta di divinit\u00e0 decaduta), caricando su di s\u00e9 questo \u00ab\"pathos\" universale\u00bb e trasformandolo attraverso l'umana e ardua opera della coscienza e dello spirito. Si leggano, a proposito, alcuni versi di \"Sempre\":\nDati questi elementi spiritualisti ed eterodossi rispetto al Cattolicesimo, il saudosismo di Pascoaes presenta echi gnostici e, per quel che riguarda il pensiero portoghese, ricorda aspetti della filosofia di Sampaio Bruno. Il pensiero pascoalino \u00e8 stato inoltre descritto come monista e panteista.\nCol passare dei decenni, il pensiero di Pascoaes \u00e8 stato sempre pi\u00f9 riletto in quest'ultima chiave spiritualista e universalista, da importanti filosofi portoghesi contemporanei, come Eduardo Louren\u00e7o e Paulo Borges. Maggiormente legati agli aspetti nazionalisti del saudosismo sono, invece, altri pensatori lusitani contemporanei, in particolare quelli del Movimento della Filosofia Portoghese, come Ant\u00f3nio Braz Teixeira, Dalila Pereira da Costa, Ant\u00f3nio Quadros e Ant\u00f3nio Telmo.\nIn definitiva, Pascoaes \u00e8 stato un \u00abpoeta-filosofo\u00bb, la cui figura e il cui pensiero sono entrati a tutti gli effetti a far parte degli studi filosofici, costituendo un irrinunciabile riferimento contemporaneo per quel che riguarda la Filosofia della Saudade, la quale costituisce uno dei campi d'elezione del pensiero portoghese (e lusofono), fin dai tempi di \"Leal Conselheiro\" (\"Consigliere Leale\", 1437-1438), opera scritta dal re-filosofo D. Duarte.\nOpere.\nRaccolte di poesie e principali opere in prosa:"}
{"id": "402271", "revid": "325224", "url": "https://it.wikipedia.org/wiki?curid=402271", "title": "Eduardo Duhalde", "text": "\u00c8 stato Presidente dell'Argentina \"ad interim\" dal 2 gennaio 2002 al 25 maggio 2003."}
{"id": "402273", "revid": "8596", "url": "https://it.wikipedia.org/wiki?curid=402273", "title": "Eduardo Alberto Duhalde", "text": ""}
{"id": "402282", "revid": "115998133", "url": "https://it.wikipedia.org/wiki?curid=402282", "title": "Bosco Atro", "text": "Il Bosco Atro (chiamato Boscotetro nell'edizione Bompiani de \"Lo Hobbit\"; Boscuro nella nuova traduzione italiana de \"Il Signore degli Anelli\"; \"Mirkwood\" in originale) \u00e8 un bosco di Arda, l'universo immaginario creato dallo scrittore inglese J. R. R. Tolkien. Dimora degli Elfi Silvani posta sotto il dominio di re Thranduil, padre di Legolas, \u00e8 situata a est delle montagne Nebbiose, e veniva anticamente detta Eryn Galen, cio\u00e8 \"Boscoverde il Grande\".\nEtimologia.\nIl termine Bosco Atro \u00e8 la traduzione italiana di \"Mirkwood\", termine gi\u00e0 utilizzato prima di Tolkien da William Morris nel racconto \"The House of the Wolflings\" del 1888, e lo stesso Tolkien ne ammette una provenienza precedente alla sua idea di Arda, in \"La realt\u00e0 in trasparenza\" lo fa risalire a vecchie leggende e tradizioni legate al luogo di confine tra i Goti e gli Unni.\nIl termine \u00e8 infatti derivato dalla foresta \"Myrkvi\u00f0r\" della mitologia norrena. Trasposto in antico inglese, il termine appare \"Myrcwudu\", molto simile a \"Mirkwood\"; esso appare in \"The Lost Road and Other Writings\" di Tolkien, in un poema cantato, \"Aelfwine\":\nStoria.\nIl Bosco Atro durante la Terza Era rappresentava la pi\u00f9 estesa foresta della Terra di Mezzo, partendo sin dalla riva orientale dell'Anduin. Nell'XI secolo della Terza Era, l'influenza di Dol Guldur scese sulla foresta che si incup\u00ec e prese il nome appunto di Bosco Atro. Questa estensione fu infestata da orchi, lupi mannari ed altre malvagie creature che progressivamente fecero cadere in disuso l'Antica Via Silvana, che lo attraversava da ovest ed est. In tal senso si narra che la Compagnia di Thorin Scudodiquercia riusc\u00ec ad attraversarlo nel 2941 T.E. solo a prezzo di grandi pericoli, e gi\u00e0 allora all'interno erano rimasti solo gli Elfi Silvani di Thranduil e pochi boscaioli.\nNel \"Silmarillion\", le alture del Dorthonion alla fine caddero sotto l'incantesimo di Morgoth e vennero ribattezzate Taur-nu-Fuin \"Foresta sotto l'Ombra Notturna\" in Sindarin, che Tolkien in inglese traduce come Mirkwood (Bosco Atro, appunto). Insieme al resto del Beleriand, questa foresta scomparve dopo il cataclisma della Guerra d'Ira anche se una parte delle cime dei suoi monti potrebbe ancora esistere nella forma di un'isola al largo delle coste del Lindon.\nNel \"Signore degli Anelli\" e altri racconti correlati, Bosco Atro \u00e8 usato come una traduzione della parola ad\u00fbnaica per indicare la grande foresta delle Terre Selvagge.\nIl Reame Boscoso del Bosco Atro.\nIl regno a nord della foresta, chiamato anche Reame Boscoso, fu fondato nella Seconda Era da Thranduil e dal padre Oropher e fu il regno elfico pi\u00f9 duraturo essendo ancora probabilmente popolato da Elfi Silvani (Sindar e Nandor) nella Quarta Era, almeno fino al regno di Elessar a Gondor.\nNel bosco si trova la residenza, appunto, di un regno di Elfi Silvani guidato da una casata di Elfi Sindarin, dapprima il Re Oropher e successivamente suo figlio Thranduil. Fino all'anno 1100 della Terza Era la foresta veniva chiamata BoscoVerde il Grande, ma poi l'ombra dell'Oscuro Signore Sauron cadde su di essa e gli uomini cominciarono a chiamarla Taur-nu-Fuin e Taur-en-Daedelos, in lingua Sindarin, rifacendosi alle terre del Beleriand. Sauron si rinchiuse nella fortezza di Dol Guldur sull'Amon Lanc, cacciando Thranduil e la sua gente sempre pi\u00f9 al nord, cosicch\u00e9 alla fine della Terza Era erano diventati un piccolo popolo sospettoso che aveva finito per scomparire alla conoscenza dei pi\u00f9. La Vecchia Via dei Nani tagliava la foresta da est ad ovest ma, a causa della vicinanza a Dol Guldur, veniva usata molto raramente. Gli Elfi crearono un sentiero molto pi\u00f9 a nord per evitare la zona influenzata da Sauron.\nNe \"Lo Hobbit\", Bilbo Baggins, insieme a Thorin Scudodiquercia e alla sua Compagnia di Nani, si inoltr\u00f2 nel Bosco Atro cercando di raggiungere Erebor per strapparla dagli artigli di Smaug. L\u00ec incapparono in vari ragni giganti della stirpe di Shelob, tutti discendenti di Ungoliant. Poco dopo furono catturati dagli Elfi. Durante questi eventi, il Bianco Consiglio attacc\u00f2 Dol Guldur costringendo Sauron a rifugiarsi a Mordor. Grazie a ci\u00f2, la sua influenza nel Bosco Atro diminu\u00ec sensibilmente.\nAnni dopo, Aragorn riusc\u00ec a catturare Gollum e lo port\u00f2 alla corte di Thranduil come prigioniero. Gollum fugg\u00ec durante un'incursione degli Orchi e si rifugi\u00f2 a Moria.\nNel corso della guerra dell'Anello, l'esercito di L\u00f3rien attravers\u00f2 l'Anduin e prese Dol Guldur, distruggendola. Thranduil ed i suoi elfi, che avevano partecipato alla resistenza contro Mordor, si ritrovarono con Celeborn al centro della foresta nel giorno del Capodanno elfico e mutarono il nome di Bosco Atro in Eryn Lasgalen (ovvero \"Bosco di Foglieverdi\") come riportato nel \"Signore degli Anelli\". Successivamente la parte settentrionale entr\u00f2 a far parte del regno di Thranduil, mentre quella meridionale, che assunse il nome di L\u00f3rien Orientale, fu affidata a Celeborn, mentre il centro del bosco fu donato ai Beorniani ed agli Woses.\nDopo la definitiva sconfitta di Sauron, avvenuta alla fine della Terza Era, l'oscurit\u00e0 lasci\u00f2 Bosco Atro."}
{"id": "402284", "revid": "1482985", "url": "https://it.wikipedia.org/wiki?curid=402284", "title": "Eduardo Oscar Cama\u00f1o", "text": "Presidente della Camera dei deputati, di fatto fu Presidente \"ad interim\" dell'Argentina dal 31 dicembre 2001 al 2 gennaio 2002 nel convulso periodo successivo alla crisi finanziaria dello Stato. Sal\u00ec alla carica dopo le contemporanee dimissioni del presidente Adolfo Rodr\u00edguez Sa\u00e1 e del Presidente de Senato Ram\u00f3n Puerta, che secondo la legge lo precedevano nella gerarchia di successione. La sua carica, come da legge dur\u00f2 il tempo necessario a convocare il parlamento ed eleggere il nuovo presidente Eduardo Alberto Duhalde."}
{"id": "402285", "revid": "8596", "url": "https://it.wikipedia.org/wiki?curid=402285", "title": "Eduardo Camano", "text": ""}
{"id": "402286", "revid": "8596", "url": "https://it.wikipedia.org/wiki?curid=402286", "title": "Eduardo Cama\u00f1o", "text": ""}
{"id": "402296", "revid": "325224", "url": "https://it.wikipedia.org/wiki?curid=402296", "title": "Adolfo Rodr\u00edguez Sa\u00e1", "text": "Fu Presidente \"ad interim\" dell'Argentina dal 23 dicembre 2001 al 31 dicembre 2001, lasciando la carica solo otto giorni dopo, in seguito alla dichiarazione di bancarotta del paese.\nDal 2005 ricopre la carica di senatore al \"Congreso de la Naci\u00f3n Argentina\", rappresentante della Provincia di San Luis, dopo aver ricoperto, dal 2003 al 2005, il ruolo di parlamentare alla camera dei deputati.\nSi \u00e8 candidato in occasione delle elezioni presidenziali del 2003 e a quelle del 2015 ottenendo, rispettivamente, il 14,1% e l'1,6% dei voti.\nFamiglia.\nIl fratello Alberto \u00e8 governatore della provincia di San Luis dal 2015."}
{"id": "402303", "revid": "842", "url": "https://it.wikipedia.org/wiki?curid=402303", "title": "VHTR", "text": ""}
{"id": "402306", "revid": "325224", "url": "https://it.wikipedia.org/wiki?curid=402306", "title": "Ram\u00f3n Puerta", "text": "Presidente del Senato, di fatto fu Presidente \"ad interim\" dell'Argentina dal 21 dicembre 2001 al 23 dicembre 2001.\nBiografia.\nStudi\u00f2 nelle migliori scuole argentine come la Universidad Cat\u00f2lica Argentina. Peronista, fu governatore della provincia di Misiones tra il 1991 e il 1999. \nNel 2001 divenne presidente del Senato e per questo motivo, dopo le dimissioni del presidente Fernando de la R\u00faa, stante la mancanza di un vice-presidente (dopo le dimissioni nel 2000 di Carlos \u00c1lvarez), assunse secondo la legge l'incarico di presidente dell'Argentina \"ad interim\" solo per il tempo necessario (due giorni) per convocare il parlamento per l'elezione di un nuovo presidente. Quando il successivo 31 dicembre il presidente eletto Adolfo Rodr\u00edguez Sa\u00e1 rassegn\u00f2 a sua volta le dimissioni, Puerta aveva gi\u00e0 rassegnato le sue dimissioni da presidente del senato, e la carica di presidente \"pro tempore\" pass\u00f2 a Eduardo Oscar Cama\u00f1o, presidente della camera.\nDall'8 marzo 2016 \u00e8 ambasciatore in Spagna."}
{"id": "402308", "revid": "325224", "url": "https://it.wikipedia.org/wiki?curid=402308", "title": "Fernando de la R\u00faa", "text": "Di origini galiziane e appartenente ad una famiglia della piccola borghesia, partecip\u00f2 alle elezioni presidenziali in Argentina del 1999 quale candidato dell'Alianza (UCR e FREPASO) e divenne Presidente dell'Argentina dal 10 dicembre 1999 al 21 dicembre 2001. Membro dell'Unione Civica Radicale, si dimise a seguito della crisi finanziaria che colp\u00ec l'Argentina nel 2001. La morte di manifestanti in piazza a mano delle forze dell'ordine lo portarono alle dimissioni. Le responsabilit\u00e0 della crisi, tuttavia, erano ascrivibili all'operato del suo predecessore Carlos Sa\u00fal Menem. Ha ricoperto la carica di sindaco di Buenos Aires dal 1996 al 1999.\nCollegamenti esterni.\nhttps://www.repubblica.it/online/mondo/argentinauno/emergenza/emergenza.html"}
{"id": "402313", "revid": "8596", "url": "https://it.wikipedia.org/wiki?curid=402313", "title": "Carlos Menem", "text": ""}
{"id": "402316", "revid": "325224", "url": "https://it.wikipedia.org/wiki?curid=402316", "title": "Carlos Sa\u00fal Menem", "text": "Fu Presidente dell'Argentina per due mandati dall'8 luglio 1989 al 10 dicembre 1999.\nGli inizi.\nNato nella provincia di La Rioja, una delle pi\u00f9 povere del paese, fu un fervente sostenitore della politica peronista. Figlio di Sa\u00fal Menem e di Mohibe Akil - entrambi di origini siriane, della cittadina di Yabrud - il giovane Carlos Sa\u00fal decise da ragazzo di convertirsi al Cristianesimo e, nel 1956, entr\u00f2 nel Partito Peronista.\nAvvocato, nel 1973 fu eletto governatore di La Rioja, raggiungendo ben presto la notoriet\u00e0 a causa del suo impegno in difesa dei parenti dei desaparecidos, trucidati dal regime militare. In seguito a questo fu imprigionato per un periodo di circa cinque anni. Nel 1983, dopo la caduta della giunta militare nel suo Paese, fu riconfermato governatore di La Rioja.\nPrimo mandato presidenziale.\nCon la campagna presidenziale del 1989, Carlos Sa\u00fal Menem si impose al governo della nazione Argentina col cavallo di battaglia del neoliberismo. Uno dei suoi primi atti come presidente fu la concessione della grazia a tutti i politici del precedente governo responsabili del sanguinoso fenomeno dei \"desaparecidos\" (scomparsi) e crimini di guerra. Insieme al ministro dell'Economia, Domingo Cavallo, Menem decise di imporre il tasso di cambio fisso peso-dollaro per contenere l'inflazione, riuscendo nell'intento.\nGrazie alla nuova stabilit\u00e0 economica, in Argentina cominci\u00f2 ad affluire molto denaro dall'estero (soprattutto da parte di piccoli e medi risparmiatori attraverso i bond). Menem diede il via ad un'ampia opera di privatizzazione fra il 1990 e il 1992, privatizzando, per l'appunto, molte aziende base: tra le tante furono cedute le Poste e met\u00e0 della compagnia petrolifera di Stato, la Y.P.F. (\"Yacimientos Petroliferos Fiscales\"). Si stima che la liquidazione di gran parte del patrimonio nazionale abbia rappresentato una perdita di 60 miliardi di dollari.\nIl presidente decise anche di eliminare i vincoli doganali, con il positivo risultato di riuscire a conseguire la modernizzazione delle aziende argentine. Tuttavia ne risentirono molte piccole e medie imprese, che furono costrette a perdere profitti o, in alcuni casi, addirittura a chiudere. Nell'aprile del 1994 Menem conquist\u00f2 la maggioranza nell'Assemblea costituente, ci\u00f2 che gli permise di potersi candidare per la seconda volta (con un mandato ridotto da sei a quattro anni) alla Casa Rosada. Durante il suo primo mandato l'Argentina cerc\u00f2 di riallacciare i rapporti diplomatici con la Gran Bretagna, interrotti dal 1982 in occasione della Guerra delle Falkland e incrementare i rapporti diplomatici con gli Stati Uniti d'America, sotto l'amministrazione Bush sr.\nSecondo mandato presidenziale.\nForte del fatto di essere riuscito a domare l'inflazione attraverso le sue politiche neoliberiste, Menem fu riconfermato alla Casa Rosada come presidente nel 1995. Il secondo mandato fu caratterizzato da una chiara intenzione di Menem di ottenere una modifica della Costituzione, che avrebbe permesso al presidente di presentarsi alle elezioni presidenziali del 1999. L'anno seguente alla conferma presidenziale si acuirono alcuni problemi al fatto della \n\"dollarizzazione\": le industrie agricole di tutta l'Argentina, a causa del prezzo troppo alto delle loro materie prime, furono sfavorite all'estero da altri Paesi limitrofi, come il Brasile.\nIl 26 e 27 settembre del 1996 l'intera nazione fu letteralmente paralizzata da uno sciopero generale che registr\u00f2 circa l'ottanta per cento delle adesioni. L'anno dopo, il Partito Giustizialista perse la maggioranza in Parlamento a favore delle coalizione di centro-sinistra dell'Unione Civica Radicale. Nel 1998, l'evento pi\u00f9 importante fu la piena riconciliazione con la Gran Bretagna, sancita ufficialmente dalla visita del principe Carlo. La Corte Suprema bocci\u00f2 definitivamente la proposta del Presidente della Repubblica di potersi ricandidare per un eventuale terzo mandato consecutivo: ne seguirono aspre polemiche che si protrassero per mesi.\nPeriodo successivo.\nNel 1995 Menem fu indagato per una presunta vendita illegale di armi all'estero, ma la faccenda pass\u00f2 in secondo piano a causa dell'aggravarsi della crisi economica che dilagava nel paese. La vicenda giudiziaria sar\u00e0 archiviata e riaperta nel 2003, dopo la sconfitta elettorale di Menem contro N\u00e9stor Kirchner. \u00c8 stato raggiunto da due mandati di cattura internazionali in Cile e oggi, dopo aver ricevuto rassicurazioni dalle istituzioni che non sarebbe stato arrestato, \u00e8 ritornato alla Rioja. Nel 2013 \u00e8 stato condannato a sette anni di carcere per aver favorito il contrabbando di armi verso il Cile e la Croazia durante la sua presidenza. Riconfermato senatore della Repubblica Argentina per la provincia di La Rioja per il Frente Justicialista Riojano.\nIl 24 dicembre 2020 entra in coma a seguito di un collasso renale. Mai ripresosi, muore il 14 febbraio 2021 presso il sanatorio Los Arcos di Buenos Aires per sopraggiunte complicazioni legate ad un'infezione del tratto urinario, a 90 anni. In seguito a funerali di Stato, viene sepolto nel cimitero islamico di San Justo accanto a suo figlio."}
{"id": "402317", "revid": "100676", "url": "https://it.wikipedia.org/wiki?curid=402317", "title": "Problema delle monete", "text": "In matematica, un problema delle monete \u00e8 ciascuna classe di problemi della forma generale:\nSe tutte le monete sono un numero pari di quatloos, non si possono fare i cambi esatti per nessun numero dispari di quatloos; questo sar\u00e0 vero anche se i tagli delle monete hanno come divisore comune tre o numeri pi\u00f9 grandi. In un linguaggio pi\u00f9 preciso si ha:\nSe il massimo comun divisore non \u00e8 uguale a 1 allora formula_5 non esiste, poich\u00e9 solo i multipli del MCD possono essere scritti come combinazioni lineari come sopra; ma se il MCD \u00e8 1, allora formula_5 esiste. Il numero pi\u00f9 grande trovato \u00e8 chiamato a volte numero di Frobenius, mentre l'equazione Diofantea\n\u00e8 a volte chiamata equazione di Frobenius.\nSoluzioni.\nIl problema delle monete \u00e8 stato risolto per formula_8. Nessuna soluzione in forma chiusa \u00e8 conosciuta per formula_9.\n\"n\" = 1.\nSe formula_10, allora a meno che formula_11, ci saranno infiniti numeri di interi positivi \"m\" che non potranno essere espressi come formula_12 (quelli che non sono divisibili per formula_13).\n\"n\" = 2.\nSe formula_14, il numero di Frobenius pu\u00f2 essere trovato dalla formula formula_15. Tale formula fu scoperta da James Joseph Sylvester nel 1884.\n\"n\" = 3.\nAlgoritmi veloci sono conosciuti per tre numeri, anche se il calcolo pu\u00f2 essere molto noioso se svolto manualmente.\nVoci correlate.\nIdentit%C3%A0_di_B%C3%A9zout"}
{"id": "402326", "revid": "4175", "url": "https://it.wikipedia.org/wiki?curid=402326", "title": "Conf\u00e9d\u00e9ration Africaine de Volleyball", "text": "La Conf\u00e9d\u00e9ration Africaine de Volleyball (CAVB) \u00e8 l'organo di governo della pallavolo africana e ha sede al Cairo, Egitto."}
{"id": "402345", "revid": "2225", "url": "https://it.wikipedia.org/wiki?curid=402345", "title": "Men in Black 2", "text": ""}
{"id": "402398", "revid": "729019", "url": "https://it.wikipedia.org/wiki?curid=402398", "title": "Asdrubale Barca", "text": "Biografia.\nGiovent\u00f9.\nPoco \u00e8 conosciuto della giovent\u00f9 di Asdrubale, il cui nome, in punico \"zrb'l\" significa \"Il mio soccorso \u00e8 Baal.\" Sappiamo per\u00f2 che era presente, col fratello Annibale, quando il loro padre, Amilcare teneva sotto assedio la citt\u00e0 di Helike (probabilmente l'attuale Elche de la Sierra).\nAmilcare in quell'occasione, obbligato a prendere la fuga, muore annegato nell'attraversamento del fiume J\u00facar.\nAttivit\u00e0 militare.\nQuando il fratello Annibale part\u00ec per la guerra in Italia, gli lasci\u00f2 il comando della provincia e dell'armata spagnola, rafforzandone il suo contingente militare con reparti africani costituiti da 11.850 fanti, 300 Liguri, 500 soldati delle Baleari, cavalieri libifenici (stirpe mista di Cartaginesi e Africani), 450 Numidi, 800 Mauri, una piccola schiera di Ilergeti e 300 cavalieri spagnoli, oltre a 21 elefanti. Gli diede anche una flotta composta da 50 quinqueremi, 5 triremi e 2 quadriremi, anche se quelle in pieno assetto da guerra, complete quindi di rematori, erano solo 32 quinqueremi e le 5 triremi.\nAsdrubale partecipa poi alla Seconda guerra punica e comanda truppe cartaginesi in Spagna dal 218 a.C. in poi, cercando di arrestare la devastante avanzata romana. Sub\u00ec una serie di rovesci negli anni successivi, come ad esempio presso Dertosa, a \"Iliturgi\" (nei pressi della moderna Meng\u00edbar), a Munda o ad Orongi, prima di ricevere l'aiuto di Massinissa, re dei Numidi, riuscendo cos\u00ec a battere nel 212 a.C. i due Scipioni, Publio Cornelio Scipione e suo fratello Gneo Cornelio Scipione Calvo. La Spagna sarebbe potuta cadere allora nelle mani dei Cartaginesi se un cavaliere romano di nome Lucio Marzio non avesse colto due vittorie contro i capi cartaginesi, figli di Asdrubale Giscone e Magone.\nL'arrivo di Scipione l'Africano nel 211 a.C. \u00e8 seguito da un mutamento della situazione di Asdrubale in Spagna. Nel 208 a.C., Scipione affronta Asdrubale a Baecula (oggi Santo Tom\u00e9) e lo vince nella Battaglia di Baecula. Ci\u00f2 non imped\u00ec tuttavia ad Asdrubale di reclutare un esercito imponente, anche proveniente dall'Africa, per raggiungere suo fratello Annibale, poich\u00e9 a Cartagine riponevano in questo piano ogni speranza di vittoria.\nNel 207 a.C. raggiunge il fratello in Italia con potenti rinforzi. Dopo aver oltrepassato le Alpi, prova ad assediare Piacenza ma senza successo. Mentre riprende la via verso il Bruttium dove si trova Annibale, \u00e8 bloccato dall'esercito romano. I due consoli Gaio Claudio Nerone e Marco Livio Salinatore, si erano congiunti con i loro due eserciti dopo che Claudio Nerone aveva deciso di lasciare la sua provincia mettendosi all'inseguimento di Annibale. Questo secondo esercito consolare doveva essere condotto in modo surrettizio per sorprendere Asdrubale. Questi per\u00f2 scopre il tranello e tenta di fuggire con il suo esercito ma \u00e8 raggiunto vicino al fiume Metauro, nelle Marche. La battaglia che ne segue, la battaglia del Metauro, rappresenta una vittoria romana di grande rilevanza. Secondo Tito Livio, 56\u00a0000 Cartaginesi furono uccisi e tra loro Asdrubale. I vincitori gli mozzarono la testa e la gettarono davanti al campo fortificato di Annibale."}
{"id": "402400", "revid": "92723", "url": "https://it.wikipedia.org/wiki?curid=402400", "title": "Bansk\u00e1 Bystrica", "text": "Bansk\u00e1 Bystrica (in tedesco \"Neusohl\", in ungherese \"Beszterceb\u00e1nya\", in latino \"Neosolium\") \u00e8 una citt\u00e0 della Slovacchia, situata sulle rive del fiume Hron ai piedi della catena dei Bassi Tatra, della Grande Fatra (\"Ve\u013ek\u00e1 Fatra\") e dei monti Metalliferi Slovacchi (\"Slovensk\u00e9 rudohorie\"), e fa parte della regione turistica dell'Horehronie.\nLa citt\u00e0 \u00e8 capoluogo della regione e del distretto omonimi.\nStoria.\nGiacimenti d'argento e di rame furono scoperti nel XIII secolo, richiamando manodopera germanica dalla Turingia e dalla Stiria e svolgendo un ruolo decisivo nella concessione dei diritti di citt\u00e0 nel 1255 da parte del sovrano ungherese B\u00e9la IV. L'insediamento fior\u00ec per non pi\u00f9 di tre secoli, finch\u00e9 le miniere furono davvero redditizie; poi ebbe inizio il ciclo della decadenza. Cominci\u00f2 ad interromperla, nel XIX secolo, la sorgente coscienza nazionale slovacca, anche con la fondazione in citt\u00e0 (1850) di una scuola superiore che garantisse integrit\u00e0 linguistica. \nFra le pi\u00f9 importanti personalit\u00e0 della vita culturale di Bansk\u00e1 Bystrica possono essere annoverati i compositori J\u00e1n Cikker e Viliam Figu\u0161-Bystr\u00fd, lo scrittore Samuel Samoslav Vanko e il critico letterario Alexander Matu\u0161ka.\nIl 29 agosto 1944 vi venne proclamata l'Insurrezione nazionale slovacca contro l'occupante tedesco, epopea nazionale che - lasciata priva dello sperato appoggio sovietico - fu soffocata entro la fine di ottobre dello stesso anno da una macchina bellica priva di dubbi di fronte all'opportunit\u00e0 di massacrare donne e bambini. Nella frazione di Kremni\u010dka e nel vicino paese di Nemeck\u00e1 vi furono massacri con centinaia di vittime, fra ebrei, partigiani e rom. \nLe industrie che si vedono oggi (lavorazione del legno, cementifici, tessiture) sono frutto di una ripresa relativamente recente, favorita dal passato regime.\nMonumenti.\nLe due piazze contigue di Slovensk\u00e9 Narodn\u00e9 Povstanie e \u0160tefan Mojzes costituiscono il perno dell'abitato storico e il polo dell'animazione cittadina e conservano l'obelisco dell'Armata Rossa, a ricordo dei fatti del 1944; la Torre dell'orologio del 1567; la cattedrale di San Francesco Saverio del 1703; il palazzo vescovile del 1733; la Colonna mariana del 1719; la casa rinascimentale dei Thurzo (nobile famiglia appaltatrice di miniere), a tre piani, la gotica chiesa di Sant'Elisabetta. \nIl complesso del Castello comprende il Municipio, la casa di Mattia Corvino, la chiesa dedicata all'Assunta e la gotica chiesa di Santa Croce, frequentata nel Medioevo dagli slovacchi della citt\u00e0.\nGemellaggi e rapporti di amicizia.\nfonte:\nSport.\nCalcio.\nLa squadra principale della citt\u00e0 \u00e8 il Dukla Bansk\u00e1 Bystrica.\nSono nati a Bansk\u00e1 Bystrica i calciatori , Marek Ham\u0161\u00edk, ex capitano del , e Jakub Sylvestr."}
{"id": "402401", "revid": "1842332", "url": "https://it.wikipedia.org/wiki?curid=402401", "title": "Proiezione (psicologia)", "text": "La proiezione \u00e8 un meccanismo di difesa arcaico e primitivo che consiste nello spostare sentimenti o caratteristiche propri, o parti del \"S\u00e9\", su altri oggetti o persone.\nBench\u00e9 per la psicoanalisi la proiezione quale processo psichico venga considerata come una modalit\u00e0 universale dello psichismo, Freud si appoggia soprattutto a questo meccanismo della psiche per rendere conto di alcune fenomenologie psicopatologiche, in particolare la paranoia.\nContiguit\u00e0 tra paranoia e normalit\u00e0.\n\u00c8 proprio in relazione ai disturbi paranoici che Freud focalizza le caratteristiche specifiche della proiezione, meccanismo di difesa che, di per s\u00e9, non deve far titolo solo in materia di psicopatologia. Freud, infatti, pi\u00f9 di una volta \u00e8 tornato a sottolineare il carattere \"normale\" del meccanismo della proiezione, che starebbe alla base non solo di alcune manifestazioni psicologiche, ma anche ad esempio di molte rappresentazioni mitologiche e antropologiche.\nQuesta impostazione viene fatta propria da Freud gi\u00e0 dal suo articolo \"Nuove osservazioni sulle neuropsicosi da difesa\", del 1896.\nProiezione, miti e alchimia.\nIl meccanismo della proiezione \u00e8 il trasferimento di un contenuto ideativo soggettivo in un oggetto, in un animale oppure in una persona. Come tale, \u00e8 pertanto una dissimulazione di un contenuto positivo o negativo che l'individuo dovrebbe riconoscere ma che rifiuta per una determinata ragione, ad esempio per la sottovalutazione di s\u00e9 o perch\u00e9 il contenuto \u00e8 immorale o inaccettabile oppure di un contenuto inconscio non riconosciuto. \nNel momento in cui l'identit\u00e0 con l'oggetto viene considerata dall'individuo pericolosa per il proprio adattamento, egli ne proietta il contenuto. La pericolosit\u00e0 \u00e8 direttamente collegata alla critica esterna o interna, ed \u00e8 indice, coerentemente all'individuazione da parte del soggetto, di una mancata assimilazione. La critica viene riconosciuta e il contenuto proiettato; se il contenuto fosse assimilato, il soggetto non avvertirebbe nessuna critica.\nIl meccanismo della proiezione si basa su quello primitivo dell'identificazione. Come atto introvertivo, a differenza dell'introiezione, non avviene un'assimilazione del contenuto, ma una separazione del soggetto dai contenuti ideativi rappresentati dall'oggetto.\nSotto questa luce Carl Gustav Jung propose l'idea, stando alla sua teoria dei simboli, della trasformazione energetica della libido come un percorso verso l'individuazione, reputando che gli alchimisti proiettassero i propri contenuti archetipici inconsci nelle loro ricerche della pietra filosofale. Per Carl Gustav Jung, infatti, la pietra filosofale assumeva il significato del S\u00e9, fine ultimo dell'individuazione. La proiezione e i relativi contenuti inconsci si possono ritrovare anche nei miti e nelle leggende."}
{"id": "402408", "revid": "287204", "url": "https://it.wikipedia.org/wiki?curid=402408", "title": "Pica", "text": ""}
{"id": "402410", "revid": "287204", "url": "https://it.wikipedia.org/wiki?curid=402410", "title": "Banska Bystrica", "text": ""}
{"id": "402422", "revid": "767487", "url": "https://it.wikipedia.org/wiki?curid=402422", "title": "Equilibrio idrostatico", "text": "Nella meccanica del continuo, l'equilibrio idrostatico \u00e8 la condizione di un fluido che si trovi in ogni suo punto in una condizione di inerzia, in ogni suo punto le eventuali forze esterne devono cio\u00e8 essere annullate dalle forze di gradiente della pressione.\nNell'atmosfera terrestre, ad esempio, la pressione dell'aria diminuisce con l'aumento dell'altitudine e gli strati inferiori sono quindi soggetti a una forza diretta verso l'alto, denominata forza di gradiente, che tende a equilibrare la pressione degli strati contigui. La forza di gravit\u00e0, d'altra parte, si contrappone alla forza di gradiente, mantenendo l'atmosfera legata alla Terra e costringendo gli strati atmosferici pi\u00f9 bassi a una pressione maggiore. Senza la forza di gradiente, l'atmosfera collasserebbe ad un involucro molto pi\u00f9 sottile intorno alla Terra, e senza la forza di gravit\u00e0, la forza di gradiente diffonderebbe l'atmosfera nello spazio, spingendola via via ad abbandonare il pianeta. \nNelle stelle \u00e8 l'equilibrio idrostatico che mantiene costante il volume e il diametro stellare, in quanto l'espansione data dall'energia di fusione viene contrastata dalla forza di gravit\u00e0 del plasma, che tende a farlo collassare. In generale l'equilibrio idrostatico \u00e8 responsabile della forma sferoide o ellissoide dei corpi celesti, al netto di trascurabili imperfezioni.\nConsiderazioni matematiche.\nPer un volume di un fluido che non \u00e8 in movimento o \u00e8 in movimento costante, le leggi di Newton dichiarano che deve trovarsi in equilibrio di forze. Questo equilibrio \u00e8 denominato equilibrio idrostatico.\nDividendo il volume del fluido in parti e considerandone una, ci sono 3 forze che agiscono: la prima \u00e8 la forza verso il basso generata dalla pressione del fluido sovrastante \ndove \"P\" \u00e8 la pressione e \"A\" \u00e8 l'area.&lt;br&gt;\nLa seconda \u00e8 la forza verso l'alto generata dalla pressione del fluido sottostante \ndove il segno meno indica il verso di azione, contrario alla precedente.&lt;br&gt;\nInfine vi \u00e8 la forza peso del volume \ndove \"\u03c1\" \u00e8 la densit\u00e0, \"a\" \u00e8 l'accelerazione di gravit\u00e0 (\"a\"\u00a0=\u00a0\"g\" sulla superficie terrestre) e formula_4 \u00e8 il volume.\nNell'ultima equazione possiamo sostituire \"m\", essendo\ndove \"h\" \u00e8 l'altezza. La forza totale sul fluido \u00e8 quindi:\nSe come detto le forze sono in equilibrio formula_7; \u00e8 quindi possibile dividere per A \nda cui,\nformula_10 \u00e8 la differenza di pressione nei due estremi dell'elemento di altezza \"h\". Immaginiamo che il volume che stiamo studiando sia infinitesimale, cio\u00e8 formula_11 e formula_12, possiamo allora scrivere l'equazione in forma differenziale:\novvero:\nLa pressione \u00e8 minore verso l'alto per cui il segno di \"dP\"/\"dr\" \u00e8 negativo e la densit\u00e0 decresce con l'altezza."}
{"id": "402436", "revid": "76963", "url": "https://it.wikipedia.org/wiki?curid=402436", "title": "Kristanna Loken", "text": "Biografia.\nFiglia dello scrittore Merlin \"Chris\" L\u00f8ken e della modella Rande Porath, \u00e8 di origini norvegesi e tedesche.\n Dopo aver frequentato sia scuole statali che private, Kristanna \u00e8 stata lanciata come modella gi\u00e0 all'et\u00e0 di 15 anni, su consiglio della madre, che gi\u00e0 aveva calcato le passerelle usando lo pseudonimo Rande Hague. Il successo di Kristanna come modella fu assicurato non solo dall'avvenenza, ma anche dalla statura (\u00e8 alta 180\u00a0cm).\nIn seguito ha intrapreso la carriera di attrice con apparizioni regolari in show televisivi per alcune emittenti statunitensi. La popolarit\u00e0 mondiale \u00e8 arrivata sul grande schermo, con \"Terminator 3\" (2003): accanto ad Arnold Schwarzenegger la Loken ha interpretato la cyborg T-X (\"Terminatrix\").\nNel 2004 ha ottenuto il ruolo di Brunnhild nel film per la televisione tedesca \"Die Nibelungen\" (in Italia, \"La saga dei Nibelunghi\"), che rievoca l'antica leggenda a cui si ispir\u00f2 la Tetralogia di Richard Wagner.\nNel 2005 \u00e8 stata Rayne nel film americano \"BloodRayne\", un lungometraggio tratto dall'omonimo videogioco che per\u00f2 ha ricevuto un'accoglienza tiepida da parte della critica cinematografica.\nNel 2007 ha preso parte alla serie televisiva \"Painkiller Jane\", nel ruolo della protagonista Jane Vasco.\nNello stesso anno \u00e8 stata una delle principali interpreti della quarta stagione della serie televisiva americana \"The L Word\", nel ruolo di Paige.\nVita privata.\n\u00c8 stata sposata dal 2008 fino al 2009 con l'attore Noah Danby.\nDoppiatrici italiane.\nNella versione in italiano dei suoi film, Kristanna Loken \u00e8 stata doppiata da:"}
{"id": "402439", "revid": "439868", "url": "https://it.wikipedia.org/wiki?curid=402439", "title": "Dahab", "text": "Dahab (arabo egiziano: \u00a0 ) \u00e8 una cittadina egiziana affacciata sul Mar Rosso sulla costa sud-orientale della penisola del Sinai, nel Governatorato del Sinai del Sud. \nSituato circa 100km a nord-est di Sharm el-Sheikh, l'originario villaggio di pescatori a partire dall'inizio del XXI secolo si \u00e8 sviluppato fino a divenire un frequentato centro turistico e balneare.\nOrigine del nome.\nIl nome Dahab in lingua araba significa \"oro\". Il riferimento \u00e8 probabilmente legato al tipico colore della sabbia e delle pietre del deserto che fanno da scenario naturale al piccolo centro.\nGeografia.\nLungo la costa si estende la barriera corallina, che partendo dall'estremit\u00e0 meridionale del Sinai (Parco nazionale di Ras Muhammad) arriva fino a Ras Abu Galum.\nEconomia.\nLungo la costa sorgono importanti complessi alberghieri cos\u00ec come alberghi a gestione familiare, camping e ristorantini sul mare che hanno mantenuto tutto lo stile arabo e l'ambiente beduino originario.\n\u00c8 una meta turistica frequentata dagli amanti del windsurf (la zona \u00e8 particolarmente ventosa), delle immersioni e dello snorkeling.\nA differenza che in altre localit\u00e0 del Sinai, le immersioni si effettuano prevalentemente da terra.\nDahab \u00e8 inoltre meta di passaggio delle escursioni turistiche che da Sharm el Sheikh portano al monte Sinai, al Monastero di Santa Caterina e al parco naturale Ras Abu Galum. \nAttacchi terroristici del 24 aprile 2006 e ripresa della localit\u00e0 turistica di Dahab.\nIl 24 aprile 2006, alle ore 19:15 (ora locale), \u00e8 stato compiuto un attacco terroristico nell'area turistica di Dahab.\nTre esplosioni, provocate da altrettanti kamikaze si sono rapidamente succedute vicino al supermercato (\"Ghazala supermarket\") ed a entrambe le estremit\u00e0 del ponticello. Negli attentati sono morte 18 persone e oltre 70 sono rimaste ferite. Le bombe erano rudimentali e fabbricate manualmente, per questo si esclude il coinvolgimento di grosse organizzazioni. Le versioni riguardo al possibile mandante divergono tra Europa e Paesi Arabi."}
{"id": "402456", "revid": "842", "url": "https://it.wikipedia.org/wiki?curid=402456", "title": "PBMR", "text": ""}
{"id": "402458", "revid": "1632387", "url": "https://it.wikipedia.org/wiki?curid=402458", "title": "Classici Disney", "text": "Con il termine \"Classici Disney\" vengono solitamente definiti in italiano i lungometraggi d'animazione prodotti dalla Walt Disney Animation Studios (precedentemente nota come Walt Disney Feature Animation e prima ancora come Walt Disney Productions), uno studio di animazione statunitense con sede a Burbank (contea di Los Angeles) che produce film d'animazione per la Walt Disney Company.\nLo studio ha prodotto 60 lungometraggi a partire da \"Biancaneve e i sette nani\" (1937) fino a \"Encanto\" (2021). La filmografia, ufficializzata nel 2008 dopo decenni di diatribe e ribadita in un video celebrativo nel 2010, include anche film di durata inferiore a 70 minuti (il pi\u00f9 breve, \"Saludos Amigos\", \u00e8 un mediometraggio di 42 minuti) o composti anche da scene in live action (come \"Fantasia\", composto quasi interamente in tecnica mista), ed \u00e8 indipendente da qualsiasi marchio apparso in edizioni home video.\nSono in programma due nuovi lungometraggi: \"Strange World\", previsto per il 23 novembre 2022, e un film ancora senza titolo per il 22 novembre 2023.\nElenco completo.\nL'elenco seguente non include n\u00e9 i film Disney Pixar Animation Studios (come \"Toy Story\" o \"Alla ricerca di Nemo\") n\u00e9 i sequel Disney (come \"Il ritorno di Jafar\" o \"Il re leone II - Il regno di Simba\"), a meno che non siano stati inclusi nel canone ufficiale (per esempio \"Bianca e Bernie nella terra dei canguri\", \"Ralph spacca Internet\" e \"Frozen II - Il segreto di Arendelle\").\nIncassi.\nIl 4 novembre 2015 \u00e8 uscito un forziere in legno con tutti i 52 DVD. Tuttavia, si tratta di una numerazione sbagliata: \n1. Il film Dinosauri non \u00e8 stato inserito, e dopo Fantasia 2000 \u00e8 presente Le follie dell'imperatore. \n2. Il film Winnie the Pooh - Nuove avventure nel Bosco dei 100 Acri non \u00e8 stato inserito nel forziere, e dopo Rapunzel - L'intreccio della torre \u00e8 presente Ralph Spaccatutto.\n3. All\u2019interno del forziere c\u2019\u00e8 Uno zoo in fuga (targato come 46\u00b0 classico accanto tra Chicken Little - Amici per le penne e I Robinson - Una famiglia spaziale), che non \u00e8 un classico Disney in quanto prodotto dalla C.O.R.E. Feature Animation. \n4. Nel forziere c'\u00e8 anche il film Musica Maestro con copertina e audio inglese. Poi, l'anno successivo \u00e8 distribuito in versione italiana. \nTutti i DVD hanno una numerazione sbagliata, a partire da Le follie dell'imperatore.\nPremi.\nDa quando nel 2002 \u00e8 stata creata la categoria \"Oscar al miglior film d'animazione\" i Classici Disney hanno ricevuto nomination e hanno vinto alcuni premi, stesso discorso per il \"Golden Globe per il miglior film d'animazione\" istituito nel 2007. Nella tabella di seguito sono inserite anche le nomination e le vittorie degli Annie Award.\nCome si pu\u00f2 notare dalla tabella \"Frozen\" e \"Zootropolis\" sono gli unici film ad aver vinto il premio Oscar, il Golden Globe e anche l'Annie Award per il \"Migliore lungometraggio d'animazione\".\nVa fatto notare per\u00f2 che prima del 2000 altri Classici oltre a quelli sopra elencati hanno vinto premi Oscar in altre categorie."}
{"id": "402460", "revid": "1632387", "url": "https://it.wikipedia.org/wiki?curid=402460", "title": "Christian Bale", "text": "Conosciuto principalmente per le sue interpretazioni di \"American Psycho\", \"The Prestige\", la trilogia del cavaliere oscuro, \"American Hustle - L'apparenza inganna\" ed \"Exodus - Dei e re\", Bale \u00e8 famoso anche per la sua versatilit\u00e0 come attore, compresa l'abilit\u00e0 di parlare vari dialetti della lingua inglese e dell'americano e la disponibilit\u00e0 a perdere o acquisire peso (in particolare per \"L'uomo senza sonno\", \"Batman Begins\", \"L'alba della libert\u00e0\", \"The Fighter\", \"American Hustle - L'apparenza inganna\" e \"Vice - L'uomo nell'ombra\"), generalmente per impersonare al meglio il personaggio interpretato.\nBale divenne celebre all'et\u00e0 di 13 anni per il ruolo del protagonista nel film di Steven Spielberg \"L'impero del sole\" (1987), in cui comparve nei panni di un ragazzo che, separato dai genitori, si ritrova in un campo d'internamento giapponese durante la seconda guerra mondiale. Da allora ha interpretato una gran quantit\u00e0 di ruoli.\nNel 2007 \u00e8 stato votato dagli utenti di IMDb come miglior attore sotto i 40 anni. Nel 2012 \"Entertainment Weekly\" lo ha nominato nella classifica \"Top 8 Most Powerful Cult Figures of the Past Decade\" (\"Le prime 8 figure cult pi\u00f9 importanti del passato decennio\") e descritto come \"Most Creative People in Entertainment\" (\"Persona pi\u00f9 creativa nello spettacolo\") dopo la sua interpretazione in \"American Psycho\".\nL'attore ha ottenuto un grande successo e ottime critiche per l'interpretazione di Batman nella pellicola del 2005 \"Batman Begins\", ruolo che ha poi ripreso nei due sequel, \"Il cavaliere oscuro\" del 2008 e \"Il cavaliere oscuro - Il ritorno\" del 2012. Nel 2010 ha interpretato il pugile Dicky Eklund in \"The Fighter\", parte che gli \u00e8 valso l'Oscar al miglior attore non protagonista. Ha ricevuto altre tre candidature agli Oscar per \"American Hustle - L'apparenza inganna\" (2013), \"La grande scommessa\" (2015) e \"Vice - L'uomo nell'ombra\" (2018).\nBiografia.\nChristian Charles Philip Bale (conosciuto professionalmente anche come Christian Morgan Bale) \u00e8 nato nella contea gallese del Pembrokeshire da David Bale, pilota civile e poi uomo d'affari e famoso attivista per i diritti degli animali, e Jenny James, artista circense; il nonno \u00e8 invece ventriloquo e prestigiatore. \u00c8 il pi\u00f9 giovane di quattro figli: Erin Bale Kreunen, musicista e figlia del padre e della prima moglie Sandra, Sharon e Louise Bale, avuti con la seconda moglie Jenny James (sua madre). Anche Louise Bale \u00e8 un'attrice ed \u00e8 apparsa accanto al fratello nel film \"Gli strilloni\".\nBale pass\u00f2 la sua infanzia viaggiando in diversi paesi, tra i quali Gran Bretagna, Portogallo e Stati Uniti, nello specifico in California. Nel 1976, quando aveva solo due anni, la famiglia Bale lasci\u00f2 il Galles. Si stabilirono per quattro anni a Bournemouth, dove l'attore si iscrisse alla Bournemouth School ed entr\u00f2 a far parte del circolo del rugby. All'et\u00e0 di 16 anni decide per\u00f2 di lasciare gli studi e l'anno successivo si trasferisce a Los Angeles. Da bambino prese lezioni di balletto e chitarra. La famiglia Bale \u00e8 molto stimata nel mondo dello spettacolo, specialmente nel teatro. Bale infatti \u00e8 un lontano parente dell'attrice inglese Lillie Langtry mentre suo zio, Rex Bale e suo nonno materno erano attori.\nCome suo padre David, \u00e8 un animalista convinto sin da giovane. \u00c8 vegetariano e partecipa a numerosi progetti umanitari ed ambientalisti, sostenendo apertamente diverse associazioni tra le quali Greenpeace, Sea Shepherd, World Wildlife Fund, Dian Fossey Gorilla Fund International e Happy Child Mission. Il 3 settembre 2000, suo padre spos\u00f2 la femminista Gloria Steinem. Il 30 dicembre del 2003 David Bale mor\u00ec a causa di un tumore al cervello e venne insignito del premio \"The Bear Search &amp; Rescue Foundation's\" alla memoria per i suoi impegni e i servizi resi all'umanit\u00e0.\nIl 29 gennaio 2000 Bale spos\u00f2 Sandra \"Sibi\" Blazic, produttrice di film indipendenti che in passato ha lavorato come modella, truccatrice e assistente personale di Winona Ryder. I due hanno avuto due figli, Emmaline, nata il 27 marzo 2005 a Santa Monica in California, e Joseph, nato il 18 agosto 2014.\nNel febbraio 2014 il museo del \"Madame Tussauds\" di Londra ha presentato una statua di cera con le fattezze dell'attore, e un comunicato stampa in cui si legge: \u00abSiamo estremamente contenti di svelare la nostra statua di Christian Bale. \u00c8 uno degli attori britannici pi\u00f9 famosi al mondo e pu\u00f2 vantare un numero impressionante di premi vinti tra i quali anche un Oscar e un Golden Globe. Merita sicuramente un posto qui\u00bb.\nCarriera.\nPubblicit\u00e0.\nIl debutto di Bale come attore avvenne in uno spot pubblicitario della marca di detersivi Lenor nel 1982 quando aveva 8 anni. Un anno dopo, apparve in un'altra pubblicit\u00e0 per i cereali Pac-Man, dove interpret\u00f2 la parte di un bambino rockstar. Nel 1984, fece il suo debutto sul palco di un teatro londinese del West End nell'opera intitolata \"The Nerd\" accanto a Rowan Atkinson.\nEsordi.\nNel 1986 prese parte alla miniserie televisiva \"Anastasia - L'ultima dei Romanov\" nel ruolo di Aleksej Nikolaevi\u010d Romanov di Russia. Nel 1987 ottenne un ruolo primario nella miniserie inglese \"Heart of the Country\" e nel film fantasy \"Mio in the Land of Faraway\", dove apparve accanto a Christopher Lee.\nSempre nel 1987 Amy Irving, sua co-protagonista in \"Anastasia - L'ultima dei Romanov\", lo raccomand\u00f2 all'allora suo marito, Steven Spielberg per un ruolo in \"L'impero del sole\", film tratto dall'omonimo racconto semi-autobiografico di J.G. Ballard. L'interpretazione di Bale come Jim Graham gli fece guadagnare gli elogi della critica, il premio Young Artist Award (migliore interpretazione di un giovane attore) ed un premio speciale della National Board of Review of Motion Pictures (\"Board\" cre\u00f2 questo premio appositamente per lui). L'attenzione della stampa per\u00f2 gli cre\u00f2 uno stato emotivo di tale stress che decise di smettere di recitare.\nNel 1989 Kenneth Branagh lo persuase a tornare sulle scene ingaggiandolo nel ruolo di un ragazzo nel film \"Enrico V\".\nAnni novanta.\nNel 1990 ritrov\u00f2 Christopher Lee nel film tratto dal romanzo omonimo di Robert Louis Stevenson \"L'isola del tesoro\", dove recit\u00f2 accanto a Charlton Heston e Oliver Reed. L'anno dopo partecip\u00f2 al film per la televisione \"A Murder of Quality\", accanto all'attore inglese Denholm Elliott. Nel 1992 venne ingaggiato per il ruolo principale nel film musical \"Gli strilloni\", prodotto dalla Disney. Il film gli valse nuovamente una nomination per il premio Young Artist Award.\nNel 1993 ricevette la terza nomination per il premio Young Artist Award per il film \"Swing Kids - Giovani ribelli\", dove ritrov\u00f2 Kenneth Branagh. Il film narra la storia di alcuni teenager che ascoltano e ballano segretamente la musica jazz nel periodo dell'occupazione della Germania nazista. Nel 1994 recit\u00f2 accanto a Gabriel Byrne, Helen Mirren e Tom Wilkinson nel film \"Prince of Jutland\" diretto da Gabriel Axel. Bale ottenne maggior notoriet\u00e0 nel ruolo di Laurie, sempre nel 1994 nell'adattamento dell'omonimo romanzo in \"Piccole donne\" diretto da Gillian Armstrong, dopo essere stato scelto personalmente per la parte da Winona Ryder, che nella pellicola interpreta Jo March. Nel 1995 doppi\u00f2 il personaggio di Thomas nel film Disney \"Pocahontas\". Dieci anni dopo prese parte a \"The New World\" di Terrence Malick, film incentrato proprio sulla figura di Pocahontas. Nel 1996 ottenne un piccolo ruolo in \"Ritratto di signora\" di Jane Campion accanto a Nicole Kidman e nello stesso anno recit\u00f2 accanto a Bob Hoskins e G\u00e9rard Depardieu nel film diretto da Christopher Hampton \"L'agente segreto\". Nel 1997 fu il protagonista del film commedia \"Metroland\" accanto a Emily Watson diretto da Philip Saville. I due attori lavorarono ancora insieme in \"Equilibrium\".\nLa svolta di Bale avvenne nel 1998 quando interpret\u00f2 il ruolo di un giornalista nel film di Todd Haynes \"Velvet Goldmine\": la pellicola fu una prova d'attore molto intensa per Bale, che lo vide recitare in una scena a tinte erotiche con il co-protagonista Ewan McGregor. Nello stesso anno recit\u00f2 nel ruolo di un ragazzo con problemi mentali nel film \"All the Little Animals\" accanto a John Hurt. Nel 1999 interpret\u00f2 il ruolo di Demetrius in \"Sogno di una notte di mezza estate\" accanto a Kevin Kline, Michelle Pfeiffer e Rupert Everett e nello stesso anno gli venne affidato il ruolo di Ges\u00f9 nel film per la televisione \"Maria, madre di Ges\u00f9\".\n\"American Psycho\".\nNel 1999 Bale si prepar\u00f2 a interpretare il ruolo che lo avrebbe fatto conoscere a livello mondiale; il serial killer Patrick Bateman in \"American Psycho\". La regista Mary Harron, che aveva precedentemente diretto la biografia di Valerie Solanas nel film \"Ho sparato a Andy Warhol\", ricevette il compito di dirigere il riadattamento del controverso omonimo romanzo di Bret Easton Ellis, ma lasci\u00f2 subito il progetto quando venne a conoscenza del fatto che la Lions Gate Entertainment, casa di produzione della pellicola, spingeva per l'ingaggio di Leonardo DiCaprio al posto di Bale, prima scelta della Harron. La regista cit\u00f2 problemi inerenti al budget dicendo che DiCaprio rappresentava una spesa eccessiva per quella produzione e abbandon\u00f2 il progetto. Oliver Stone rimpiazz\u00f2 la Harron ma quando DiCaprio non diede la sua disponibilit\u00e0 per poter seguire il progetto di \"The Beach\", anche Stone lasci\u00f2 il film. Mary Harron venne contattata di nuovo con la conferma che Bale sarebbe stato il protagonista. L'attore non aveva mai letto il romanzo prima di essere contattato per il film, ma accett\u00f2 il ruolo perch\u00e9 rimase sorpreso dalla sceneggiatura che descrisse come \u00abl'opposto di tutto quello che aveva fatto fino a quel momento\u00bb.\nLa prima di \"American Psycho\" ebbe luogo al Sundance Film Festival del 2000, con molte controversie. Il famoso critico statunitense Roger Ebert inizialmente sembr\u00f2 condannare il film, definendolo \u00abpornografico\u00bb e \u00abil peggior film al Sundance\u00bb ma successivamente gli accord\u00f2 una critica favorevole scrivendo: \u00abha trasformato un romanzo sanguinario in un film riguardante la vanit\u00e0 dell'uomo\u00bb. Riguardo alla performance di Bale, il suo commento fu: \u00abChristian Bale \u00e8 eroico per come permette al personaggio di saltare allegramente nel disprezzo; non c'\u00e8 l'istinto di auto-conservazione qui, e questo \u00e8 merito di un buon attore\u00bb.\nIl 14 aprile 2000 la Lions Gate Films distribu\u00ec \"American Psycho\" nei cinema. Il budget del film e il costo del marketing si aggirarono intorno ai dollari e il film ebbe un profitto globale di dollari. Il ruolo di Patrick Bateman consacr\u00f2 Bale come attore capace e affidabile e lo rese famoso in tutto il mondo. L'attore venne chiamato anche per un'apparizione in un altro adattamento cinematografico di un romanzo di Ellis, \"Le regole dell'attrazione\" che aveva, se pur minimo, un collegamento con \"American Psycho\" ma rifiut\u00f2 l'offerta per lealt\u00e0 alla visione che aveva la Harron di Bateman, che, a suo parere, non poteva essere espressa propriamente da nessun altro.\nAnni duemila.\nNel 2000 prese parte al film \"Shaft\" accanto a Samuel L. Jackson. La pellicola \u00e8 un remake del film del 1971 \"Shaft il detective\". Il ruolo del personaggio che gli venne affidato era simile a quello di Patrick Bateman. Bale interpreta infatti uno yuppie razzista di nome Walter Wade, Jr., una decisione che prese proprio per la somiglianza dei due ruoli ma il personaggio di questa pellicola non riscosse lo stesso successo del personaggio del film precedente.\nNel 2001 prese parte all'adattamento di John Madden del best seller \"Il mandolino del capitano Corelli\" (\"Captain Corelli's Mandolin\"), in cui recit\u00f2 la parte di un pescatore greco di nome Mandras che compete con il personaggio principale interpretato da Nicolas Cage; infatti nella pellicola i due si contendono il cuore di Pelagia interpretata da Pen\u00e9lope Cruz. Il personaggio di Mandras nel libro \u00e8 molto pi\u00f9 sviluppato con una sua storia quasi a parte dal contesto del resto del romanzo mentre nel film ha un ruolo marginale. In questa pellicola ritrov\u00f2 John Hurt con cui aveva gi\u00e0 lavorato in \"All the Little Animals\". Il 2002 fu un anno molto impegnativo per Bale che si trov\u00f2 a lavorare molto ma senza ricevere il successo, non riuscendo a raggiungere l'interesse del pubblico con nessuno dei tre film ai quali partecip\u00f2. Infatti prese parte al film indipendente \"Laurel Canyon\" dove interpret\u00f2 il figlio di Frances McDormand.\nLa critica si dimostr\u00f2 divisa; alcuni elogiarono l'intensit\u00e0 con la quale Bale e i co-protagonisti (McDormand e Alessandro Nivola) recitarono, mentre alcune testate giornalistiche considerarono l'interpretazione della McDormand talmente intensa da riuscire a oscurare il resto del cast.\nSempre nel 2002 ottenne il ruolo di protagonista accanto a Matthew McConaughey del fantasy \"Il regno del fuoco\" diretto da Rob Bowman. La pellicola \u00e8 incentrata sul risveglio di un drago in letargo ai giorni nostri, che scatener\u00e0 una vera e propria guerra per la sopravvivenza del genere umano in un post-bellico futuro. Bale ebbe delle esitazioni riguardo alla sua partecipazione al film ma il regista Rob Bowman lo convinse a ricoprire il ruolo principale. Bale e McConaughey si allenarono per i loro rispettivi ruoli lavorando duramente sui loro fisici facendo boxe. Il film incass\u00f2 poco pi\u00f9 di 80 milioni di dollari in tutto il mondo, venti milioni in pi\u00f9 rispetto ai costi di produzione che si aggirarono sui 60 milioni di dollari, e fu un fallimento nei botteghini americani, cosa che contribu\u00ec a far scendere la popolarit\u00e0 di Bale. Nello stesso anno partecip\u00f2 come protagonista al film di fantascienza \"Equilibrium\" diretto da Kurt Wimmer.\nNel 2004 prest\u00f2 la voce, nel doppiaggio americano, al personaggio di Howl nel film d'animazione \"Il castello errante di Howl\" diretto dal regista giapponese Hayao Miyazaki e sempre nel 2004 prese parte al film di produzione spagnola \"L'uomo senza sonno\" diretto da Brad Anderson. Nel 2005 inizi\u00f2 la sua collaborazione con il regista Christopher Nolan che lo scelse per il ruolo di Bruce Wayne/Batman nel film \"Batman Begins\" e sempre nel 2005 ottenne una parte nel quarto film del regista statunitense Terrence Malick \"The New World\" dove per la seconda volta recit\u00f2 in un lavoro inerente alla storia di Pocahontas. In questa pellicola divise il set con Colin Farrell e Q'orianka Kilcher. La critica si divise dal punto di vista dei meriti narrativi del film e del rispetto degli eventi storici originali. Il film non and\u00f2 benissimo ai botteghini statunitensi e il suo incasso globale fu di di dollari a fronte di una spesa di produzione di 30 milioni.\nNello stesso anno recit\u00f2 nel ruolo di un reduce afflitto dalla sindrome della guerra del Golfo nel film indipendente \"Harsh Times - I giorni dell'odio\" di David Ayer, pellicola della quale fu anche produttore esecutivo. Il film venne presentato al Toronto International Film Festival del 2005 ed usc\u00ec nelle sale il 10 novembre 2006. La stampa rimase colpita dalla sua interpretazione tanto da definire il suo personaggio \u00abipnotico\u00bb.\nNel 2006, Bale si sottopose nuovamente a una dieta ferrea (dopo quella per \"L'uomo senza sonno\") in seguito alla quale perse circa 25 chili per interpretare il ruolo di Dieter Dengler \u2013 aviatore statunitense di origine tedesca reduce della guerra del Vietnam che venne catturato e tenuto in un campo di prigionia nel Laos per un anno e mezzo \u2013 nel film \"L'alba della libert\u00e0\", diretto da Werner Herzog. Il film \u00e8 la storia vera dell'aviatore che dopo un periodo di prigionia riusc\u00ec a scappare e venne salvato dai suoi commilitoni. Il regista del film Werner Herzog dichiar\u00f2 in un'intervista: \u00abGli attori che ho scelto per il film sono i migliori della loro generazione. \u00c8 una strana coincidenza che Dieter Dengler da giovane fosse un bell'uomo e che Christian gli assomigli anche un poco\u00bb.\nLo stesso anno Christopher Nolan lo ingaggi\u00f2 nuovamente, stavolta per il ruolo di Alfred Borden nel film tratto dal romanzo omonimo di Christopher Priest \"The Prestige\". Accanto a Bale recitarono anche Hugh Jackman, Scarlett Johansson, David Bowie e Michael Caine; quest'ultimo lo affiancher\u00e0 nel ruolo di Alfred Pennyworth in entrambi i film campioni di incassi \"Batman Begins\" (2005) ed \"Il cavaliere oscuro\" (2008). Nel 2007, Bale recit\u00f2 accanto a Russell Crowe nel remake del film western del 1957 \"Quel treno per Yuma\". I due attori presero il posto di Tom Cruise e Eric Bana, precedentemente scelti per i due ruoli principali.\nAncora nel corso del 2007 Bale venne ingaggiato nuovamente dal regista Todd Haynes per interpretare due delle sette personalit\u00e0 nella riflessione artistica della vita del musicista Bob Dylan nel film \"Io non sono qui\". Accanto a Bale si annoverer\u00e0 un prestigioso cast tra i quali Cate Blanchett, Richard Gere e Heath Ledger che trover\u00e0 di nuovo ne \"Il cavaliere oscuro\". L'interpretazione di Bale nella pellicola dedicata a Dylan ricevette critiche positive dalle pi\u00f9 importanti testate giornalistiche.\n\"Equilibrium\".\nNel 2002 il regista Kurt Wimmer lo ingaggi\u00f2 dopo aver visto la sua performance in \"American Psycho\" per il ruolo del \"cleric\", ordine di agenti letali in una societ\u00e0 post-apocalittica, John Preston nel film di fantascienza \"Equilibrium\". Nella pellicola figura un'arte marziale romanzata: il Gun Kata, ispirata a \"The Matrix\" ed ai film di John Woo, che combina il combattimento a fuoco con quello a mani nude e nel film Preston \u00e8 un maestro di questa disciplina. L'attore non era disponibile all'epoca delle riprese e al suo posto venne considerato Dominic Purcell, attore famoso per il suo ruolo nella serie televisiva \"Prison Break\". Bale si rese successivamente disponibile e Purcell rimase nel cast nel ruolo di un altro personaggio. L'interpretazione di Bale riscosse critiche positive e riguardo al suo personaggio nel film, Roger Ebert dichiar\u00f2 in una sua recensione: \u00abChristian Bale nel ruolo del \"cleric\" John Preston \u00e8 molto esigente nei confronti del suo partner Partridge. Nessuno pu\u00f2 guardarti negli occhi con la stessa, oltraggiosa provocazione meglio di lui\u00bb. Il risultato ai botteghini di quest'ennesima pellicola non fu entusiasmante, dato che il budget di produzione era di 20 milioni di dollari e l'incasso in tutto il mondo fu di soli dollari. Nonostante i pochi incassi al botteghino, il film, nel corso degli anni, divent\u00f2 un vero e proprio cult movie per gli amanti del genere fantascientifico.\n\"Equilibrium\" fu il terzo film del 2002 di Bale e potenzialmente avrebbe potuto rappresentare il crollo definitivo per la sua carriera, fallimento commerciale che venne associato alla mancanza di sponsorizzazione in tutto il mondo. Fortunatamente, l'interpretazione di Bale nel ruolo di Preston lo rese memorabile al pubblico tanto da attirare un discreto numero di fanbase che si prodigarono a sviluppare un total conversion mod (modifica estetica e funzionale) per il videogioco PC \"\", modifica denominata \"Hall of Mirrors\". Il personaggio di John Preston inoltre, secondo il sito \"moviebodycounts.com\", \u00e8 al terzo posto come personaggio con il maggior numero di uccisioni sullo schermo che un singolo film abbia mai avuto. Il suo \"kill-o-meter\" (misuratore di uccisioni) segnala il numero 118, esattamente la met\u00e0 del totale di uccisioni di tutta la pellicola: 236.\n\"L'uomo senza sonno\".\nNel 2004 Bale si trasform\u00f2 fisicamente perdendo quasi 30 chili di peso (circa un terzo del suo peso corporeo) per interpretare Trevor Reznik nel thriller di produzione spagnola \"L'uomo senza sonno\", nel quale l'attore pass\u00f2 da un fisico muscoloso e atletico a un aspetto cadaverico, mettendo addirittura a rischio la propria salute mentale e fisica per il bene di un'interpretazione naturale e autentica. In una scena del film viene pronunciata la seguente frase, riferita allo stato fisico del personaggio:\nPer perdere peso cominci\u00f2 a fumare per diminuire il senso di fame e si nutr\u00ec di una scatoletta di tonno e una mela al giorno per settimane. La sua perdita di peso fu uno dei dimagrimenti record pi\u00f9 significativi di un attore per interpretare un ruolo cinematografico. Secondo quanto dichiarato dallo stesso attore, queste trasformazioni danneggiarono pesantemente il suo metabolismo, ma lo consacrarono come uno degli interpreti pi\u00f9 impegnati della sua generazione. Per il ruolo di Trevor Reznik fu paragonato a Robert De Niro, che per interpretare Jake LaMotta in \"Toro scatenato\" prese 25 chili.\n\"L'uomo senza sonno\" ebbe per la maggior parte apprezzamenti positivi dalla critica che rimase colpita dalla dedizione dell'attore. Il costo della produzione del film si aggir\u00f2 intorno ai 5 milioni di dollari, incassandone poco pi\u00f9 di 8 a causa di una distribuzione nei cinema statunitensi molto limitata; la maggior parte dei profitti avvenne oltre oceano.\n\"Batman Begins\" e \"Il cavaliere oscuro\".\nNel 2005 il regista Christopher Nolan scelse Bale tra i vari contendenti per la parte di Bruce Wayne/Batman nel quinto adattamento cinematografico dedicato al supereroe della DC Comics dichiarando che l'attore possedeva esattamente l'equilibrio tra l'oscurit\u00e0 e la luce che stavano cercando per il personaggio. In lista per il ruolo dell'Uomo Pipistrello figurarono altri attori tra i quali Ashton Kutcher, David Boreanaz, Billy Crudup, Cillian Murphy, Henry Cavill e Jake Gyllenhaal. Bale divent\u00f2 cos\u00ec il quinto attore (dopo Adam West, Michael Keaton, Val Kilmer e George Clooney) e il primo non americano ad interpretare il ruolo di Batman e sment\u00ec seccamente le voci che lo vedevano il lista per il ruolo di Robin nel film di Joel Schumacher \"Batman Forever\" del 1995. Entrare nel personaggio di Batman fu un lavoro faticoso per Bale che aveva a disposizione solamente sei mesi per ricostruire il possente e muscoloso fisico dell'Uomo Pipistrello dopo la fine delle riprese de \"L'uomo senza sonno\".\nL'attore intraprese cos\u00ec una massacrante trasformazione fisica con l'aiuto del personal trainer Efua Baker. A soli due mesi dal casting per il ruolo, riusc\u00ec ad aumentare il suo peso di circa 26 chili grazie all'assunzione di alimenti ricchi di carboidrati come pasta e pane. Gli allenamenti fisici non vennero subito effettuati, dato che l'attore aveva i muscoli atrofizzati per il troppo dimagrimento dovuto al ruolo di Trevor Reznik. Dopo aver ottenuto la parte e consigliato e seguito sempre da Baker, Bale riusc\u00ec ad aumentare ancora di 18 chili integrando alla sua dieta (anche se vegetariana) pollo, tonno e verdure al vapore e cominci\u00f2 ad allenarsi mettendo massa muscolare con sessioni di peso per tre ore al giorno. Riguardo al suo drastico cambiamento fisico, Efua Baker dichiar\u00f2: \u00abOgni mattina appariva diverso da com'era il giorno precedente\u00bb.\nDopo aver ottenuto il ruolo, per comprendere il personaggio di Batman, l'attore lesse diversi volumi del fumetto e durante la promozione del film e nelle interviste accentuava l'accento americano per evitare che il pubblico si confondesse sul fatto che il nuovo Batman avesse un'inflessione britannica. \"Batman Begins\" usc\u00ec nelle sale cinematografiche il 15 giugno 2005 con la totale approvazione della critica e del pubblico. Nolan venne applaudito per aver creato un film pi\u00f9 tradizionale rispetto agli episodi precedenti di Tim Burton (\"Batman\" del 1989 e \"Batman - Il ritorno\" del 1992) e di Joel Schumacher (\"Batman Forever\" del 1995 e \"Batman &amp; Robin\" del 1997) avendo optato per effetti speciali live action, in un periodo in cui la grafica computerizzata era economica e accreditata. Il cast venne molto apprezzato ma Bale fu il pi\u00f9 acclamato per aver davvero creato un perfetto ritratto di entrambi i personaggi; Batman e Bruce Wayne. Quest'interpretazione valse all'attore il premio Saturn Award come miglior attore 2005 (premio per il quale era stato nominato anche nel 2004 per il film \"L'uomo senza sonno\") e il premio \"Best Hero\" al MTV Movie Awards 2006.\n\"Batman Begins\" fu un campione d'incassi in patria e in tutto il mondo per la Warner Bros., costato approssimativamente 135 milioni dollari di produzione incass\u00f2 in America la cifra di dollari e dollari nel resto del mondo, arrivando a un totale di incasso di dollari. Dal film venne anche sviluppato un videogioco per GameCube, PlayStation 2, Xbox e Game Boy Advance intitolato sempre \"Batman Begins\" dove Bale e gli altri membri del cast doppiarono le voci dei loro rispettivi personaggi. Grazie al successo del primo capitolo, Bale rivest\u00ec nuovamente il ruolo di Batman anche nel seguito \"Il cavaliere oscuro\" del 2008 sempre diretto da Nolan.\nNel 2008 Bale si cal\u00f2 nuovamente nei panni di Batman nel film campione d'incassi \"Il cavaliere oscuro\". L'attore rimase molto legato al personaggio che interpret\u00f2 nelle due riedizioni del supereroe e riscosse critiche positive da molte testate giornalistiche. Riguardo Batman, l'attore dichiar\u00f2 in un'intervista rilasciata a Coming Soon Television:\n\"Il cavaliere oscuro\" ebbe un budget di 185 milioni di dollari e ne incass\u00f2 solo in America . Nel resto del mondo incass\u00f2 dollari, per un totale di dollari diventando uno dei pi\u00f9 grandi successi mai realizzati. Per questa nuova ondata di incassi positivi al botteghino che riguardarono i suoi ultimi film, Bale dichiar\u00f2 al quotidiano britannico The Guardian: \u00abSono sempre sorpreso che ogni film al quale prendo parte incassi dei soldi perch\u00e9 molti di quelli che ho girato non l'hanno fatto. Venivo chiamato l'avvelenatore del box office\u00bb.\n\"Terminator Salvation\".\nNel 2008 il regista statunitense McG lo scelse per il ruolo di John Connor in \"Terminator Salvation\", quarto capitolo della saga fantascientifica dedicata ai replicanti, uscito nel 2009. Durante la lavorazione di questa pellicola, Bale si rese protagonista di una sfuriata ai danni del direttore della fotografia Shane Hurlbut reo di aver interrotto una scena emotivamente importante per l'attore.\nL'audio della sua sfuriata venne registrato e distribuito da molti magazine online. Nel febbraio del 2009, l'attore si affid\u00f2 ai microfoni di una trasmissione radiofonica americana, il \"Kevin and Bean show on L.A.'s KROQ\" per chiedere pubblicamente scusa per il suo crollo emotivo ai danni dell'operatore. All'intervista, Bale rispose: \u00abSo di essere uno sboccato, ora lo sanno tutti. Ero fuori di me perch\u00e9 metto tanto entusiasmo in quello che faccio e a volte non gira bene. Ho parlato subito con Shane e abbiamo chiarito tutto. Quello stesso giorno abbiamo lavorato ancora per diverse ore e non ho intenzione di far licenziare nessuno. Per favore, chiedo al pubblico di non permettere a questo momento imbarazzante di oscurare il film\u00bb. Alla domanda del presentatore riguardo al file audio che girava su internet e del quale vennero fatti ridicoli remix, Bale rispose: \u00abNe sono al corrente. Sentitevi liberi di divertirvi come pi\u00f9 vi pare a mie spese, me lo merito\u00bb.\nSempre nel 2008 il regista Michael Mann lo scelse per interpretare \"Nemico pubblico - Public Enemies\" nel ruolo di Melvin Purvis, l'agente americano dell'FBI che il 22 luglio del 1934 uccise il gangster John Dillinger che nel film venne interpretato da Johnny Depp. Al termine delle riprese Mann defin\u00ec Bale \u00abl'attore pi\u00f9 determinato e impegnato con cui abbia mai lavorato\u00bb.\nIl 22 luglio del 2008, l'attore venne arrestato dalla polizia londinese dopo essere stato denunciato per aggressione dalla sorella Sharon e dalla madre, ma dopo poche ore fu rilasciato su cauzione senza essere formalmente incriminato.\nDal 2009 al 2012.\n\"The Fighter\".\nNel corso del 2009 l'attore prese parte al progetto del film di David O. Russell intitolato \"The Fighter\". Bale ricopr\u00ec il ruolo di Dicky Eklund, fratellastro e allenatore del pugile americano di origine irlandesi \"Irish\" Micky Ward, interpretato da Mark Wahlberg. Il film usc\u00ec in anteprima in Russia il 10 giugno 2010 mentre negli Stati Uniti usc\u00ec il 10 dicembre 2010. In Italia venne distribuito il 4 marzo 2011. Per interpretare il personaggio di Eklund l'attore sottopose nuovamente il suo fisico a un drastico dimagrimento. Bale dichiar\u00f2 che la difficolt\u00e0 nella perdita di peso riguardava la differenza tra il suo fisico e quello di Dicky Eklund che come pugile rientrava nella categoria welter:\nBale perse circa un terzo del proprio peso corporeo per prepararsi al meglio e dopo questo ennesimo dimagrimento, durante l'intervista rilasciata successivamente aver ricevuto l'Oscar, dichiar\u00f2 che molto probabilmente non si sottoporr\u00e0 pi\u00f9 a trasformazioni cos\u00ec severe per un'interpretazione, considerando anche la sua et\u00e0 che all'epoca delle riprese di \"The Fighter\" era di trentacinque anni:\nPer questo ruolo vinse il Golden Globe per il miglior attore non protagonista e il Premio Oscar sempre come miglior attore non protagonista.\n\"Il cavaliere oscuro - Il ritorno\".\nChristian Bale conferm\u00f2 la sua partecipazione al terzo capitolo del supereroe Batman. L'attore riservava delle preoccupazioni riguardo al coinvolgimento non assicurato della regia di Christopher Nolan, affermando che sarebbe stato difficile riuscire a eguagliare i successi di \"Batman Begins\", ma soprattutto de \"Il cavaliere oscuro\". Nolan successivamente conferm\u00f2 a sua volta nel mese di marzo 2010 di voler concludere la saga dell'Uomo Pipistrello con un terzo e ultimo episodio ingaggiando alcuni membri del cast dei due film precedenti. La pellicola si intitola \"Il cavaliere oscuro - Il ritorno\" ed \u00e8 uscito nelle sale americane il 20 luglio 2012. Il regista si \u00e8 avvalso nuovamente della collaborazione del fratello Jonathan Nolan per la sceneggiatura.\nMassacro di Aurora.\nLa pellicola, presentata in anteprima alla mezzanotte del 20 luglio 2012 a Denver (Colorado), esord\u00ec drammaticamente con quello che \u00e8 stato battezzato il Massacro di Aurora. In occasione della proiezione, il ventiquattrene James Holmes apr\u00ec il fuoco sugli spettatori uccidendo 12 persone e ferendone altre 58 prima di essere arrestato. L'attore espresse la sua solidariet\u00e0 alle vittime del massacro porgendo il suo omaggio sul luogo della tragedia insieme alla moglie e visitando successivamente in ospedale i sopravvissuti.\n\"I fiori della guerra\".\nNel gennaio 2011 Bale prese parte alle riprese di \"I fiori della guerra\", pellicola diretta dal regista cinese Zh\u0101ng Y\u00ecm\u00f3u e incentrata sul Massacro di Nanchino, avvenuto in Cina nel 1937. L'attore interpreta il ruolo di un missionario statunitense, come lo fu John Magee che aiut\u00f2 gran parte della popolazione a sfuggire al massacro documentando l'accaduto. Il regista del film dichiar\u00f2 riguardo alla scelta di Bale come protagonista:\nTerminate le riprese, durante la promozione del film avvenuta nel dicembre 2011, Bale si rec\u00f2 nel villaggio di Dongshigu, in Shandong nella Repubblica popolare cinese per far visita a Chen Guangcheng, attivista per i diritti civili che all'epoca dei fatti si trovava agli arresti domiciliari con la famiglia. L'attore venne fermato dalle guardie governative che impedirono a lui e alle persone che lo accompagnavano di raggiungere Guangcheng reagendo con violenza alla richiesta e impedendogli di superare il posto di blocco. Una troupe della CNN riprese l'accaduto rendendolo pubblico. Riguardo a questa reazione della polizia al limite dell'incidente diplomatico, Bale dichiar\u00f2: L'unica cosa che mi premeva era incontrare quest'uomo, stringergli la mano e dirgli che per me rappresenta un'ispirazione.\nNell'aprile del 2012, Guangcheng riusc\u00ec a fuggire agli arresti e si rec\u00f2 negli Stati Uniti, dove riprese gli studi a New York, dichiarando che sarebbe ben lieto di incontrare l'attore su territorio americano.\nLa pellicola partecip\u00f2 fuori concorso al Festival internazionale del cinema di Berlino edizione 2012 e come miglior film straniero ai Golden Globe, sempre edizione 2012.\nDal 2013.\nNel 2013 esce nelle sale cinematografiche \"American Hustle - L'apparenza inganna\" di David O. Russell, che ambientato sul finire degli anni Settanta, racconta la storia di un truffatore costretto a collaborare con l'FBI per risolvere alcuni casi di corruzione di pubblici ufficiali. Grazie a questa sua interpretazione, in cui l'attore dovette ingrassare circa 20\u00a0kg per esibire una notevole pancia, \u00e8 stato candidato ai Golden Globe, ai British Academy Film Awards e al Premio Oscar 2014 come miglior attore protagonista. Nello stesso periodo fu protagonista di \"Il fuoco della vendetta - Out of the Furnace\", diretto da Scott Cooper. La pellicola vede l'attore nei panni di un operaio di un'acciaieria ed ex detenuto che cerca vendetta quando suo fratello scompare dopo essere stato coinvolto in un brutto giro con alcuni criminali locali.\nSempre nel 2013, il regista Ridley Scott lo ingaggi\u00f2 per interpretare il ruolo di Mos\u00e8 in \"Exodus - Dei e re\". La pellicola usc\u00ec negli Stati Uniti il 12 dicembre 2014 mentre in Italia l'uscita \u00e8 avvenne il 15 gennaio 2015.\nNel gennaio 2015 recit\u00f2 al fianco di Brad Pitt e Ryan Gosling in \"La grande scommessa\", adattamento cinematografico del romanzo \"\" scritto da Michael Lewis, e riguardante la crisi finanziaria del 2007-2008. Prima delle riprese l'attore sub\u00ec un infortunio al legamento crociato anteriore del ginocchio, ma considerando le scene statiche da girare riesc\u00ec a portare a termine il film, mentre furono rimandate le riprese dell'action \"The Deep Blue Good-by\". Il film usc\u00ec nel dicembre dello stesso anno negli Stati Uniti, e nel gennaio 2016 in Italia. Per questo ruolo ottenne una nomination agli Oscar 2016 come miglior attore non protagonista. Nel febbraio 2015 present\u00f2 al \"Festival di Berlino\" \"Knight of Cups\", diretto da Terrence Malick, La pellicola venne presentata in anteprima al \"Festival di Berlino\" nel febbraio 2015. Le riprese di svolsero nell'estate del 2012 tra Los Angeles e Las Vegas.\nNel giugno 2016 avrebbe dovuto prendere parte come protagonista al \"biopic\", diretto da Michael Mann, sulla vita di Enzo Ferrari, ma rinunci\u00f2 al ruolo per problemi di salute. L'attore infatti avrebbe dovuto mettere su alcuni chili per il ruolo, ma il tempo a disposizione per farlo era troppo breve e avrebbe comportato rischi. Nello stesso anno fu presentato al Toronto International Film Festival il film \"The Promise\", dove recita accanto a Oscar Isaac. La pellicola \u00e8 ambientata tra il 1915 e il 1916 in Turchia, durante il genocidio della popolazione armena da parte della popolazione turca. L\"'Hollywood Reporter\" fece notare che la pagina IMDb del film fu inondata da votazioni negative da siti turchi per far abbassare il rating di \"The Promise\" su YouTube e IMDb.\nNel 2017 fu protagonista del western \"Hostiles - Ostili\", diretto da Scott Cooper. Nella pellicola interpreta il capitano dell'esercito Joseph J. Blocker, il quale accetta di accompagnare un capo Cheyenne e la sua famiglia, per farli tornare nelle loro terre native. Il film fu presentato il 2 settembre al Telluride Film Festival e successivamente al Toronto International Film Festival.\nNel 2018 recit\u00f2 in motion capture prestando la voce alla pantera Bagheera nel live action \"Mowgli - Il figlio della giungla\", adattamento cinematografico de \"Il libro della giungla\" di Rudyard Kipling.Nello stesso anno mise in atto una nuova trasformazione per vestire i panni di Dick Cheney, Vicepresidente degli Stati Uniti d'America durante l'amministrazione di George W. Bush, ingrassando ancora una volta di parecchi chili nel film \"Vice - L'uomo nell'ombra\". Per tale film ha vinto il suo secondo Golden Globe come miglior attore in un film commedia o musicale. L'attore ha poi dichiarato che quella sarebbe stata la sua ultima vera trasformazione fisica. ll suo discorso durante il ritiro del premio fu oggetto di discussione in quanto, ironicamente, ringrazi\u00f2 Satana per l'ispirazione. La risposta della figlia di Cheney, Liz (anch'essa politica repubblicana) non si \u00e8 fatta attendere e ha ricordato via social la presunta aggressione di Bale del 2008, per cui non fu mai incriminato. L'anno successivo divide il grande schermo con Matt Damon nel film \"Le Mans '66 - La grande sfida\", ambientato nel periodo delle 24 ore di Le Mans del 1966, quando Ford decise di costruire una vettura pi\u00f9 potente per sfidare l'avversaria Ferrari.\nA marzo 2020 viene ufficializzata la collaborazione di Bale con i Marvel Studios: l'attore d\u00e0 il volto al supercriminale Gorr il Macellatore di Dei nel film del Marvel Cinematic Universe \"Thor: Love and Thunder\", diretto da Taika Waititi.\nRiconoscimenti.\nL'attore nel corso della sua carriera ha vinto numerosi premi, tra cui un oscar come Miglior attore non protagonista per \"The Fighter\". Ha vinto anche 2 Golden Globe, 4 Critics' Choice Awards, 3 People's Choice Awards, 2 Screen Actors Guild Award e 3 Satellite Award.\nDoppiatori italiani.\nNelle versioni in italiano dei suoi film, Christian Bale \u00e8 stato doppiato da:\nDa doppiatore \u00e8 sostituito da:"}
{"id": "402463", "revid": "2036687", "url": "https://it.wikipedia.org/wiki?curid=402463", "title": "Erasmus Student Network", "text": "Erasmus Student Network AISBL (conosciuta anche con l'acronimo ESN) \u00e8 un\u2019associazione studentesca internazionale no-profit fondata nel 1990 da ex studenti in mobilit\u00e0 internazionale su iniziativa dell'Erasmus Bureau della Comunit\u00e0 economica europea, il cui obiettivo principale \u00e8 fornire attivit\u00e0 e servizi per gli studenti internazionali e promuovere la mobilit\u00e0 studentesca.\nESN opera a tre livelli: internazionale, nazionale e locale e, al momento, conta pi\u00f9 di 530 sezioni in 41 paesi con oltre 13500 membri attivi che lavorano su base volontaria, fornendo servizi a circa 160.000 studenti Erasmus.\nLe sezioni di ESN lavorano secondo il principio di \u201cStudents helping students\u201d, al fine di aiutare gli studenti in mobilit\u00e0 a vivere al meglio la propria esperienza di studio o di tirocinio all'estero.\nLe sezioni forniscono supporto sia agli studenti in entrata che in uscita, prestando opera di accoglienza e consulenza agli studenti stranieri ospiti per un periodo di studio all'estero (attraverso un servizio che va dalla ricerca dell'alloggio al tutorato e all'organizzazione di eventi culturali e ricreativi che favoriscano l'integrazione dello studente straniero nell'ambiente universitario locale).\nI volontari sono in larga parte studenti che hanno maturato un\u2019esperienza di scambio internazionale e vogliono mettere a disposizione le proprie esperienze ed il proprio tempo; oppure studenti che sono prossimi a fare un\u2019esperienza di scambio internazionale e che attraverso il lavoro all'interno dell\u2019associazione possono acquisire competenze utili per vivere al meglio l\u2019esperienza di studio o tirocinio all'estero, anche in paesi con un background culturale e sociale molto diverso dal proprio.\nA livello internazionale ESN promuove la mobilit\u00e0 studentesca europea interfacciandosi con le maggiori istituzioni dell\u2019Unione europea.\nI valori di ESN.\nESN crede nell\u2019arricchimento della societ\u00e0 attraverso gli studenti internazionali e i suoi valori, condivisi da tutti i suoi membri volontari sono: \nStoria.\nNel 1987, la CEE ha approvato un progetto per creare un ampio programma di mobilit\u00e0 nel campo dell'istruzione superiore. Una parte di questo progetto comprendeva il programma Erasmus - un programma di scambio che offrire agli studenti l'opportunit\u00e0 di trascorrere parte dei loro studi all'estero.\nNel 1989, Erasmus Bureau invit\u00f2 32 ex studenti Erasmus per una riunione di valutazione a Gand, in Belgio. Questo incontro \u00e8 stato il punto di partenza di Erasmus Student Network. I problemi evidenziati durante valutazione divennero i punti cardine su cui i fondatori di ESN International avrebbero dovuto lavorare. L'idea principale si basava sul concetto di \"studenti che aiutano gli studenti\", una frase che oggi \u00e8 conservata come motto del lavoro dell'organizzazione.\nNumerose sezioni ESN furono fondate in diverse universit\u00e0 europee e, con i finanziamenti della CEE, nel febbraio 1990 nella citt\u00e0 di Copenaghen, in Danimarca, si organizz\u00f2 un incontro per celebrare la fondazione ufficiale di ESN International, a cui hanno presenziarono 49 partecipanti provenienti da quasi tutti gli Stati membri che facevano parte del programma. ESN International diventa cos\u00ec un'associazione legale, di cui Desiree Majoor di Utrecht, Paesi Bassi, fu la prima presidente. \nESN crebbe rapidamente e nel 1994 ESN raccoglie gi\u00e0 60 sezioni in 14 paesi. Nel 2004 la rete ESN comprendeva 170 sezioni all'interno e all'esterno dell'Europa, dalla Scandinavia al Marocco. Da allora ESN \u00e8 cresciuta con un tasso medio del 12% circa ogni anno. Le nuove tecnologie hanno contribuito notevolmente alla collaborazione tra le sezioni e gli incontri frequenti hanno rafforzano i legami tra i volontari ESN e, allo stesso tempo, contribuito allo scambio di idee e una migliore qualit\u00e0 del lavoro per raggiungere un futuro migliore.\nIl 30 novembre 2005, ESN ha stabilito la propria sede a Bruxelles ed \u00e8 stata registrata legalmente come organizzazione belga senza scopo di lucro.\nA partire dal 25 novembre 2017, la rete di studenti Erasmus comprende pi\u00f9 di 530 associazioni locali (\"sezioni\") in 40 paesi e conta oltre 18.000 volontari in tutta Europa.\nStruttura.\nLivello Locale.\nESN \u00e8 costituita da oltre 530 sezioni locali, distribuite in 40 paesi, che lavorano quotidianamente con gli studenti internazionali. Le sezioni forniscono supporto sia agli studenti in partenza che in arrivo, prestando opera di accoglienza e consulenza agli studenti stranieri ospiti per un periodo di studio all'estero, attraverso un servizio che va dalla ricerca dell'alloggio al tutorato e all'organizzazione di eventi culturali e ricreativi che favoriscano l'integrazione dello studente straniero nell'ambiente universitario locale.\nOgni sezione ha un proprio Consiglio Direttivo locale, la cui composizione pu\u00f2 variare da una sezione all'altra. Solitamente le sezioni locali si interfaccia sia con la propria Universit\u00e0 di riferimento che con le Istituzioni locali. \nLivello Nazionale.\nESN \u00e8 attualmente presenta in 40 paesi, all'interno dei confini definiti dallo Spazio Europeo dell'Istruzione Superiore. Il livello nazionale \u00e8 incaricato di rappresentare le esigenze degli studenti internazionali nei confronti dei governi e delle autorit\u00e0 nazionali. Le sezioni locali all'interno di uno stesso paese formano una Piattaforma Nazionale (PN) che eleggono annualmente un Consiglio Direttivo Nazionale, la cui composizione pu\u00f2 variare da paese a paese. Ogni paese deve necessariamente eleggere all'interno del proprio consiglio direttivo nazionale un Rappresentante Nazionale (NR), che ha il compito di rappresentare la rete nazionale a livello internazionale.\nLivello Internazionale.\nIl livello internazionale \u00e8 l'ultimo livello di ESN, il cui compito \u00e8 quello di coordinare e monitorare l'andamento dell'associazione e di rappresentare le esigenze degli studenti internazionali di fronte alle Istituzioni Europee ed internazionali. Ogni anno i membri di ESN si riuniscono per eleggere il Consiglio Direttivo Internazionale, l'organo esecutivo di ESN International composto da cinque membri: Presidente, Vicepresidente, Tesoriere, Responsabile Comunicazione e Responsabile Web). Dal 2005, i membri del Consiglio Direttivo internazionale ricoprono il loro incarico come volontari a tempo pieno e vivono e lavorano a Bruxelles. \nIl Consiglio Direttivo Internazionale \u00e8 supportato da un Segretariato composto da personale dipendente, e da cinque commissioni.\nGli organi decisionali di ESN.\nAnnual General Meeting.\nL'Annual General Meeting (AGM) \u00e8 il pi\u00f9 alto organo decisionale della rete ESN. Sia le Sezioni che il Consiglio dei Rappresentanti Nazionali (CNR) eleggono l'International Board (IB) per un mandato di un anno. L\u2019AGM \u00e8 l\u2019assemblea dei soci ed \u00e8 l\u2019unico organo che pu\u00f2 modificare Statuto e Regolamento e prendere decisioni sui documenti politici dell'associazione. L\u2019evento si svolge una volta l\u2019anno e si discutono i temi pi\u00f9 importanti del Network. \u00c8 l\u2019evento pi\u00f9 grande di ESN e raccoglie pi\u00f9 di 800 partecipanti.\nQui di seguito i vari AGM con la sezione ospitante:\nCouncil of National Representative.\nIl Consiglio dei Rappresentanti Nazionali (CNR) si occupa di tutti i temi che non sono di competenza dell\u2019AGM, tra cui tutti i documenti che non fanno parte di Statuto e Regolamento Attuativo. Il CNR \u00e8 composta dai Rappresentanti Nazionali dei 40 paesi e dal Consiglio Direttivo Internazionale. L\u2019assemblea viene gestita da un Chairing Team, a sua volta composto da il CNR Secretary e il CNR Administrator (che vengono eletti una volta l\u2019anno) e un Main Chair che viene eletto prima di ogni incontro.\nPiattaforma Nazionale.\nL'assemblea nazionale che riunisce tutti i soci di un paese \u00e8 detta Piattaforma Nazionale (PN). \u00c8 l'incontro di tutte le sezioni di una Nazione e del Consiglio Direttivo Nazionale. Si svolge pi\u00f9 volte l'anno, la frequenza pu\u00f2 variare da paese a paese. Viene ospitata a rotazione da una delle sezioni.\nEventi Internazionali.\nPiattaforme Regionali.\nLe Piattaforme Regionali sono degli eventi di formazione che raccolgono i paesi geograficamente vicini. Questi paesi hanno anche tendenzialmente problematiche e strutture simili.\nNe esistono 5: \nInternational Erasmus Games.\nOgni anno, dopo le qualificazioni nazionali, i giovani di tutta Europa partecipano alla competizione finale, gli International Erasmus Games, un evento internazionale che riunisce studenti Erasmus provenienti da tutta Europa. La prima edizione si \u00e8 svolta nel 2014 su iniziativa di ESN Italia e ESN Polonia. Questo evento si concentra sulla promozione di uno stile di vita sano e di una buona sportivit\u00e0.\nI giochi internazionali Erasmus comprendono 4 discipline sportive principali: futsal, pallacanestro, pallavolo e tennis.\nI Progetti di ESN.\nMentre le sezioni organizzano indipendentemente le proprie attivit\u00e0 a livello locale, ESN International gestisce diversi progetti internazionali che vengono implementati da tutto il Network. \nESNcard\nLa ESNcard \u00e8 la tessera del Network degli studenti Erasmus. Dimostra che una persona \u00e8 membro di una sezione ESN e quindi parte della grande rete ESN. Inoltre, la ESNcard offre anche molti sconti in diverse citt\u00e0 e paesi in cui esistono sezioni ESN.\nIl progetto mira a fornire sconti vantaggi ed opportunit\u00e0 agli studenti internazionali durante il loro periodo all'estero.\nSocialErasmus\nSocialErasmus \u00e8 un progetto internazionale che ha lo scopo di coinvolgere i giovani cittadini in diverse attivit\u00e0 di volontariato durante il loro soggiorno all'estero, al fine di apportare un cambiamento nella societ\u00e0. In questo modo gli studenti possono capire meglio i problemi della citt\u00e0 in cui si trovano. \nSocialErasmus supporta 8 diverse cause: Ambiente, Salute, Povert\u00e0, Violenza, Animali, Disastri, Discriminazioni e Istruzione.\nExchangeAbility\nIl progetto ExchangeAbility ha lo scopo di aumentare il numero di studenti disabili in mobilit\u00e0, promuovendo diverse opportunit\u00e0 e rendendo ESN un'associazione pi\u00f9 accessibile a tutti i suoi livelli di attivit\u00e0.\nIl suo pi\u00f9 grande sottoprogetto: MapAbility, si pone come obiettivo quello di sviluppare una mappa visiva delle universit\u00e0 in tutta Europa, al fine di identificare il loro livello di accessibilit\u00e0 da parte degli studenti con disabilit\u00e0 e i servizi speciali che offrono.\nMov\u2019in Europe\nMov\u2019in Europe mira a promuovere le diverse opportunit\u00e0 di mobilit\u00e0. Il progetto mira non solo a promuovere le opportunit\u00e0 Erasmus, ma anche un'ampia variet\u00e0 di opportunit\u00e0 rivolte a giovani, studenti e giovani laureati (volontariato, viaggio, apprendimento, studio, tirocini, lavoro)...\nEduk8\nEduk8 \u00e8 un progetto internazionale che mira a formare i membri ESN. Questo progetto offre l'opportunit\u00e0 di apprendere le cosiddette soft skill - per identificarle e svilupparle. \nI partecipanti possono condividere il loro know-how e imparare gli uni dagli altri in un modo interessante ed interattivo.\nESNsurvey\nESNsurvey \u00e8 la pi\u00f9 grande ricerca annuale in Europa realizzata dagli studenti per gli studenti. Viene condotto ogni anno tra gli studenti universitari. ESN presenta i risultati alle principali parti interessate nell'ambito dei programmi di istruzione superiore e mobilit\u00e0. Questo tipo di ricerca ha permesso di identificare alcune delle problematiche principali del progetto Erasmus e, di conseguenza, di apportare migliorie al progetto stesso. \nErasmusIntern \nErasmusIntern.org \u00e8 una piattaforma che riunisce le aziende e gli studenti in cerca di stage.\nHousErasmus+ \nIl progetto HousErasmus+ mira a identificare le sfide e le buone pratiche in materia di alloggio per studenti e tirocinanti internazionali. Sulla base delle informazioni, verranno formulate raccomandazioni concrete al fine di avere una situazione migliore per tutti gli studenti in mobilit\u00e0 e i tirocinanti in Europa!\nErasmus Without Paper\nIl progetto Erasmus Without Paper \u00e8 il primo tentativo di standardizzare il trasferimento dei dati degli studenti su scala europea. Al fine di digitalizzare il processo burocratico necessario per intraprendere una mobilit\u00e0 all\u2019estero, semplificandolo per tutte le entit\u00e0 in gioco (studente, universit\u00e0, commissione europea ecc..)\nL'UE si \u00e8 posta come obiettivo di far s\u00ec che entro il 2020 il 20% degli studenti europei trascorra un periodo di mobilit\u00e0 durante la propria carriera accademica. Al fine di raggiungere questo ambizioso obiettivo si sta lavorando verso una rimozione degli ostacoli alla mobilit\u00e0 degli studenti attraverso un minor onere amministrativo per gli istituti di istruzione superiore.\nResponsibleParty\nResponsible Party \u00e8 un progetto che ha lo scopo di sensibilizzare gli studenti sugli effetti del consumo di alcol. Durante le feste vengono organizzate attivit\u00e0 divertenti e coinvolgenti con l'obiettivo di aumentare la consapevolezza sulle ripercussioni salutari causate dal consumo eccessivo di alcol.\nPartner e stakeholder.\nI principali soggetti interessati a ESN sono la Commissione europea, e il Consiglio d'Europa. ESN \u00e8 uno dei maggiori sostenitori dell'attuazione del programma Erasmus + e fornisce informazioni in tutta Europa in proposito. Questo contatto privilegiato fa s\u00ec che ESN possa concretamente migliorare il progetto Erasmus e la qualit\u00e0 della mobilit\u00e0 per gli studenti in scambio. \nCi sono 5 organizzazioni in cui ESN International \u00e8 membro: European Youth Forum, European Movement International, Lifelong Learning Platform, Erasmus + Student &amp; Alumni Association e Europe+. Tutti i membri condividono valori simili di ESN - rappresentano la voce dei giovani, creano un'Europa unita, forniscono informazioni e sostengono a vari programmi educativi."}
{"id": "402479", "revid": "125865795", "url": "https://it.wikipedia.org/wiki?curid=402479", "title": "La spada nella roccia (film)", "text": "La spada nella roccia (\"The Sword in the Stone\") \u00e8 un film del 1963 diretto da Wolfgang Reitherman. \u00c8 un film d'animazione prodotto dalla Walt Disney Productions e uscito negli Stati Uniti il giorno di Natale del 1963, distribuito dalla Buena Vista Distribution. 18\u00b0 Classico Disney, fu l'ultimo ad uscire prima della morte di Walt Disney (avvenuta il 15 dicembre 1966) ed \u00e8 stato anche l'ultimo ad essere prodotto tutto sotto la supervisione di quest'ultimo. Le canzoni del film sono scritte e composte dai fratelli Sherman, che in seguito scrissero musica per altri film Disney come \"Mary Poppins\" (1964), \"Il libro della giungla\" (1967) e \"Pomi d'ottone e manici di scopa\" (1971).\nIl film \u00e8 basato sul romanzo omonimo di T. H. White, rielaborazione della storia dell'infanzia di Re Art\u00f9 narrata nella Materia di Bretagna, pubblicato la prima volta nel 1938 e ripubblicato nel 1958 come primo libro della tetralogia \"Re in eterno\". Walt Disney acquis\u00ec per la prima volta i diritti cinematografici del romanzo nel 1939 e vari tentativi di sviluppo del film durarono due decenni prima che la produzione effettiva iniziasse ufficialmente.\nTrama.\nInghilterra, Medioevo. Il re Uther Pendragon muore senza aver lasciato eredi al trono. Senza un re, il regno \u00e8 destinato ad essere afflitto da guerre e distruzioni, ma improvvisamente si verifica un prodigio: a Londra appare la \"spada nella roccia\", una spada conficcata in un'incudine con una scritta che proclama che \"chiunque estrarr\u00e0 questa spada da questa roccia e da questa incudine sar\u00e0 di diritto re d'Inghilterra\". Molti uomini provano ad estrarre la spada, ma nessuno riesce a smuoverla neppure di un centimetro, cos\u00ec la spada alla fine viene dimenticata e l'Inghilterra sprofonda nei secoli bui.\nMolti decenni dopo, un ragazzino orfano di nome Art\u00f9, soprannominato Semola per i suoi capelli biondi, \u00e8 in formazione per diventare uno scudiero. Mentre accompagna il fratello maggiore adottivo Caio in una battuta di caccia, Semola gli impedisce accidentalmente di colpire un cervo con l'arco, cadendogli addosso. Entrato nella foresta per recuperare la freccia andata perduta, dopo averla trovata, si arrampica su un albero per tentare di prenderla, ma di nuovo il ramo si cui si \u00e8 arrampicato si rompe, facendolo precipitare nella casa del mago Merlino, il quale, essendo in grado di prevedere il futuro, sapeva che Semola sarebbe arrivato e lo stava aspettando.\nMerlino, appassionato cultore di tutte le scienze, dichiara che un ragazzo come Semola deve necessariamente avere un'istruzione accademica ed intende diventare il suo precettore. I due vanno a casa di Semola, un castello gestito da Sir Ettore, padre di Caio e tutore di Semola. Ettore inizialmente non vuole permettere a Merlino di rimanere ed istruire Semola, per poi cambiare idea dopo che il mago ha evocato una bufera di neve al chiuso nel mese di luglio, facendo alloggiare il mago nella torre pi\u00f9 pericolante e fatiscente del castello. Quella notte arriva un cavaliere amico di Ettore, Sir Pilade, con una grande notizia: il giorno di Capodanno a Londra si terr\u00e0 un grande torneo cavalleresco il cui vincitore verr\u00e0 proclamato re. Ettore decide quindi di far allenare Caio per il torneo, in modo che venga nominato cavaliere, e comunica a Semola che potr\u00e0 fare da scudiero al fratello e seguire loro due a Londra se far\u00e0 bene il proprio dovere.\nMerlino, istruendo Semola, trasforma il ragazzo e se stesso in pesci ed i due nuotano nel fossato del castello per conoscere la fisica. Semola viene improvvisamente attaccato da un luccio affamato e viene salvato da Anacleto, il permaloso ma molto istruito gufo di Merlino. Tornato in forma umana, una volta rientrato al castello, Semola viene mandato a lavare i piatti in cucina come punizione per essersi assentato per troppo tempo, dopo aver cercato di raccontare la sua lezione ad un incredulo Ettore, non venendo creduto.\nMerlino, sopraggiunto, incanta i piatti per fare in modo che si lavino da soli ed offre a Semola un'altra lezione: i due si trasformano in scoiattoli per conoscere la gravit\u00e0. Semola viene quasi divorato da un lupo, ma viene salvato da un giovane scoiattolo femmina che poi s'innamora di lui; stessa cosa accade a Merlino con una scoiattola pi\u00f9 anziana. Mentre Merlino e Semola tornano in forma umana e si dirigono verso il castello, la cuoca del castello trova la cucina incantata e ne rimane inorridita. Merlino rimuove l'incantesimo che aveva lanciato sui piatti, ma l'arrabbiato Ettore rimprovera il mago per aver usato la magia nel castello e mette in punizione Semola assegnando il ruolo di scudiero di Caio a un altro giovane, Polidoro.\nPer la sua terza lezione, dopo essersi scusato con Semola ed avergli promesso di redimerlo, Merlino lo trasforma in un passero ed Anacleto gli insegna a volare, dopo essere stato nominato nuovo tutore di Semola (in quanto pensava che Merlino, dicendogli ci\u00f2 che ha visto che accadr\u00e0 nel futuro, gli avrebbe confuso le idee). Volando, Semola viene attaccato da un falco e per salvarsi \u00e8 costretto a volare gi\u00f9 entrando dentro una canna fumaria, che sfortunatamente \u00e8 quella della capanna della perfida strega Maga Mag\u00f2, la cui magia \u00e8 finalizzata a scopi malvagi e utilizza l'inganno e non la competenza scientifica, quindi \u00e8 esattamente opposta a quella di Merlino. Proprio quando Mag\u00f2 si appresta a distruggere Semola, Merlino arriva sul posto e sfida Mag\u00f2 in un duello a colpi di magie, in cui i due maghi si trasformano in vari animali per distruggersi l'un l'altro. Mag\u00f2 infrange le regole da lei stessa dettate, prima scomparendo, poi trasformandosi in un drago viola. Merlino infine si trasforma in un germe chiamato \"Malignalitaloptereosis\" ed infetta Mag\u00f2 provocandole una malattia simile al morbillo, riuscendo a metterla fuori gioco e dimostrando cos\u00ec l'importanza del cervello sui muscoli.\nLa vigilia di Natale, Caio viene nominato cavaliere, purtroppo per\u00f2 il suo scudiero Polidoro si ammala di orecchioni, quindi Ettore nomina nuovamente Semola scudiero di Caio, rendendo il ragazzo molto felice. Merlino per\u00f2 si arrabbia nel vedere che Semola preferisce ancora i giochi di guerra anzich\u00e9 quelli accademici; Semola cerca di spiegargli che non pu\u00f2 diventare un cavaliere perch\u00e9 \u00e8 un orfano, quindi quella di scudiero \u00e8 la migliore posizione che pu\u00f2 raggiungere, e che non saprebbe come fare diversamente per andare avanti nella vita, ma sentir dire ci\u00f2 fa arrabbiare ancora di pi\u00f9 Merlino, che si trasforma in un razzo e vola via verso Honolulu, all'epoca ancora non scoperta, abbandonando Semola.\nEttore, Caio, Pilade, Semola ed Anacleto si recano a Londra per il torneo. Poco prima dell'inizio della competizione, Semola si rende conto di aver dimenticato la spada di Caio alla locanda, che in quel momento \u00e8 chiusa per il torneo. Anacleto nota la \"spada nella roccia\" sul retro di una chiesa e Semola, volendo procurare in qualche modo una spada al fratello, tenta di sfilarla dall'incudine e ci riesce senza sforzo, compiendo inconsapevolmente la profezia. Quando Semola ritorna con la spada, Ettore ed il cavaliere Black Bart la riconoscono come la \"spada nella roccia\" ed il torneo viene interrotto. Esigendo che si dimostri che \u00e8 stato Semola ad estrarla, Ettore rimette la spada nella sua incudine e il ragazzo viene invitato ad estrarre di nuovo la spada in pubblico.\nDopo che Semola l'ha estratta nuovamente, tutti i cavalieri proclamano \"Viva re Art\u00f9!\" mentre la folla si inginocchia davanti a lui, primo tra tutti Ettore, che si scusa con Semola per averlo sempre trattato con durezza, ed anche Caio mostra un po' di rimorso quando il padre gli impone di inchinarsi davanti al proprio sovrano. Semola, incoronato re, si siede nella sala del trono con Anacleto, sentendosi impreparato per la responsabilit\u00e0 della regalit\u00e0. Dopo aver cercato di fuggire senza successo (in quanto la folla che lo acclama circonda il palazzo reale), re Art\u00f9 dice \"Quanto vorrei che Merlino fosse qui!\". In quell'istante ricompare Merlino, tornato dalla Honolulu del XX secolo con abiti moderni. Dopo essersi rimesso i vestiti da mago, si mostra euforico nello scoprire che Semola \u00e8 il re che ha visto nel futuro, oltre a dichiarare nervosamente di essersi reso conto che, a differenza di quanto credeva, il XX secolo non \u00e8 poi cos\u00ec migliore del Medioevo. Merlino dice al nuovo re di aver visto che egli guider\u00e0 i cavalieri della Tavola rotonda, diventando una grande leggenda ed una figura molto popolare nella letteratura e nel cinema.\nDistribuzione.\nData di uscita.\nLe date di uscita internazionali sono state:\nEdizione italiana.\nL'edizione italiana del film \u00e8 a cura di Roberto De Leonardis e il doppiaggio fu eseguito negli stabilimenti Fono Roma con la partecipazione della C.D.C., mentre la direzione musicale venne affidata ad Alberto Brandi. Nell'edizione italiana \u00e8 stato cambiato il luogo in cui Merlino si dirige dopo essersi arrabbiato con Semola; nell'edizione originale, infatti, egli parte per le Bermuda. A partire dalla prima edizione in VHS nel 1986, il coro finale in italiano fu sostituito con quello originale.\nEdizioni home video.\nVHS.\nLa prima e unica edizione VHS usc\u00ec in Italia nell'ottobre 1986 e venne ristampata quattro volte negli anni successivi. Le ultime due ristampe avvennero nell'agosto 1997 e il 25 settembre 2002.\nDVD.\nLa prima edizione DVD usc\u00ec in Italia nel 2000 distribuito dalla Warner Home video. Questo, come altri DVD Disney distribuiti dalla Warner, era privo di contenuti speciali.\nLa seconda edizione DVD usc\u00ec nel 2001 distribuito dalla Disney Video in collaborazione con Buena Vista Home Entertainment. Il DVD \u00e8 identico a quello distribuito dalla Warner l'anno precedente. La terza edizione DVD usc\u00ec il 25 settembre 2002. Per questa edizione il suono venne rimasterizzato. La quarta edizione DVD \u00e8 uscita il 3 settembre 2008, in occasione del 45\u00ba anniversario del film.\nBlu-ray.\nLa prima edizione BD \u00e8 uscita in Italia il 12 marzo 2014. In questa edizione, uscita in occasione del 50\u00ba anniversario, il film \u00e8 stato restaurato. Nel BD \u00e8 stato incluso un nuovo contenuto speciale, ma non tutti quelli del DVD.\nAccoglienza.\nIncassi.\n\"La spada nella roccia\", prodotto con un budget di 4 milioni di dollari, fu un successo finanziario al botteghino e divenne il sesto film di maggior incasso del 1963. Il film venne rieditato nei cinema il 22 dicembre 1972 e il 25 marzo 1983, mentre in Italia ci fu un'unica riedizione il 14 dicembre 1974. In totale il film ha incassato 34.182.353 dollari.\nCritica.\nIl film venne accolto meglio dai critici britannici che da quelli statunitensi, che pensarono che avesse troppo humour e una \"narrazione debole\". Rotten Tomatoes riporta che il 71% dei critici ha dato recensioni positive, basandosi su 24 recensioni con un punteggio medio di 6/10. Il suo consenso afferma che \"Una ripresa decente sulla leggenda di Re Art\u00f9, \"La spada nella roccia\" soffre di un'animazione relativamente indifferente, ma i suoi personaggi sono ancora memorabili e accattivanti\". Nell Minow di Common Sense Media ha dato al film quattro stelle su cinque, scrivendo: \"Classico delizioso porta in vita la leggenda di Art\u00f9\".\nNel suo libro \"The Best of Disney\", Neil Sinyard afferma che, pur non essendo noto, il film ha ottime animazioni, una struttura complessa, e in realt\u00e0 \u00e8 pi\u00f9 filosofico di altri film Disney. Sinyard suggerisce che Walt Disney potrebbe aver visto qualcosa di s\u00e9 in Merlino, e che Mag\u00f2, che \"odia il sole\", potrebbe aver rappresentato i critici. Il film ricevette una candidatura all'Oscar alla migliore colonna sonora nel 1964, ma perse a favore di \"Irma la dolce\". \"La spada nella roccia\" venne anche candidato all'inclusione nella categoria \"animazione\" della lista AFI's 10 Top 10 dell'American Film Institute.\nAltri media.\nDiversi personaggi del film appaiono nella serie televisiva \"House of Mouse - Il Topoclub\". Merlino, doppiato da Hamilton Camp in originale e da Mario Bardella in italiano, ha un ruolo importante nell'episodio \"Il giorno del noleggio\". Maga Mag\u00f2 appare nel film \"Topolino e i Cattivi Disney\". Merlino frequenta i Parchi Disney, l'unico personaggio del film ad apparire a Disneyland Resort e Walt Disney World Resort. Egli appare nell'unit\u00e0 di apertura della Walt Disney's Parade of Dreams a Disneyland. Inoltre, nello stesso parco, presenta la cerimonia nell'attrazione King Arthur Carrousel a Fantasyland. Nella quinta stagione della serie TV \"C'era una volta\" Emma Swan va da bambina nel 1989 a guardare il film. Nella versione doppiata, in sottofondo \u00e8 stata mantenuta la colonna audio originale italiana. Il personaggio di Merlino viene introdotto nel videogioco \"Kingdom Hearts\".\nRemake in live-action.\nNel luglio 2015 viene diffusa la notizia che il film avr\u00e0 un remake in live-action, su copione di Bryan Cogman, sceneggiatore di diversi episodi di \"Il trono di spade\", e con la regia di Juan Carlos Fresnadillo."}
{"id": "402480", "revid": "1305772", "url": "https://it.wikipedia.org/wiki?curid=402480", "title": "Reattore nucleare modulare pebble bed", "text": "Il reattore nucleare modulare pebble bed noto anche come PBMR (sigla inglese di \"Pebble Bed Modular Reactor\"), oppure come PBR (\"Pebble Bed Reactor\") o come HTGR (\"High Temperature Gas Reactor\") \u00e8 una tecnologia di reattore nucleare a fissione non ancora dimostrata, che potrebbe avere alcune caratteristiche innovative, ma che presenta anche molti svantaggi tecnologici. \nI fautori di questo tipo di tecnologia puntano su un possibile aumento del livello di sicurezza e dell'efficienza energetica rispetto ai tradizionali reattore ad acqua di matrice statunitense ed europea. \nInvece dell'acqua, un reattore di questo tipo utilizzerebbe ciottoli (\"pebbles\") di grafite pirolitica come moderatore di neutroni, e come refrigerante utilizzerebbe un gas inerte come l'elio, o semi-inerte come l'azoto o l'anidride carbonica. Il gas dovrebbe lavorare a temperature molto alte, e potrebbe anche muovere direttamente una turbina a gas. Questo potrebbe eliminare il complesso impianto del vapore, e potrebbe aumentare l'efficienza energetica persino intorno al 50%. \nQuesti gas discioglierebbero teoricamente meno contaminanti dell'acqua, quindi il nocciolo potrebbe contenere meno fluidi radioattivi e risulterebbe pi\u00f9 economico rispetto ai tradizionali reattori ad acqua, o ai reattori ad acqua pesante di progetto canadese e indiano.\nStoria.\nQuesta tecnologia dopo studi approfonditi \u00e8 stata abbandonata dai grandi produttori occidentali, per ragioni tecnologiche e politiche. \nUno studio preliminare risalirebbe al 1950, e sarebbe stato svolto da Rudolf Schulten con lo scopo di costruire un reattore pi\u00f9 semplice e sicuro, capace di un combustibile pi\u00f9 semplice e standardizzabile. Una delle idee di base sarebbe quella di combinare combustibile, struttura, contenimento, e moderatore in una sfera piccola e resistente. Questo sarebbe possibile dall'impiego di grafite pirolitica e di carburo di silicio, che resistono anche a temperature di 2000\u00a0\u00b0C. \nLa geometria che assumono le sfere impaccandosi forma infatti naturalmente alcuni spazi che consentirebbero una forma primitiva di raffreddamento. \nPer garantire un sufficiente livello di sicurezza, il nucleo deve avere comunque una potenza molto pi\u00f9 bassa a parit\u00e0 di dimensione rispetto ad un reattore nucleare ad acqua leggera: si parla di una densit\u00e0 di potenza di circa qualche centesimo di quella dei reattori ad acqua.\n\u00c8 stata in passato in valutazione allo stadio preliminare da parte delle societ\u00e0 Romawa B.V.(Sudafrica), e di Chinergy (in collaborazione con la universit\u00e0 di Tsinghua a Pechino), e in passato \u00e8 stato oggetto di studio anche della General Atomics e della Adams Atomic Engines.\nCaratteristiche distintive.\nIl PBMR dovrebbe servire per produrre calore, da impiegare per muovere una turbina collegata ad un generatore elettrico.\nIl combustibile nucleare secondo molti progetti dovrebbe essere arricchito intorno al 10%: questo arricchimento porta immediatamente ad alcune problematiche di proliferazione nucleare.\nIl combustibile sarebbe costituito da sfere di grafite in cui sono disperse sferette di ossido di uranio con rivestimento multistrato in carbonio inerte, carburo di silicio e grafite pirolitica (che \u00e8 un modesto moderatore dei neutroni) dispersi in grafite contenuta dentro ciottoli sferici in grafite pirolitica.\nQuesti ciottoli si trovano in un recipiente a pressione in acciaio di forma cilindrica con calotte emisferiche; il contenitore (caldaia) \u00e8 internamente rivestito in grafite, che ha un effetto riflettente sui neutroni emessi dalla reazione. Un gas inerte (elio) viene fatto circolare attraverso la caldaia e sottrae calore alle sfere; uscendo dalla caldaia a circa 900\u00a0\u00b0C; scambia quindi calore con un circuito d'acqua separato, un po' come nel reattore Magnox, che vaporizza inviando quindi il vapore in una turbina convenzionale. In alternativa, il gas caldo viene inviato alla turbina, che sfrutta il salto entalpico, muovendo sia gli alternatori che un compressore.\nComparazione con i reattori convenzionali.\nIl principale vantaggio del reattore \"pebble bed\" sarebbe quello di avere un maggiore grado di sicurezza intrinseca rispetto ai reattori tradizionali. Infatti, all'aumento della temperatura si modifica l'orientamento della grafite pirolitica, che quindi varia le proprie capacit\u00e0 moderatrici: i neutroni emessi dal combustibile diventano pi\u00f9 veloci, e non sostengono la fissione perch\u00e9 aumenta la cattura da parte del U238, limitando la potenza generata. Dato che la caldaia \u00e8 progettata in modo da disperdere pi\u00f9 calore di quanto non se ne produca nelle condizioni critiche descritte, si riesce ad ottenere una \"condizione di stallo\" nella quale il reattore, pur non interrompendo del tutto la generazione di calore, si pone spontaneamente in condizioni di limitazione dell'emissione di neutroni.\nUn secondo importante vantaggio sta nella continuit\u00e0 del funzionamento. Infatti le sfere di grafite, del diametro di circa 60\u00a0mm (una pallina da tennis), circolano all'interno del reattore in modo continuo (ve ne sono costantemente qualche centinaio di migliaia), e una certa quantit\u00e0 ne esce, mossa dal flusso di elio, viene separata dal gas e rimessa nel reattore, meno qualche sfera \"spurgata\" se trovata esaurita al controllo, ed ovviamente reintegrata. Non \u00e8 quindi necessario fermare il reattore per il \"refueling\" (ricarica).\nUn vantaggio economico del PBMR sui reattori moderati/raffreddati ad acqua, leggera o pesante, \u00e8 che opera a temperature maggiori. Il PBMR pu\u00f2 riscaldare direttamente fluidi per turbine a bassa pressione.\nIl PBR \u00e8 detto \"modulare\" perch\u00e9 usa molti piccoli reattori in una grande centrale nucleare. Ci\u00f2 \u00e8 conveniente perch\u00e9 l'investimento di nuovi capitali pu\u00f2 essere graduale e commisurato alla richiesta di energia nucleare: i siti che richiedono una maggiore capacit\u00e0 generatrice possono semplicemente installare pi\u00f9 reattori. Il PBMR porta ad una maggiore affidabilit\u00e0, dato che molti reattori condividono parte dell'attrezzatura e alcune parti possono essere sostituite in caso di problemi. A seconda del progetto, possono svilupparsi economie di scala.\nLa modularit\u00e0, inoltre, consente la produzione di massa di piccoli reattori. Questo riduce il costo del ciclo di vita del sistema, in particolare nei settori della certificazione di sicurezza e della verifica del progetto (\"design qualification\").\nNei sistemi modulari l'attrezzatura di raffreddamento delle turbine deve essere adattata al sito. Il sistema di raffreddamento compatibile con il maggior numero di siti \u00e8 la torre di raffreddamento. Nelle zone vicine a corsi d'acqua, tuttavia, il raffreddamento ad acqua \u00e8 molto meno costoso, poich\u00e9 l'ottima capacit\u00e0 termica dell'acqua permette l'uso di attrezzatura pi\u00f9 ridotta."}
{"id": "402485", "revid": "125452474", "url": "https://it.wikipedia.org/wiki?curid=402485", "title": "C\u00e1diz Club de F\u00fatbol", "text": "Il C\u00e1diz Club de F\u00fatbol, spesso abbreviato in C\u00e1diz e conosciuto in Italia come Cadice, \u00e8 una societ\u00e0 calcistica spagnola della citt\u00e0 di Cadice, dove fu fondata nel 1910.\nMilita nella Primera Divisi\u00f3n, la massima serie del campionato di calcio spagnolo.\nGioca le partite casalinghe allo stadio Ram\u00f3n de Carranza (25.033 spettatori). Il suo miglior piazzamento in campionato \u00e8 il dodicesimo posto del 1987-1988, mentre in Coppa del Re \u00e8 giunta fino alle semifinali nel 1989-1990.\nStoria.\nPrimi anni (1910-1939).\nIl Cadice CF viene fondato il 10 settembre 1910, con il nome di \"Mirandilla FC\", dal nome di un collegio cristiano attivo nella citt\u00e0. Dopo diversi anni trascorsi nei campionati locali, il club esordisce nel 1924 nel Campionato regionale andaluso. Nel giugno 1936 la squadra cambi\u00f2 il suo nome ufficiale in \"Cadiz Foot-Ball Club\", adottando una divisa composta da una maglia di colore giallo e calzoncini azzurri. Il 30 aprile 1939, dopo la fine della guerra civile spagnola, ha luogo una partita della squadra spagnola contro la \"Squadra tedesca\" di Hitler.\nTrentennio tra seconda e terza divisione (anni 40-1977).\nIscritto alla \"Segunda Divisi\u00f3n\", nel 1943 il club si fonde con il locale \"Hercules FC\", assumendo il nome di \"H\u00e9rcules de C\u00e1diz Club de F\u00fatbol\". Il nuovo sodalizio non \u00e8 tuttavia fortunato e verr\u00e0 dissolto dopo solo un anno ed una retrocessione nelle \"Divisiones regionales\". Promosso nuovamente in Tercera Divisi\u00f3n nel 1945, il Cadice si attesta per il successivo decennio nella categoria, prima di ottenere una nuova promozione in Segunda nel 1955.\nTra gli anni cinquanta e anni sessanta, la squadra riesce a confermarsi una presenza pressoch\u00e9 costante in seconda serie (eccezion fatta per la stagione 1969-70, trascorsa in Tercera Divisi\u00f3n e subito conclusasi con una promozione). Fra i risultati degni di nota in questo periodo si segnalano due importanti quarti posti, ottenuti nelle stagioni 1960-61 e 1962-63.\nPromozione in Primera Divisi\u00f3n, alternanza tra \"Primera\" e \"Segunda\" (1977-1985).\nNel 1977 la squadra \"amarilla\", con alla guida Enrique Mateos, ex calciatore del Real Madrid, conquista per la sua prima volta il massimo campionato, concludendo al secondo posto in Segunda Divisi\u00f3n alle spalle dello Sporting Gijon, con il notevole punteggio di 46 punti totali e sole 9 sconfitte su 38 partite disputate.\nIl campionato 1977-1978, primo dei \"Limoneros\" nella massima serie, si apre con una sorprendente vittoria del Cadice contro il Rayo Vallecano e con un'altra vittoria alla terza giornata contro la Real Sociedad. Nonostante il promettente inizio, nel prosieguo del campionato l'andamento della squadra peggiora sensibilmente, tanto che gi\u00e0 dalla quinta giornata la squadra inizia a gravitare tra il terzultimo e l'ultimo posto senza mai uscire, per tutto il campionato, dai bassifondi della classifica. Il Cadice conclude il campionato con soltanto 7 vittorie, la peggior difesa e il peggior attacco, retrocedendo con soli 22 punti (ultima posizione) di nuovo in Segunda Divisi\u00f3n.\nNegli anni successivi la squadra giallo-blu riesce a conquistare altre due promozioni in \"Liga\", nelle stagioni 1980-81 e 1982-83, in entrambi i casi grazie al secondo posto raggiunto nel campionato cadetto. In ambedue le occasioni tuttavia, la permanenza in massima serie dura solamente un anno, chiudendosi con una nuova immediata retrocessione.\nOtto stagioni di fila in massima serie e doppia retrocessione (1985-1994).\nPromosso nuovamente nel 1984-85 grazie ad un nuovo secondo posto, il Cadice ottiene la prima storica salvezza in \"Primera Divisi\u00f3n\" nell'annata 1985-86, riuscendo ad ottenere un punto in pi\u00f9 del terzultimo. \u00c8 il preludio al \"periodo d'oro\" della squadra, che dal 1985 al 1993 disputa ben 8 campionati di fila in massima serie, ottenendo anche discreti risultati, come un dodicesimo posto nella Primera Divisi\u00f3n 1987-1988 (tuttora il piazzamento pi\u00f9 alto ottenuto dal club, guidato in quella stagione dall'uruguaiano V\u00edctor Esp\u00e1rrago) e la semifinale di Coppa del Re due stagioni dopo. Nonostante in questi anni venga in diversi casi sfiorata la retrocessione, il Cadice riesce a confermarsi come una presenza regolare in massima serie a cavallo fra gli anni '80 e anni '90.\nL'annata 1992-93 vede il Cadice concludere il campionato al diciannovesimo posto, con 22 punti, e retrocedere nuovamente nella serie cadetta. La successiva stagione \u00e8 nuovamente molto negativa per la squadra, che retrocede addirittura in terza divisione (che aveva gi\u00e0 assunto il nome di Segunda Divisi\u00f3n B) terminando ultima, con soltanto 18 punti, di cui 4 vittorie.\nMilitanza in terza divisione e la lenta risalita verso la massima serie (1994-2005).\nTra il 1994 e il 2003 la squadra milita sempre nella terza divisione, sfiorando la promozione nelle annate 1997-98 e 2000-01. L'ambito ritorno in \"Segunda\" viene conseguito al termine della stagione 2002-03. Dopo due anni di cadetteria, i \"Limoneros\" riescono a tornare in Primera Divisi\u00f3n, venendo promossi dopo la vittoria nel campionato di Segunda Divisi\u00f3n a dodici anni di distanza dall'ultima volta. Il tanto atteso ritorno nella \"Liga\" dura per\u00f2 soltanto una stagione, conclusa con una immediata retrocessione in seconda divisione della squadra, piazzatasi al diciannovesimo posto finale in classifica.\nSerie minori e il ritorno in prima divisione (2005-2020).\nRetrocesso in \"Segunda B\" nuovamente nel 2007-08, il club vive un periodo difficile, trascorrendo diversi anni in terza serie. Il ritorno in \"Segunda\" viene, dopo diversi tentativi falliti, conseguito nel 2016 grazie ad una rete di Daniel G\u00fciza nella partita decisiva contro l'. Dopo alcuni anni di assestamento, il campionato 2019-20 vede il Cadice ottenere la promozione in massima serie a una giornata dal termine; la squadra torna cos\u00ec nel massimo campionato spagnolo a 14 anni di distanza dall'ultima apparizione.\nLa prima stagione in Liga dopo 14 anni vede la squadra ottenere una salvezza anticipata.\nColori e simboli.\nColori.\nAlla sua fondazione come \"Mirandilla FC\", la squadra adott\u00f2 una divisa a strisce giallo-nere come identificativa. Fin dal 1936 tuttavia, con l'adozione della denominazione attuale, il Cadice veste una maglia di colore giallo limone, abbinata a calzoncini di colore blu.\nStemma.\nLo stemma della squadra \u00e8 costituito da uno scudo di forma triangolare, con la punta rivolta verso il basso, il cui fondo \u00e8 bipartito verticalmente e colorato di giallo e blu, i colori ufficiali. Al centro, la figura di Ercole, fiancheggiato da due leoni e con due colonne poste sullo sfondo, \u00e8 ripresa dal blasone cittadino e compare sulle maglie del club fin dal 1933. Lo stemma \u00e8 sormontato da una corona ducale, anch'essa presente sullo stemma della citt\u00e0 di Cadice.\nStrutture.\nStadio.\nDal 1955 il club disputa le proprie partite casalinghe allo stadio Ram\u00f3n de Carranza. Ristrutturato diverse volte nel corso degli anni, pu\u00f2 ospitare un massimo di 25.033 spettatori. Nel 2020 sono state indette diverse proposte per la modifica nome dell'impianto, dedicato alla memoria di Ram\u00f3n de Carranza, sindaco della citt\u00e0 andalusa in epoca franchista, in ottemperanza alla Legge sulla memoria storica (\"Ley de Memoria Hist\u00f3rica\") del 2007.\nSociet\u00e0.\nSettore giovanile.\nLa societ\u00e0 dispone dal 1973 di una squadra \"filiale\" (come da tradizione per le societ\u00e0 spagnole), il \"Cadice B\", cui \u00e8 vietata la partecipazione in Coppa del Re e che nella stagione 2019-20 ha militato in Segunda Divisi\u00f3n B.\nCalciatori.\nNella storia della societ\u00e0 Juan Jos\u00e9 Jim\u00e9nez Collar \u00e8 l'unico giocatore ad aver ricevuto una convocazione con la Nazionale di calcio della Spagna vestendo la maglia del Cadice. Da ricordare anche il calciatore salvadoregno M\u00e1gico Gonz\u00e1lez, considerato uno dei giocatori pi\u00f9 forti di sempre del suo paese.\nTifoseria.\nStoria.\nI tifosi della squadra sono soprannominati \"cadistas\", e sono famosi in Spagna per la passione che profondono nel tifo, solitamente molto appassionato e goliardico. Nonostante la citt\u00e0 abbia una popolazione di 130\u00a0000 abitanti, lo stadio da 22\u00a0000 posti .\nDopo la retrocessione dalla Primera Divisi\u00f3n nel 2005-06, tuttavia, l'attaccamento dei tifosi alla squadra si \u00e8 notevolmente affievolito, anche a causa dell'instabilit\u00e0 societaria e dei tanti risultati negativi, comprese due ulteriori discese in Segunda Divisi\u00f3n B. Proprio per questo, l'affluenza del pubblico \u00e8 diminuita allo stadio Carranza, fino ai livelli minimi del 2010-11. In quest'ultima stagione, infatti, malgrado la societ\u00e0 abbia dichiarato ufficialmente 6\u00a0700 abbonati, l'impianto gaditano ha registrato nelle prime sei gare una presenza media di appena circa 4\u00a0500 \"cadistas\", con il record negativo dei 2\u00a0500 contro l'Ejido.\nCon la risalita del club nelle divisioni maggiori, il tifo \u00e8 tornato nuovamente ai livelli abituali per il club, che nel 2020 si \u00e8 posizionato al 5\u00ba posto fra le squadre di Segunda Divisi\u00f3n con il maggior numero di abbonati (circa 15.000).\nGemellaggi e rivalit\u00e0.\nI tifosi del Cadice vivono una accesa rivalit\u00e0, fondata su motivi di supremazia regionale, con quelli dello Xerez CD; gli scontri fra le due squadre, le cui citt\u00e0 distano poco pi\u00f9 di mezz'ora in auto, sono spesso denominati \"derby gaditano\". Ulteriori meno accese rivalit\u00e0 si registrano nei confronti di altre squadre rappresentanti l'Andalusia come Real Betis, , e , mentre la tifoseria \u00e8 gemellata con quella del Recreativo Huelva e Rayo Vallecano de Madrid.\nOrganico.\nRosa 2021-2022.\n\"Aggiornata al 9 novembre 2021\"."}
{"id": "402488", "revid": "83531", "url": "https://it.wikipedia.org/wiki?curid=402488", "title": "Giorgio Panto", "text": "Gli inizi nell'azienda di famiglia.\nPanto era il figlio pi\u00f9 giovane di un piccolo imprenditore di Meolo che negli anni quaranta e cinquanta svilupp\u00f2 un'industria specializzata nella fabbricazione di tapparelle, coadiuvato da un paio di fratelli.\nNegli anni cinquanta la ditta Panto dava lavoro a circa 100 operai, in un paese di 5.000 abitanti: era il pi\u00f9 importante datore di lavoro della zona.\nGiorgio aveva un vivo interesse all'attivit\u00e0 dell'azienda e terminati gli studi superiori si dedic\u00f2 all'acquisto del legname, reperito in Austria e Germania. Dopo la morte del padre, prese le redini dell'azienda e la trasfer\u00ec a Rovar\u00e8 nel comune di San Biagio di Callalta fuori Treviso, dove la svilupp\u00f2 fino a diventare la principale azienda italiana di porte e prodotti in legno da giardino, impiegando oltre 500 persone ed esportando in tutta Europa.\nL'espansione europea e l'editoria televisiva.\nAlla fine degli anni ottanta ottiene una certa celebrit\u00e0 sponsorizzando il primo variet\u00e0 erotico italiano: \"Colpo grosso\", condotto da Umberto Smaila.\nNel 1993 rileva la rete Antenna Tre Triveneto dall'imprenditore Bernardi. Al 2006 Antenna Tre copre il Friuli-Venezia Giulia e parte del Trentino-Alto Adige, della Lombardia e del Veneto.\nNegli anni seguenti accresce il suo impero finanziario grazie all'affermazione della \"Panto s.p.a.\", una delle pi\u00f9 grandi aziende italiane produttrici di infissi e mobili da giardino, e l'acquisizione dei canali TeleAltoVeneto e TeleNordest.\nLa politica.\nUomo politicamente schierato a destra, il suo attivismo politico inizia negli anni novanta. Nel 1994 rifiuta per\u00f2 di candidarsi alle Politiche sotto la bandiera di Forza Italia.\nL'anno seguente \u00e8 candidato alla presidenza della regione Veneto con la lista di Autonomia Veneta e raggiunge il 3,7% delle preferenze.\nNel 1996 diventa anche presidente della LIFE, un'associazione di imprenditori, i quali si caratterizzano per le battaglie contro il fisco e la burocrazia, ma che abbandona l'anno seguente a seguito di forti polemiche in seno al movimento.\nDalla Lega Nord alla fondazione di Progetto Nordest.\nHa fatto parte, come simpatizzante, ma senza mai ricoprire cariche, della Lega Nord. Nel giugno 2004, i rapporti con il Carroccio, specie con le sezioni trevigiane, si incrinano, e fonda un movimento di sua ideazione: Progetto Nordest, le cui basi si fondano sull'autonomismo e lontano dal sistema bipolare italiano, di cui \u00e8 stato candidato alla presidenza del Veneto in vista delle elezioni regionali del 2005, in cui Panto ottenne il 6% dei voti e il PNE il 5,6%, sufficiente a eleggere due consiglieri regionali.\nLe elezioni del 2006.\nAlle elezioni politiche del 2006, condite tra l'altro, in campagna elettorale, di un'aspra querelle con la Lega Nord a suon di spot sulle sue reti, si \u00e8 candidato al Senato con lo stesso partito, ottenendo il 3%, un risultato lontanissimo all'8% necessario per eleggere un senatore ma, raccogliendo 92.079 voti per la Camera, sufficiente ad infliggere un duro colpo alla coalizione di centro-destra: con i voti della sua lista Progetto Nordest la Casa delle Libert\u00e0 avrebbe infatti superato la coalizione di Romano Prodi accedendo al premio di maggioranza.\nAlle elezioni amministrative del 2006 si \u00e8 candidato alla guida della Provincia di Treviso, ottenendo il 10,3% dei consensi.\nLa morte.\nMuore il 26 novembre 2006 ai comandi del suo elicottero, mentre, sorvolando la Laguna di Venezia nelle vicinanze dell'isola di Crevan, si cimenta in un ultimo tentativo di \"manovra a doppio sfioro\" delle pale rotoriche della superficie lagunare.\nGi\u00e0 nel 1989 era precipitato con un Piper nella campagna del Padovano, uscendone illeso e conservando l'elica deformata del velivolo nel suo ufficio.\nIl 1\u00ba aprile 2007 l'assemblea dei delegati provinciali di Progetto Nordest commemora la sua morte e lo nomina presidente onorario, mentre la guida del partito \u00e8 affidata al segretario Mariangelo Foggiato."}
{"id": "402492", "revid": "767487", "url": "https://it.wikipedia.org/wiki?curid=402492", "title": "Michael Giles", "text": "Stile musicale.\nNel suo stile molto fluido e libero \u00e8 evidente la radice jazz ma anche l'influenza di musicisti come Mitch Mitchell e Ginger Baker. Dal vivo, con i primi King Crimson, utilizzava la doppia cassa, dal suono potentissimo. Non ha comunque mai amato esibirsi in concerto.\nBiografia.\nInizi.\nNato nel 1942 a Winton, sobborgo di Bournemouth, assieme al fratello Peter Giles fu educato alla musica classica dal padre violinista. Verso la met\u00e0 degli anni cinquanta i due si appassionarono di rock &amp; roll e jazz e si dedicarono alla musica. Ad inizio carriera suonarono nei gruppi Johnny King and The Raiders (1960 - 1961) e Dave Anthony and The Rebels (1961). Incisero i primi singoli, prodotti da Joe Meek e pubblicati dalla Oriole, con il gruppo The Dowlands Brothers &amp; The Soundtracks (1961 - 1963), la cui musica si ispirava agli Everly Brothers.\nDopo le brevi esperienze con le band The Sands (1963) e The Interns (1963), i Giles cercarono maggiore successo formando i Trendsetter Limited (1964 - 1966), con i quali pubblicarono altri singoli per la Parlophone, la stessa etichetta dei Beatles, e furono in tourn\u00e9e in Europa. Nel 1966 ribattezzarono il gruppo The Trend e l'anno successivo The Brain, sotto questo nome la loro musica abbracci\u00f2 le nuove tendenze dell'avanguardia di quel tempo, risultando pi\u00f9 vivace e satirica, influenzata da free jazz, rock psichedelico e atmosfere da music hall. Buona parte dei brani registrati dai Giles in queste band di inizio carriera furono pubblicati nel 2009 dalla Voiceprint nell'album \"The Giles Brothers 1962-1967\".\nCon il fratello, Robert Fripp e Ian McDonald.\nVerso la fine estate del 1967, con il fratello Peter e Robert Fripp form\u00f2 i Giles, Giles &amp; Fripp che nel 1968 realizzarono il loro unico album \"The Cheerful Insanity of Giles, Giles &amp; Fripp\", pubblicato dalla Deram. Malgrado il disco avesse venduto meno di copie, il gruppo rimase unito e vide l'entrata del poeta Pete Sinfield, del fiatista Ian McDonald e della sua compagna, l'ex cantante dei Fairport Convention Judy Dyble. La nuova formazione incise i brani \"She Is Loaded\", \"(Why Don't You Just) Drop In\" e \"I Talk to the Wind\"; questi ultimi due sarebbero stati in seguito pubblicati dai King Crimson.\nDopo alcune apparizioni televisive del gruppo, Fripp prese atto degli scarsi risultati ottenuti e inizi\u00f2 a comporre brani pi\u00f9 sperimentali. Peter Giles si accorse di essere stanco di lavorare nell'ambiente musicale e lasci\u00f2 il gruppo. In questo periodo, Michael Giles fu l'unico dei componenti del gruppo ad avere regolari entrate per la sua collaborazione con la band di Mike Morton. Brani registrati da Giles, Giles &amp; Fripp, molti dei quali inediti, sarebbero stati pubblicati nel 2001 negli album \"The Brondesbury Tapes\" e \"Metaphormosis\", rispettivamente dalla Voiceprint e dalla Tenth Planet.\nNel gennaio del 1969, Fripp, Sinfield, McDonald e Michael Giles formarono i King Crimson, con il bassista e cantante Greg Lake al posto di Peter. Dopo il brillante album di esordio \"In the Court of the Crimson King\", McDonald lasci\u00f2 il gruppo e, nei primi mesi del 1970, dopo che Lake annunci\u00f2 la sua fuoriuscita durante le incisioni del secondo album \"In the Wake of Poseidon\", Fripp scelse di continuare a registrare con Peter Giles al basso, mentre Michael apparve come ospite. Subito dopo i fratelli Giles lasciarono definitivamente il gruppo e si unirono a McDonald per registrare \"McDonald and Giles\", pubblicato dalla Island nel gennaio 1971, album dallo stile pi\u00f9 melodico rispetto a quello dei King Crimson, ma altrettanto impegnativo musicalmente.\nCarriera da solista e altre collaborazioni.\nEbbe quindi inizio la sua carriera di \"session man\", nel corso della quale avrebbe suonato con artisti di grande fama. Il suo album di esordio da solista, \"Progress\", fu registrato alla fine degli anni settanta ma pubblicato solo nel 2002 dalla Voiceprint. Nel 1983 compose la colonna sonora del film \"Ghost Dance\" con Jamie Muir, nei King Crimson tra il '72 e il '73, e David Cunningham, di The Flying Lizards. Tra i musicisti con cui suon\u00f2 e and\u00f2 in tourn\u00e9e come session man vi sono Roger Glover, Anthony Phillips, Graham Bonnet, Penguin Cafe Orchestra, Bryan Ferry, Kevin Ayers, Steve Winwood, Zoot Money, Yvonne Elliman, Francis Monkman, Rupert Hine, Neil Sedaka, Greg Lake, Grimms e Leo Sayer.\nGiles fu nel 2002 il fondatore della 21st Century Schizoid Band, un gruppo di ex membri dei King Crimson del periodo \"progressive\" (1969-72), con il genero Jakko Jakszyk, ex membro dei Level 42, a sostituire Robert Fripp. Dopo la prima tourn\u00e9e prefer\u00ec lasciare le bacchette all'altro ex Crimson Ian Wallace. Form\u00f2 quindi The Michael Giles Mad Band, con la quale pubblic\u00f2 nel 2009 \"The Adventures Of The Michael Giles MAD BAND\" e nel 2011 \"In the Moment\", quest'ultimo con la collaborazione di Keith Tippett.\nDiscografia.\nAltre collaborazioni.\nNel corso della lunga carriera di \"session man\", Giles ha collaborato nei dischi di decine di artisti, di seguito una selezione delle sue collaborazioni:"}
{"id": "402512", "revid": "26630", "url": "https://it.wikipedia.org/wiki?curid=402512", "title": "Eraclea", "text": "Eraclea \u00e8 un comune italiano di abitanti della citt\u00e0 metropolitana di Venezia in Veneto, affacciato sul Golfo di Venezia.\nGeografia fisica.\nClima.\nLe estati sono generalmente calde, con umidit\u00e0 accentuata in particolar modo nei mesi di luglio e agosto; le temperature non superano i 33-34\u00a0\u00b0C, contando anche nelle estati pi\u00f9 torride. Gli inverni sono freddi, con gelate generalmente tra la fine di dicembre ed il mese di febbraio e possibili nevicate. Si ha presenza di nebbia nei mesi autunnali e di fine inverno.\n\u00c8 attiva una stazione meteorologica ARPAV, che nei giorni 19 e 20 dicembre 2009 ha registrato temperature minime di, rispettivamente, -13.5\u00a0\u00b0C e -14.8\u00a0\u00b0C, con media giornaliera il 20 di -9.2\u00a0\u00b0C (massima -3.6\u00a0\u00b0C), nel corso un'ondata di freddo e neve che \u00e8 risultata storica nella Pianura Veneta per il mese di dicembre . Non sono liberamente disponibili le medie di questa stazione.\nDai dati raccolti dalla stazione meteorologica di Venezia Tessera, il mese con la temperatura minima media pi\u00f9 bassa risulta gennaio (-1\u00a0\u00b0C), mentre quello con la temperatura massima media pi\u00f9 alta luglio (28\u00a0\u00b0C); i mesi con il maggior tasso di umidit\u00e0 media sono dicembre e gennaio. La direzione e l'intensit\u00e0 dei venti risentono della posizione geografica del territorio (sulla costa dell'Alto Adriatico, a sud del golfo di Trieste); si hanno in prevalenza venti di bora nei mesi pi\u00f9 freddi e di scirocco in quelli pi\u00f9 caldi. La presenza di numerosi sciroccali con piogge fa di novembre il mese mediamente pi\u00f9 piovoso (9 giorni al mese di pioggia con 87\u00a0mm).\nOrigini del nome.\nFino al 4 novembre 1950 si chiam\u00f2 Grisolera (\"Grixo\u0142era\" in veneto); in tale data, con decreto n. 1061 del Presidente della Repubblica Italiana Luigi Einaudi, ma su iniziativa dell'allora sindaco Guerrino Burato e del segretario comunale rag. Aldo Tassoni e a seguito di una delibera comunale, il nome venne modificato con quello dell'antica citt\u00e0 romano-bizantina, \"Eraclea\" appunto, i cui resti si trovano al confine del territorio comunale in direzione di San Don\u00e0 di Piave nei pressi della localit\u00e0 di Cittanova.\nStoria.\nSi hanno tracce di insediamenti venetici fin dapprima dell'avvento dei romani, ed era un centro commerciale di notoria rilevanza per l'area altoadriatica.\nIl territorio di Eraclea dall'epoca delle invasioni barbariche sino al XII secolo ospit\u00f2 il fiorente centro di Heraclia (chiamato anche \"Melidissa\", \"Heracliana\" e \"Civitas Nova\"), tra i pi\u00f9 importanti della Laguna Veneta e per un periodo capitale del Ducato di Venezia.\nVerso il XII secolo un'alluvione mut\u00f2 l'equilibrio della rete idrica locale, portando il Piave a sfociare presso l'attuale litorale del Cavallino. La zona si impalud\u00f2 e divenne malarica e la citt\u00e0 venne in breve tempo abbandonata.\nL'attuale abitato fu fondato attorno alla met\u00e0 del XVII secolo (poco dopo la guerra di Candia) come Grisol\u00e8ra. La localit\u00e0, in parte bonificata dalla Serenissima, era cos\u00ec chiamata perch\u00e9 ancora circondata da paludi e canne palustri, chiamate appunto \"grixi\u00f2\u0142e\" per il colore grigio del pennacchio. Il territorio, incassato fra l'ultimo tratto del fiume Piave e quello del fiume Livenza, rimase poco popolato sino alle bonifiche degli anni trenta, non solo a causa del territorio paludoso, ma anche per la malaria endemica. Basti ricordare che, fino all'inizio dell'opera di prosciugamento delle paludi, l'82% del territorio comunale era occupato da specchi d'acqua, canali, canneti e paludi.\nAgli inizi del Settecento, nella zona dell'attuale piazza Garibaldi, presso l'argine della Piave, venne costruita una chiesa intitolata all'Immacolata e al Rosario, divenendo parrocchia il 4 ottobre 1728. Grisolera divenne comune autonomo nel 1806 con l'istituzione del Regno d'Italia controllato da Napoleone. Con la nascita del Regno Lombardo-Veneto nel 1815, il comune venne soppresso e il suo territorio diviso tra San Don\u00e0 e Cavazuccherina perch\u00e9 vi si contavano appena 1.018 abitanti. Nel 1818 ritorn\u00f2 comune autonomo.\nDal 1866 comune del nuovo Regno d'Italia, Grisolera fu occupata dall'esercito austroungarico in seguito all'offensiva di Caporetto fino alla liberazione seguita alla battaglia di Vittorio Veneto.La linea del fronte si assesto sull'argine del Piave, lungo il confine ovest di Eraclea, dalla fine della battaglia del Solstizio (22 luglio 1918) fino alla ritirata austro-ungarica successiva allo sfondamento della battaglia di Vittorio Veneto (4 novembre 1918).\nNel coprirsi la ritirata, l'esercito italiano fece saltare tutte le dighe e gli argini delle bonifiche, allora appena iniziate: l'intero territorio comunale torn\u00f2 ad essere allagato ed impaludato per il restante corso della guerra. Quanto non era stato allagato dalla III armata italiana in ritirata, lo fu ad opera dell'esercito austro-ungarico al momento dell'ultimo ripiegamento, quale strascico della battaglia di Vittorio Veneto.\nLa diffusa presenza umana ha avuto inizio con le bonifiche pubbliche successive alla prima guerra mondiale (\"Consorzio Ongaro Inferiore\", poi \"Consorzio di Bonifica del Basso Piave\").\nNel 1919 vennero subito riprese le opere di bonifica di Eraclea che proseguirono per tutti gli anni venti e i primi anni trenta. Dall'attivit\u00e0 realizzata dal cav. Marco Aurelio Pasti (di origine veronese) per il prosciugamento delle paludi poste alle spalle del cordone sabbioso litoraneo (\"Valle Livenzuola\") \u00e8 nata la spiaggia di Eraclea: \"Marina di Santa Croce\" (verr\u00e0 poi battezzata \"Eracleamare\" all'inizio degli anni settanta). Proprio nel corso di quelle prime attivit\u00e0 di arginamento delle terre emerse inizi\u00f2 appunto l'attivit\u00e0 che port\u00f2 alla nascita di quella pineta marittima che \u00e8 la principale peculiarit\u00e0 della riviera eracleense: il cav. Pasti, in unione ai vicini proprietari della Valle Ossi (Conti Gaggia), nei primissimi anni venti piantum\u00f2 le dune che correvano lungo la costa con migliaia di pini comuni (Pinus pinea).\nQuesti ultimi servivano a rinforzare i rialzi sabbiosi preservandoli dall'erosione del vento e delle mareggiate.\nAraldica civica.\nAi sensi dell'articolo 6 dello Statuto Comunale i simboli del comune sono costituiti dal gonfalone e dallo stemma comunale, che rappresenta l'antica citt\u00e0 con la cinta di mura e la sede vescovile oltre che il fiume Piave che lambisce il territorio. Entrambi i simboli sono conformi al decreto del Presidente del Consiglio dei ministri del 20.03.1956.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 894, ovvero il 7,21% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Eraclea viene diffusamente parlata la lingua veneta nella variante centro-settentrionale, caratteristica della zona comprendente il trevigiano (Marca Trevigiana), il coneglianese e il sandonatese, con alcune tipizzazioni date dalla contiguit\u00e0 all'area costiera e lagunare e alcuni prestiti etimologici dalla parlata di queste zone (in particolare \u00e8 da rilevare l'uso sovente dei dittonghi in sostituzione alle consonanti degli articoli).\nOrigine di questa miscellanea si trova nell'insediamento nel territorio vallivo lagunare di Eraclea, in cui si parlava la lingua veneta nella variante lagunare, di popolazioni di origine della pedemontana trevigiana e del veneto centrale. Queste ultime, impiegate nella realizzazione dell'opera di bonifica della paludi dei primi decenni del 1900, hanno portato con s\u00e9 la propria lingua madre, poi fondendola con quella usata dalle oramai minoritarie ed assimilande genti autoctone.\nNelle campagne della bonifica e, in particolar modo, nella parte del comune posta agli antipodi del capoluogo, si nota l'utilizzo di un lessico che non ha subito variazioni sintattico-grammaticali negli ultimi 80 anni.\nEconomia.\nTurismo.\nEracleamare \u00e8 oggi la riviera della citt\u00e0 di Eraclea e fa parte della costa veneziana; \u00e8 posta a sei chilometri a sud-est del capoluogo e si caratterizza per le sue peculiarit\u00e0 ambientali, la Laguna del Mort e la pineta marittima.\nLe dune sono spesso suddivise in pi\u00f9 cordoni, tutti paralleli al mare.\nLa spiaggia \u00e8 lunga oltre quattro chilometri. Eraclea Mare ha ottenuto dalla FEE il riconoscimento della Bandiera Blu per 14 anni consecutivi, dal 2007 al 2020, per la qualit\u00e0 della sua balneazione e dei servizi al litorale: .\nEracleamare \u00e8 la prima e unica localit\u00e0 turistica italiana ad aver raggiunto un sistema di ecocompatibilit\u00e0 totale: il 60 % dei rifiuti turistici viene riciclato grazie alla pratica della raccolta differenziata gi\u00e0 utilizzata in tutto il territorio del Comune di Eraclea.\nAnche per questo motivo, Eraclea Mare ha ricevuto dalla Guida Blu di Legambiente, sia nel 2009 che nel 2010, l'attribuzione delle \"3 Vele\" per la spiaggia e delle \"4 Stelle\" per l'ambiente.\nL'11 maggio 2010 la FEE ha certificato per il quarto anno consecutivo l'offerta balneare di Eraclea assegnandole di nuovo la \"Bandiera Blu delle spiagge\" anche per il 2010.\nNel numero di agosto 2010 di \"Turisti per caso\", la rivista di Patrizio Roversi e Siusy Blady, Eraclea Mare e la spiaggia della Laguna del Mort sono state inserite nell'elenco delle 30 pi\u00f9 belle spiagge d'Italia.\nNel corso del 2011 Eraclea sta certificando EMAS (Eco-Management and Audit Scheme) la propria spiaggia: si tratta di un marchio di qualit\u00e0 ambientale introdotto dalla Comunit\u00e0 europea che permetter\u00e0 al Comune di migliorare la sua efficienza e le proprie prestazioni ambientali, attuando cos\u00ec uno sviluppo economico sostenibile.\nIl giorno 10 maggio 2011 ha ricevuto la conferma del riconoscimento della bandiera blu anche per il 2011, quinto anno consecutivo di certificazione della qualit\u00e0 della balneazione della localit\u00e0 turistica.\nL'area agricola prospiciente la laguna del mort, ossia Valle Ossi, \u00e8 stata oggetto di un tentativo di grossa speculazione edilizia, scongiurato sia dall'istituzione del naturismo nella parte competente il comune di Jesolo, che successivamente da un'inchiesta penale che ha visto coinvolti politici locali.\nAmministrazione.\nSociet\u00e0 pubbliche.\nIl Comune di Eraclea partecipa in diverse societ\u00e0 pubbliche."}
{"id": "402516", "revid": "647919", "url": "https://it.wikipedia.org/wiki?curid=402516", "title": "Corvus cornix cornix", "text": ""}
{"id": "402526", "revid": "111906568", "url": "https://it.wikipedia.org/wiki?curid=402526", "title": "Fideismo", "text": "Il fideismo \u00e8 l'atteggiamento o la dottrina di chi, constatando discordanza tra fede e ragione, \u00e8 incline a seguire la prima senza tenere conto della seconda.\nNella teologia cristiana, diversi sistemi di credo che sostengono, su basi diverse, che la ragione \u00e8 irrilevante per la fede religiosa, sono stati etichettati con il termine fideismo.\nLa parola viene talvolta usata anche per riferirsi al credo protestante per cui i cristiani sono salvati dalla sola fede (si veda \"sola fide\"). Questa posizione viene talvolta chiamata \"solifidianismo\".\nLa logica del fideismo.\nAlvin Plantinga definisce il \"fideismo\" come \"l'affidamento fondamentale o esclusivo sulla sola fede, accompagnato da una conseguente denigrazione della ragione ed utilizzato nel perseguimento della verit\u00e0 filosofica o religiosa\". I fideisti, quindi, \"esortano all'affidamento alla fede, piuttosto che alla ragione, nelle questioni filosofiche e religiose\", e possono giungere a disprezzare le affermazioni della ragione. Il fideista ricerca la verit\u00e0 sopra tutto, e afferma che la ragione non pu\u00f2 conseguire certi tipi di verit\u00e0, che devono essere invece accettati solo per fede. La definizione di Plantinga pu\u00f2 essere rivista per dire che quello che obiettano i fideisti non \u00e8 tanto la \"ragione\" per s\u00e9 \u2014 sembrerebbe eccessivo chiamare Blaise Pascal un anti-razionalista \u2014 ma l\"'evidenzialismo\": il concetto che nessun credo pu\u00f2 essere sostenuto a meno che non sia supportato dalle prove.\nI fideisti notano che le religioni che sono fondate sulla rivelazione invitano i loro credenti a credere in una divinit\u00e0 trascendente, anche se i credenti non possono comprendere pienamente l'oggetto della loro fede. Alcuni fideisti osservano anche che le facolt\u00e0 razionali umane sono esse stesse inaffidabili, perch\u00e9 l'intera natura umana \u00e8 stata corrotta dal peccato, e per questo le conclusioni raggiunte dalla ragione umana sono quindi inaffidabili. Le verit\u00e0 affermate per rivelazione divina devono essere credute anche se non trovano supporto nella ragione umana. Il tipo di fideismo che \u00e8 stato chiamato \"fideismo naif\", trova frequentemente risposte ad argomentazioni anti-religiose; i fideisti si risolvono a sostenere come verit\u00e0 quello che \u00e8 stato rivelato, anche di fronte a linee di ragionamento contrarie.\nNello specifico, il fideismo insegna che le argomentazioni razionali o scientifiche a favore dell'esistenza di Dio sono fallaci e irrilevanti, e non hanno niente a che fare con la verit\u00e0 della teologia cristiana. La sua argomentazione in essenza \u00e8 la seguente:\nIl fideismo nella cristianit\u00e0.\nQuesto tipo di fideismo ha una lunga storia all'interno della cristianit\u00e0. Pu\u00f2 plausibilmente essere visto come una interpretazione della prima lettera ai corinzi, dove Paolo dice:\nIl confronto fatto da Paolo, della follia del vangelo con la sapienza terrena, pu\u00f2 riferirsi a una dichiarazione fatta dallo stesso Ges\u00f9 nel Vangelo secondo Luca 10:21:\nTertulliano e il fideismo.\nLa frase \"Credo quia absurdum\" (\"Credo perch\u00e9 \u00e8 assurdo\"), spesso attribuita a Tertulliano, viene spesso citata come esempio di tale visione nei Padri della Chiesa, ma ci\u00f2 appare essere una citazione errata dal \"De Carne Christi\" di Tertulliano. Quello che dice in realt\u00e0 \u00e8 \"... il Figlio di Dio mor\u00ec; si deve per forza credervi, perch\u00e9 \u00e8 assurdo.\"\nQuesta pu\u00f2 essere la dichiarazione di una posizione fideista, ma \u00e8 anche possibile, e reso in qualche modo plausibile dal contesto, che Tertulliano si stesse semplicemente impegnando in una esagerazione ironica.\nBlaise Pascal e il fideismo.\nUna forma pi\u00f9 sofisticata di fideismo viene assunta dalla Scommessa di Pascal. Blaise Pascal invitava gli scettici a vedere la fede in Dio come una scelta che ha un costo leggero, confrontato alla ricompensa infinita che riceverebbero nel caso che Dio esistesse. Egli non tenta di sostenere che Dio sia reale, solo che sarebbe vantaggioso assumere che ci\u00f2 sia vero. Nei suoi \"Pens\u00e9es\", Pascal scrive:\nPascal contesta inoltre le varie prove proposte dell'esistenza di Dio come irrilevanti. Anche se le prove fossero valide, gli esseri che si propongono di dimostrare non sono congrui con la divinit\u00e0 adorata dai credi storici: \"Il Dio di Abramo, Isacco, e Giacobbe \u2014 non il dio dei filosofi!\"\nHamann e il fideismo.\nConsiderato il padre dell'irrazionalismo moderno, Johann Georg Hamann promosse una visione che elevava la sola fede a unica guida della condotta umana. Usando il lavoro di David Hume egli sostenne che tutto ci\u00f2 che le persone fanno si basa in ultima analisi sulla fede. Senza fede nell'esistenza di un mondo eterno (che non potr\u00e0 mai essere provato), le faccende umane non possono continuare, quindi, argomentava, tutti i ragionamenti derivano dalla fede: essa \u00e8 fondamentale per la condizione umana. Quindi tutti i tentativi di basare il credo in Dio usando la ragione sono vani. Hamann attacc\u00f2 con virulenza sistemi come lo Spinozismo, che cercano di confinare ci\u00f2 che egli sente essere l'infinita maest\u00e0 di Dio, dentro una creazione umana finita. Esiste solo un percorso verso Dio, quello di una fede fanciullesca, non quello della ragione.\nKierkegaard e il fideismo.\nUna posizione fideista di questo tipo generale \u2014 che l'esistenza di Dio non pu\u00f2 essere conosciuta con certezza, e che la decisione di accettare la fede non si fonda su una giustificazione razionale, n\u00e9 ne ha bisogno \u2014 si pu\u00f2 trovare negli scritti di S\u00f8ren Kierkegaard e dei suoi seguaci nell'esistenzialismo cristiano. Molte delle opere di Kierkegaard, compresa \"Timore e tremore\", sono state scritte usando pseudonimi; possono rappresentare l'opera di autori fittizi le cui visioni corrispondono a posizioni ipotetiche, non necessariamente quelle sostenute dallo stesso Kierkegaard.\nIn \"Timore e tremore\", Kierkegaard si concentra sulla volont\u00e0 da parte di Abramo di sacrificare Isacco. Gli apostoli del Nuovo Testamento sostennero ripetutamente che l'atto di Abramo era un ammirevole dimostrazione di fede. Agli occhi di un non credente, comunque, deve essere necessariemente apparso come un ingiustificato tentativo di omicidio, forse frutto di una folle illusione. Kierkegaard us\u00f2 questo esempio per attirare l'attenzione sul problema della fede in generale.\nIl fideismo e l'apologetica presupposizionale.\nL'apologetica presupposizionale \u00e8 un sistema cristiano di apologetica associato al Calvinismo. Esso tenta di distinguersi dal fideismo, anche se alcuni possono trovare sfuggente la differenza. L'apologetica presupposizionale sostiene che tutto il pensiero umano debba iniziare con la proposizione che la rivelazione contenuta nella Bibbia sia assiomatica, piuttosto che trascendentalmente necessaria, altrimenti non si sarebbe in grado di trarre alcun senso dall'esperienza umana. Ad un non credente che rigetta la nozione secondo cui la verit\u00e0 su Dio, il mondo e s\u00e9 stesso, pu\u00f2 essere trovata nella Bibbia, la teologia cristiana non ha letteralmente niente da dire. Comunque l'apologetica presupposizionale ritiene che questa condizione sia impossibile, sostenendo che tutti credono in Dio, che lo ammettano o meno.\nQuesto tipo di ragionamento \u00e8 simile al pensiero di Ludwig Wittgenstein, che insegnava che il linguaggio era un gioco (chiamato gioco del linguaggio), in quanto i diversi tipi di discorso devono essere giudicati secondo un loro proprio insieme di regole e non con quelle di altri tipi, anche se potrebbero avere significative sovrapposizioni dovute a inconsistenze cognitive negli utilizzatori di disparati giochi del linguaggio. Ha inoltre similitudini con l'analisi paradigmatica di Thomas Kuhn (da non confondersi con l'analisi paradigmatica usata nella teoria semantica o in quella musicale). Secondo l'apologetica presupposizionale, la determinazione della verit\u00e0 delle dichiarazioni religiose non pu\u00f2 essere determinata direttamente facendo ricorso alle regole che governano le affermazioni logiche o scientifiche, ma solo indirettamente, per mezzo di argomentazioni trascendentali, dove la verit\u00e0 delle dichiarazioni \u00e8 vista come la condizione necessaria della verit\u00e0 delle regole stesse (e di tutte le altre prove e ragionamenti). Immanuel Kant, P. F. Strawson, Moltke Gram, T. E. Wilkerson, Anthony C. Grayling, Michael Dummett, e Jaakko Hintikka, tra gli altri, hanno discusso le forme trascendentali di pensiero nella letteratura filosofica recente. L'apologetica presupposizionale pu\u00f2 essere vista come pi\u00f9 strettamente alleata al fondazionalismo che al fideismo, anche se \u00e8 critica verso entrambi.\nTeologie opposte al fideismo.\nIl fideismo rigettato dalla Chiesa Cattolica Romana.\nAlcune teologie, comunque, rigettano fermamente il fideismo. Il \"Catechismo della Chiesa Cattolica\", che rappresenta la grande considerazione del cattolicesimo romano per il Tomismo, gli insegnamenti di San Tommaso d'Aquino, afferma che \u00e8 dottrina della Chiesa Cattolica Romana che l'esistenza di Dio possa essere dimostrata per ragionamento. Il razionalismo di Aquino ha radici profonde nella cristianit\u00e0 occidentale; esso risale all'osservazione di Sant'Agostino secondo cui il ruolo della ragione \u00e8 quello di spiegare pi\u00f9 pienamente la fede: \"fides qu\u00e6rens intellectum\", \"la fede cerca la comprensione\", per usare la sua formula.\nLa posizione ufficiale del Cattolicesimo Romano \u00e8 che mentre l'esistenza dell'unico Dio pu\u00f2 in effetti essere dimostrata con la ragione, gli uomini possono nondimeno venire illusi dalla loro natura peccatrice fino a negare le pretese della ragione che dimostrano l'esistenza di Dio. Il giuramento antimodernista promulgato da Papa Pio X, richiedeva ai cattolici romani di affermare che:\nSimilarmente il \"Catechismo della Chiesa Cattolica\" insegna che:\nAnche Papa Giovanni Paolo II, nell'enciclica \"Fides et Ratio\", afferma che l'esistenza di Dio sia in realt\u00e0 dimostrabile con la ragione, e che i tentativi di ragionare diversamente siano risultato del peccato. Nell'enciclica, Giovanni Paolo II avvertiva contro \"una risorgenza del fideismo, che non riconosce l'importanza della conoscenza razionale e del discorso filosofico per la comprensione della fede, e addirittura per la possibilit\u00e0 stessa di credere in Dio\".\nStoricamente, sono esistite diverse correnti fideiste nell'orbita del cattolicesimo romano. Il tradizionalismo cattolico, esemplificato nel XIX secolo da Joseph de Maistre, enfatizzava la fede nella tradizione come mezzo di rivelazione divina. Le pretese della ragione sono molteplici, e diverse persone hanno argomentato razionalmente a favore di diverse cose contraddittorie: in questo ambiente, il corso d'azione pi\u00f9 sicuro \u00e8 di restare veri alla fede che \u00e8 stata preservata attraverso la tradizione, e di risolversi ad accettare quello che la Chiesa ha storicamente insegnato. Nel saggio \"Du pape\" (\"Sul Papa\"), de Maistre sostiene che fu storicamente inevitabile che tutte le chiese protestanti avrebbero infine cercato rifugio e riunificazione nella Chiesa Cattolica Romana: la scienza era la grande minaccia, minacciava tutta la fede religiosa, e \"nessuna religione pu\u00f2 resistere alla scienza, eccetto una\".\nL'argomento cristologico nel protestantesimo.\nSimilarmente, una tradizione di dibattito rintracciabile tra alcuni fondamentalisti protestanti, oltre che cattolici, sostiene che il rispetto di Ges\u00f9 come maestro e saggio \u00e8 logicamente contraddittorio, se non lo si accetta anche come Dio. Questa \u00e8 nota come argomentazione del \"Signore, bugiardo o lunatico\": o Ges\u00f9 era un folle o un ciarlatano, o era davvero il Messia e Figlio di Dio. (Si veda, argomentazione cristologica)\nIl problema di questa argomentazione e che essa presenta una falsa tricotomia. Ges\u00f9 pu\u00f2 aver avuto cose importanti da insegnare e saggezza da dare, anche se \u00e8 in errore, ironico, o mal citato circa la sua relazione con Dio. Non c'\u00e8 bisogno di avere ragione su tutto per aver ragione su qualcosa. Secondo questa linea di pensiero, l'insegnamento pu\u00f2 essere vero indipendentemente dalla condotta dell'insegnante. Comunque, i sostenitori di questa argomentazione negano che si tratti di una falsa tricotomia appellandosi all'umanit\u00e0, sostenendo che Cristo, in quanto persona, non avrebbe potuto morire per insegnamenti che sapeva falsi. Inoltre, egli non avrebbe fatto affermazioni ridicole sulla sua divinit\u00e0 assieme a insegnamenti altrimenti ragionevoli. Egli non sarebbe morto per tutte queste cose se lui stesso non vi avesse creduto fermamente. Ma se si fosse cos\u00ec sinceramente autoingannato a tale livello, allora sarebbe tra i peggiori maestri di sempre, neanche degno di tale etichetta.\nQuesta argomentazione non si prefigge di dimostrare la divinit\u00e0 di Cristo, ma piuttosto, di smantellare l'argomentazione secondo cui era semplicemente un bravo maestro, appellandosi ai resoconti su di lui presenti nella Bibbia.\nIl fideismo nell'Islam.\nMentre la centralit\u00e0 delle questioni di fede e del ruolo della fede nella salvezza rende questo tipo di fideismo una questione importante per la cristianit\u00e0, esso pu\u00f2 esistere anche in altre religioni rivelate. Nell'Islam, il teologo Ghazali assume una posizione simile al fideismo di Tertulliano nel suo \"Talafut al-falasafa\", l'\"Incoerenza dei filosofi\". Quando le pretese della ragione entrano in conflitto con la rivelazione, la ragione deve cederle il passo. Questa posizione traeva una risposta da Averro\u00e8, la cui posizione fu pi\u00f9 influente nel tomismo e in altri pensieri cristiani medioevali, di quanto non lo fu nel mondo islamico. La posizione di Ghazali, di assoluta autorit\u00e0 e finalit\u00e0 della rivelazione divina, divenne il modello dell'esegesi musulmana ortodossa.\nL'esistenza di altre religioni pone una questione pi\u00f9 fondamentale ai fideisti\u2014anche se la fede \u00e8 l'unica via per conoscere la verit\u00e0 di Dio, come possiano sapere in quale Dio avere fede?"}
{"id": "402529", "revid": "287204", "url": "https://it.wikipedia.org/wiki?curid=402529", "title": "Star Academy (Italia)", "text": "Star Academy, nella prima edizione chiamato Operazione trionfo, \u00e8 stato un talent show trasmesso in Italia nel 2002 (prima edizione) da Italia 1 e nel 2011 (seconda e ultima edizione) da Rai 2, adattamento del format olandese \"Star Academy\". I concorrenti (divisi in met\u00e0 uomini e met\u00e0 donne) sono stati aspiranti cantanti isolati in un'accademia, dove spiati giornalmente 24 ore su 24 dalle telecamere, si allenavano per poi confrontarsi in sfide musicali votate dal pubblico tramite televoto.\nIl format.\nStar Academy (Operazione Trionfo nel 2002) \u00e8 stato un talent show che metteva in scena dei giovani talenti, ove, ogni concorrente, durante la sua permanenza nel programma, era formato al canto e alla scenografia, grazie alla presenza di tutor rappresentati da personalit\u00e0 del mondo dello spettacolo e musicale.\nDopo i provini, venivano selezionati 16 candidati che soggiornavano per pi\u00f9 di 10 settimane in un'accademia dove sviluppavano e perfezionavano il loro stile artistico.\nGli aspiranti cantanti giocavano tutti contro tutti, pur non essendoci divisioni in squadre, gruppi e dei capitani in loro rappresentanza come ad X Factor, ma soprattutto non cantavano mai da soli, imbattendosi in duetti tra di loro, in gruppi o con ospiti nella puntata serale.\nNelle strisce quotidiane, le giornate trascorse dai concorrenti si articolavano non solo intorno alle ripetizioni ma riportavano anche la loro vita quotidiana pi\u00f9 intima, al di fuori dei corsi, cosicch\u00e9, i telespettatori potevano seguire i progressi dei candidati ma anche i loro stati d'animo, le amicizie e le loro tensioni.\nDurante la trasmissione serale, ogni concorrente doveva mostrare il meglio di s\u00e9 stesso durante le sue performance individuali e collettive e i 16 ragazzi erano guidati e sostenuti da 4 tutor, mentre a giudicarli li attendevano 4 giudici. Il giudizio dei ragazzi da parte della giuria avveniva a sorpresa nel corso della trasmissione; dalle puntate successive ad esecuzione eseguita.\nNella puntata in atto, il pubblico era invitato a votare per il suo candidato preferito tramite televoto composto da:\nAlla fine della serata, secondo il totale dei voti dei telespettatori e della giuria veniva stilata una classifica dove gli ultimi tre piazzati rischiavano l'eliminazione nella puntata successiva e uno dei concorrenti in gara lasciava il programma.\nIn caso di ex aequo si salvava il concorrente che aveva ottenuto un punteggio maggiore nel televoto, inoltre, nella gara eliminatoria, uno dei tre concorrenti finiti in nomination poteva essere salvato dal voto combinato della Giuria e del Televoto, mentre, tra i restanti due concorrenti in gara, uno poteva essere salvato dal giudizio dei ragazzi dell'accademia non in nomination, ma il secondo classificato della votazione appena conclusasi guadagnava il diritto di annullare il voto di uno dei ragazzi non in nomination. \nNella manche eliminatoria, i tre meno votati nella puntata passata, cantavano da soli, poi, venivano votati dai giudici con giudizio che va da 1 a 10, che sommati con i voti del pubblico decretavano chi venisse salvato dai giudici.\nI due meno votati dal pubblico, dopo, erano giudicati dagli altri cantanti in accademia, i quali, dicevano chi secondo loro doveva lasciare l'accademia. Se la votazione raggiungeva la met\u00e0 pi\u00f9 uno dei componenti o la maggioranza semplice, il concorrente che aveva avuto pi\u00f9 voti a favore dell'eliminazione veniva eliminato. \nInfine, in una puntata tra i concorrenti eliminati ne veniva ripescato uno.\nIl vincitore del talent, si assicurava un contratto discografico e la partecipazione ad una manifestazione canora.\nPrima edizione (2002).\nLa trasmissione \u00e8 andata in onda dal 4 settembre 2002 al 4 dicembre 2002 su Italia 1 con il nome di Operazione Trionfo.\nOgni giorno alle 14 e alle 19 andavano in onda su Italia 1 due strisce pomeridiane riassuntive degli avvenimenti pi\u00f9 importanti accaduti all'interno dell'Accademia durante le lezioni e nei momenti di svago tra i ragazzi. Il mercoled\u00ec sera sempre su Italia 1 in prima serata c'era lo show con le sfide, l'eliminazione e le nomination. Su Stream si poteva seguire la diretta 24 ore su 24 su un apposito canale dedicato.\nL'Accademia era diretta dalla cantante Rossana Casale, che regolarmente riceveva i concorrenti per dei colloqui al fine di lasciarli sfogare sulle loro emozioni durante tutto il periodo di \"reclusione\" e in particolare in vista delle sfide.\nGli aspiranti cantanti durante la settimana seguivano lezioni di musica tenute dai docenti Luca Jurman, Maria Grazia Fontana e Natalio Mangalavite, praticavano fitness con la guida di Luca Amitrano, improvvisazione teatrale con Daniela Morozzi e si esercitavano per la sfida con delle coreografie a cura di Fabrizio Mainini. Erano anche seguiti dallo psicologo Carlo Alberto Cavallo. \nIl programma \u00e8 andato in onda per un totale di 14 puntate serali settimanali senza per\u00f2 riscuotere il successo sperato anche a causa della contemporanea messa in onda del programma \"Saranno Famosi\" (che sarebbe poi diventato \"Amici di Maria De Filippi\"), molto simile nella struttura.\nI concorrenti.\nI concorrenti della prima edizione italiana del programma sono stati (le et\u00e0 si riferiscono al momento della partecipazione allo show):\nA partire dalla quinta puntata, del 2 ottobre 2002, e fino all'ultima, del 4 dicembre 2002, ogni settimana i ragazzi incidevano le canzoni con cui si sarebbero esibiti il mercoled\u00ec successivo. In totale sono stati pubblicati 10 cd su etichetta Sony Music, ad un prezzo speciale di 10 euro, ciascuno dei quali comprendeva 8 brani cantati dai concorrenti e le 8 basi musicali relative.\nIl CD #3 ha vinto il disco d'oro per l'alto numero di copie vendute.\nAl termine della trasmissione era uscito un doppio CD sotto il nome \"Il meglio di Operazione Trionfo\", che raccoglieva in un disco una scelta di canzoni interpretate dai concorrenti tra quelle gi\u00e0 pubblicate e alcuni inediti, oltre ad una traccia ROM contenente un video con i \"best moments\", e nell'altro disco le rispettive basi musicali.\nSeconda edizione (2011).\nIn seguito alla cancellazione di \"X Factor\" da Rai 2 per via degli alti costi di produzione e al suo trasferimento su Sky Uno, il programma \u00e8 tornato in onda sulla seconda rete Rai dal 29 settembre 2011 al 13 ottobre 2011, con il nome di \"Star Academy\" e la conduzione di Francesco Facchinetti, ex conduttore di \"X Factor\", ed \u00e8 stato chiuso con due mesi di anticipo rispetto alla data prevista (tre puntate invece delle dodici previste inizialmente) per via dei bassi ascolti riscossi. Il daytime del sabato, rinominato \"Sabato Academy\" era condotto da Daniele Battaglia con la partecipazione di Alessandra Barzaghi. Le selezioni erano cominciate il 30 giugno 2011. I giudici erano: Lorella Cuccarini, Ornella Vanoni, Roy Paci, Nicola Savino. Quattro i tutor: Mietta, Ron, Gianluca Grignani e Syria.\nI bassi ascolti hanno comportato una modifica del sistema di eliminazione (cinque eliminazioni per puntata invece di una) a partire dalla terza puntata e un posticipo della finale (inizialmente prevista per il 20 ottobre 2011 dopo la decisione della chiusura anticipata, avvenuta dopo la seconda puntata) al 22 ottobre 2011. Tuttavia, a causa di una ribellione da parte dei concorrenti, quest'ultima \u00e8 stata successivamente, e in maniera definitiva, annullata. Il vincitore avrebbe partecipato a una non specificata competizione canora in RAI.\nI concorrenti.\nI concorrenti della Star Academy sono stati 17 (le et\u00e0 si riferiscono al momento della partecipazione al programma):"}
{"id": "402531", "revid": "1543377", "url": "https://it.wikipedia.org/wiki?curid=402531", "title": "Teoria di Sturm-Liouville", "text": "In matematica e nelle sue applicazioni, la teoria di Sturm-Liouville, dal nome dei matematici Jacques Charles Fran\u00e7ois Sturm (1803-1855) e Joseph Liouville (1809-1882), \u00e8 lo studio degli autovalori di un'equazione differenziale lineare del secondo ordine, detta equazione di Sturm-Liouville. Il problema di trovare gli autovalori per cui esiste una soluzione non banale dell'equazione di Sturm-Liouville soddisfacente le condizioni al contorno \u00e8 detto problema di Sturm-Liouville o problema S-L.\nLa teoria di Sturm-Liouville riguarda l'esistenza degli autovalori dell'equazione e il loro andamento asintotico che ne risulta. Si tratta di una teoria importante nella matematica applicata, dove i problemi S-L sono molto frequenti, in particolare quando si ha a che fare con equazioni alle derivate parziali lineari separabili.\nLa teoria.\nL'equazione di Sturm-Liouville \u00e8 un'equazione differenziale lineare del secondo ordine reale nella forma:\nLe funzioni formula_2 e formula_3 sono positive, mentre formula_4 \u00e8 reale. Nel caso pi\u00f9 semplice sono funzioni continue su un intervallo formula_5, ed il valore del parametro complesso formula_6 non \u00e8 specificato nell'equazione. La formulazione del problema spesso prevede anche la specificazione dei valori al contorno di formula_7 e di formula_8 in formula_9 e formula_10. La funzione formula_3 \u00e8 chiamata funzione \"peso\" o \"densit\u00e0\".\nConsiderando lo spazio di Hilbert formula_12 con prodotto interno dato da:\ni valori di formula_6, se esistono, sono gli autovalori del problema definito dall'equazione di Sturm-Liouville e dalle condizioni al contorno, mentre le soluzioni corrispondenti ad un certo formula_6 sono le autofunzioni del problema. Si tratta del problema agli autovalori di un operatore differenziale autoaggiunto:\ne l'equazione di Sturm-Liouville pu\u00f2 essere scritta come:\nL'operatore formula_18 \u00e8 una trasformazione lineare, definita su funzioni sufficientemente lisce da soddisfare le condizioni al contorno del problema, della quale si vogliono dunque trovare gli autovalori formula_6 ed i corrispondenti autovettori formula_7. Tutte le equazioni ordinarie lineari del secondo ordine possono essere ricondotte ad un'equazione di Sturm-Liouville moltiplicando entrambi i membri per un opportuno fattore di integrazione, mentre ci\u00f2 non \u00e8 possibile per le equazioni alle derivate parziali.\nL'equazione di Sturm-Liouville pu\u00f2 essere scritta come un'equazione omogenea del secondo ordine del tipo:\ndove formula_22 \u00e8 la funzione incognita che inoltre soddisfa le condizioni al contorno:\nI coefficienti formula_24, formula_25, formula_26 e formula_27 sono reali e tali che formula_28 e formula_29.\nL'equazione omogenea si pu\u00f2 scrivere anche come:\ndove:\nGli autovalori dell'equazione sono reali. Infatti, siano date due equazioni una complessa coniugata dell'altra:\nMoltiplicando la prima equazione per formula_34 e la seconda per formula_35, sottraendo membro a membro e integrando tra formula_9 e formula_10 si ha:\ne questo implica che formula_40. A meno della costante moltiplicativa anche le autofunzioni risultano normalizzate:\ne l'inserimento la funzione formula_3 consente di mostrare l'ortogonalit\u00e0 delle autofunzioni:\nQualunque funzione formula_44 continua nell'intervallo formula_45 e che abbia derivate prime e seconde continue nello stesso intervallo, e che soddisfano le condizioni al contorno, pu\u00f2 essere sviluppata nella serie:\nche \u00e8 assolutamente e uniformemente convergente. In questa serie formula_47 rappresentano le autofunzioni del problema di Sturm-Liouville e i coefficienti valgono:\nEsistenza di una base di autofunzioni.\nIl fatto che formula_18 sia autoaggiunto si mostra integrando per parti due volte e utilizzando le condizioni al contorno. Tuttavia, dal momento che si tratta di un operatore non limitato l'esistenza di una base ortogonale di autofunzioni non \u00e8 garantita. Per ovviare a tale problema, si considera il risolvente:\ndove formula_51 non \u00e8 autovalore, e tramite il metodo delle variazioni delle costanti si risolve l'equazione non omogenea mostrando come il risolvente sia un operatore integrale che ha per nucleo una funzione continua e simmetrica, che \u00e8 la funzione di Green del problema. Come conseguenza del teorema di Ascoli-Arzel\u00e0 si tratta di un operatore compatto, e per il teorema spettrale esistono una successione di autovalori formula_52 convergente a zero e una base ortonormale di autofunzioni.\nInoltre, si nota che formula_53 \u00e8 equivalente a formula_54.\nEquazioni alle derivate parziali.\nPer un'equazione differenziale alle derivate parziali lineare del tipo:\nimponendo:\nsi possono separare le variabili, e la PDE pu\u00f2 essere scritta come:\ndove:\nDal momento che, per definizione, formula_61 e formula_62 non dipendono dal tempo formula_63 e inoltre formula_64 e formula_65 non dipendono dalla posizione formula_66, entrambi i membri della relazione devono essere uguali a una qualche costante:\nLa prima di tali equazioni \u00e8 un problema di Sturm\u2013Liouville, mentre la seconda pu\u00f2 essere risolta analiticamente solo se si conoscono gli autovalori. Dal momento che non esiste un'espressione analitica esatta che sia soluzione generale di un problema di Sturm\u2013Liouville, si pu\u00f2 assumere che esistano autofunzioni formula_69 ed autovalori formula_70. Si ha:\nda cui:\nQuindi si ha:\ncon:\ndove il prodotto interno \u00e8 dato da:"}
{"id": "402547", "revid": "767487", "url": "https://it.wikipedia.org/wiki?curid=402547", "title": "Successione di Sylvester", "text": "La successione di Sylvester \u00e8 formata dai denominatori coprimi di una frazione egiziana (essa \u00e8 la somma di frazioni che hanno al numeratore l'unit\u00e0 e al denomintore numeri interi positivi distinti fra loro, per esempio 1/2+1/3. Si dimostra che ogni numero razionale positivo, a/b, pu\u00f2 essere scritto come frazione egiziana).\nLa somma delle frazioni ottenute mettendo al denominatore i numeri della successione di Sylvester tende ad 1. I suoi primi termini sono\nI termini della successione possono essere calcolati nel seguente modo:\nMettendo 1 come numeratore a questi numeri e sommando via via i risultati delle frazioni cos\u00ec ottenute, si ottiene una somma che converge a 1, come mostra la tabella seguente:\nPossiamo quindi scrivere \nLa successione di Sylvester \u00e8 utile per ottenere approssimazioni razionali di numeri irrazionali, usando un \"algoritmo goloso\" (Algoritmo greedy, un algoritmo di ottimizzazione che procede a costruire in ciascuno dei suoi stadi successivi una soluzione ottimale locale, con la speranza di trovare la soluzione ottimale globale).\nSebbene sia ovvio che i termini della sequenza di Sylvester siano coprimi, non si sa se essi siano tutti liberi da radici (tutti i termini conosciuti lo sono).\nNell'insieme delle soluzioni del problema di Zn\u00e1m per una lunghezza \"k\" data, \u00e8 piacevole il fatto che almeno una delle soluzioni conterr\u00e0 i primi \"k\" - 2 numeri della sequenza di Sylvester."}
{"id": "402548", "revid": "2225", "url": "https://it.wikipedia.org/wiki?curid=402548", "title": "Gli Strilloni", "text": ""}
{"id": "402551", "revid": "2121638", "url": "https://it.wikipedia.org/wiki?curid=402551", "title": "Bizzarro", "text": "Bizzarro (\"Bizarro\") \u00e8 un personaggio immaginario dei fumetti pubblicato dalla DC Comics, appartenente alla cerchia di comprimari di Superman. \u00c8 il risultato di un esperimento di clonazione fallito effettuato su Superman, e interpreta frequentemente il ruolo del cattivo, sebbene non sia realmente malvagio o male intenzionato. I poteri di Bizzarro sono variati a seconda dell'autore che lo descriveva; a volte possiede tutti i poteri di Superman, mentre altre volte ha i poteri contrari. Bizzarro apparve per la prima volta nei tardi anni cinquanta, e da allora \u00e8 stato un personaggio piuttosto ricorrente. \u00c8 stato messo al 25\u00ba posto nella lista dei 100 migliori criminali della storia dei fumetti nella classifica creata da IGN.\nBizzarro \u00e8 forse descritto perfettamente come un \"duplicato imperfetto\" di Superman, tant'\u00e8 vero che nelle traduzioni italiane che uscivano per \"Gli Albi del Falco\" il nome che gli fu dato era Duplex. Spesso Bizzarro usa parole di significato opposto al senso che intende dargli (ad es. \"Salvare=Uccidere\", \"Buono=Cattivo\", \"Amore=Odio\"), come risultato delle proprie imperfezioni che lo portano di frequente a un ruolo di cattivo nelle avventure di Superman. Tuttavia, Bizzarro ha anche interpretato a volte il ruolo di eroe, poich\u00e9 desidera molto diventarlo.\nBizzarro Pre-Crisis.\nBizzarro fu creato da Lex Luthor, che us\u00f2 il \"raggio duplicante\" su Superman, sperando di usare il duplicato per attaccarlo. Tuttavia, questo Bizzarro non cooperava ma cercava invece di emulare Superman. Sfortunatamente, i suoi sforzi di imitare il supereroe originale furono maldestri e disastrosi, ed egli rap\u00ec Lois. Ci\u00f2 si risolse quando Lois cre\u00f2 una Bizzarro-Lois per Bizzarro, usando il \"raggio duplicante\". Sentendosi respinto dalle persone della Terra, se ne andarono nel mondo di Arret, che aveva un'antica tecnologia avanzata che fu usata per popolare il pianeta con altri Bizzarro creati nella stessa maniera. Quasi tutti su Arret assomigliavano ad un brutto Superman (e avevano superpoteri) o ad una brutta Lois Lane. Quando Superman visit\u00f2 il pianeta, fu arrestato per essere normale, ma l'eroe riusc\u00ec ad ottenere il suo rilascio in cambio di modificare la forma del pianeta in un cubo.\nLa sua unica debolezza era la kryptonite blu, creata usando la stessa macchina per duplicare la kryptonite verde. Nonostante Bizzarro si comporti seguendo quello in cui crede, la sua logica spesso lo fa essere cattivo.\nOriginalmente le abilit\u00e0 di Bizzarro erano le stesse di Superman, ma fu colpito da un meteorite che le trasform\u00f2 in poteri contrari: soffio calorifico, vista congelante, vista microscopica che in realt\u00e0 aumentava la grandezza delle cose che vedeva, vista a raggi X che funzionava solo attraverso il piombo, ecc. Superman si trov\u00f2 contro questi nuovi poteri in una avventura in cui Bizzarro voleva \"salvare Lois Lane\", che nella sua logica significava che la voleva uccidere.\nAspetto.\nBizzarro ha la pelle biancastra e a volte rocciosa, una carnagione pallida, e un viso deforme. In aggiunta, la sua versione del famoso simbolo di Superman \u00e8 di solito al contrario. Bizzarro indossa una targa che dice \"Bizzarro #1\", per distinguersi dagli altri cloni falliti di Superman su Arret.\nIl mondo di Bizzarro.\nNel mondo di Bizzarro, un pianeta a forma di cubo chiamato \"Arret\" (Terra al contrario), la societ\u00e0 \u00e8 governata dal Codice Bizzarro, che afferma che \u00e8 un crimine fare qualcosa bene o fare qualcosa di bello o perfetto. In un episodio, per esempio, un commesso vende \"obbligazioni Bizzarro. Una garanzia di perdere soldi\". Pi\u00f9 tardi in questo episodio, il sindaco chiede a Bizzarro n. 1 di investigare riguardo a un crimine, poich\u00e9 \u00e8 \"pi\u00f9 stupido dell'intero corpo di polizia Bizzarro messo insieme\". Questo \u00e8 inteso e preso come un grande complimento.\nStorie successive presentarono versioni Bizzarro dei personaggi secondari di Superman, ad esempio un Bizzarro-Perry White ed un Bizzarro-Jimmy Olsen, creati usando il raggio duplicante su altri personaggi oltre Superman e Lois Lane, come i figli di Bizzarro e Bizzarro-Lois. C'era anche una Bizzarro-Justice League e una Bizzarro-Justice Society.\nIn un'avventura del 1968, Batman e Superman sono rapiti da un agente proveniente da un remoto futuro e da un pianeta di forma Ovale. In tale pianeta, sono considerati e venerati come i capostipiti della loro specie. Dopo molte ricerche, scoprono di trovarsi su una versione futura di \"Mondo Duplex\". Una tempesta cosmica, da cubico, aveva reso ovale il pianeta e fatto diventare normali gli abitanti (anche se qualche caratteristica \"Duplex\" era rimasta, tipo il mettere sulle maglie o al collo non l'iniziale del nome, ma la finale). Per farsi riportare a casa, si mettono a comportarsi ed a parlare secondo gli schemi \"Bizzarro\" (o meglio, come si diceva allora, \"Duplex\"). Gli abitanti irritati li fanno rimandare indietro.\nLinguaggio.\nBizzarro e gli altri abitanti del mondo di Bizzarro usano una forma di inglese strana ma prevedibile. Le caratteristiche principali sono:\nMorte.\nIn \"Superman\" n. 423 e \"Action Comics\" n. 583, Alan Moore scrisse \"Che cosa \u00e8 successo all'Uomo del Domani?\", la \"storia finale\" di Superman per l'era Pre-Crisis (sebbene scrittori posteriori l'abbiano ricollegata dicendo che fosse una realt\u00e0 alternativa). All'inizio di \"Superman\" n. 423, l'eroe ha il suo ultimo scontro con Bizzarro, che si stava dedicando ad una baldoria assassina.\nSuperman si era allontanato dalla Terra, conducendo delle ricerche per il governo. Quando ritorn\u00f2, trov\u00f2 interi blocchi di citt\u00e0 orribilmente distrutti, e gli fu detto che Bizzarro era in preda ad una furia assassina, e stava distruggendo edifici e ferendo persone innocenti.\nTrovatosi dinanzi a Superman, Bizzarro gli disse \u00abQuesto \u00e8 parte del piano di miglioramento del genio Bizzarro.\u00bb Bizzarro spiega a Superman che siccome Krypton era andato distrutto per caso, lui aveva distrutto Arret apposta.\n\"Bizzarro... cosa ti \u00e8 successo? Non posso credere che tu abbia davvero distrutto il tuo mondo!\"\n\"Ha! Questo \u00e8 solo l'inizio! Poi, me capisce che Superman non uccide mai, cos\u00ec me uccide molte persone! Loro molto grati! Urlano di gioia!\"\n\"Hai ucciso delle persone? Oh, Dio...\"\n\"...Ma poi me finalmente capisce che me deve essere un perfetto duplicato imperfetto: \u00e8 un piccolo meteorite di kryptonite blu che me porta con s\u00e9 per augurare buona fortuna!\"\nBizzarro mette la kryptonite blu davanti a s\u00e9.\n\"Vedi... tu \u00e8 vivo, Superman... e se me \u00e8 un perfetto duplicato imperfetto, allora me deve essere... deve essere...\"\nBizzarro piomba sul pavimento.\n\"Bizzarro!\"\n\"Uh... tutto, diventa scuro... Ciao, Superman. Ciao.\"\nBizzarro muore.\nNon molto tempo dopo, l'identit\u00e0 segreta di Superman \u00e8 scoperta ed i suoi nemici cercano di uccidere lui e tutti coloro a cui \u00e8 legato. Superman successivamente scopre che Mister Mxyzptlk era colui che orchestrava gli attacchi, ed era anche il responsabile dello strano comportamento di Bizzarro.\nBizzarro Post-Crisis.\nIl mondo di Bizzarro fu cancellato dall'universo DC durante \"Crisi sulle Terre infinite\". Da allora, due Bizzarro furono creati da Lex Luthor. Tuttavia, nella versione Post-Crisis, le imperfezioni nei duplicati sono alla fine fatali. Il primo Bizzarro creato Post-Crisis apparve in \"Man of Steel #5\" (1986). Un Bizzarro-Superboy fu creato dal Progetto Cadmus, quando usarono lo stesso processo provando a clonare Superman. Fu anche usato per creare un Bizzarro-Harley Quinn dopo che Bizzarro svilupp\u00f2 un'infatuazione su Quinn. La versione corrente di Bizzarro ha un'origine molto diversa, poich\u00e9 \u00e8 stato creato dal Joker usando i poteri di Mister Mxyzptlk; la sua prima apparizione fu in \"Superman Vol. 2 #160\", e sembra essere il Bizzarro Post-Crisis pi\u00f9 di lunga vita.\nAspetto.\nDiversamente dal Bizzarro originale, il Bizzarro Post-Crisis non \u00e8 pallido e squadrato. Invece, ha una carnagione grigiastra, occhi gialli, un corpo eccessivamente muscoloso, ed un sorriso maniacale. Bizzarro ha un'uniforme viola e verde, ed il logo sul petto \u00e8 invertito, ha quindi una \"S\" al contrario.\nPoteri e abilit\u00e0.\nOriginalmente le abilit\u00e0 di questo Bizzarro erano le stesse di Superman, ma, come omaggio dalla sua controparte Pre-Crisis, anche questo Bizzarro sviluppa poteri inversi, aggiungendo anche cose tipo \"soffio calorifico\" e \"vista congelante\". Ha anche scoperto di essere fisicamente pi\u00f9 possente di Superman, ma la natura della sua mente fratturata lo lascia incapace di usare questo potenziale. Nella miniserie a fumetti \"The Man of Steel\", invece, la forza dei due si equivale, ma questo mette comunque Bizzarro in vantaggio perch\u00e9 mentre lui, privo di inibizioni, in uno scontro fisico riesce a sprigionare tutta la sua potenza, Superman invece \u00e8 ormai abituato a trattenersi inconsciamente per non rischiare di uccidere.\nDi recente ha anche scoperto di poter essere un creatore di mondi grazie alle radiazioni di un sole migliaia di volte pi\u00f9 potente di quelli della Terra e di Krypton, ricreando cos\u00ec il suo Mondo Bizzarro (ossia una versione cubica della Terra) e partorendo delle versioni Bizzarro degli amici e dei nemici di Superman dal proprio corpo.\nIl Bizzarro Post-Crisis Bizzarro ha incontrato la kryptonite blu in solo un'occasione, quando Batzarro gli si present\u00f2 con un anello con una pietra di questo materiale incastonata sopra. L'anello ebbe come effetto quello di far parlare Bizzarro normalmente e di farlo comportare razionalmente, ma aveva ancora paura dell'anello. L'anello sembra non avere alcun effetto su Batzarro poich\u00e9 \u00e8 un clone di Batman.\nLinguaggio.\nIl Bizzarro Post-Crisis adott\u00f2 tutte le idiosincrasie linguistiche del suo corrispondente Pre-Crisis, ma stabil\u00ec nuove convenzioni; egli infatti nega ogni parola possibile nella frase. Sebbene l'uso sia quasi inconsistente, questo di solito include:\nQuesto ha l'effetto di formare frasi con doppie o triple negazioni molto frequentemente. Combinato con il fatto che la logica di Bizzarro \u00e8 gi\u00e0 abbastanza danneggiata, alcuni dialoghi risultano piuttosto difficili da seguire.\nBatzarro.\nUna versione Bizzarro di Batman debutt\u00f2 con Jeph Loeb, che introdusse nell'universo DC Batzarro. La sua origine \u00e8 sconosciuta, ma il suo modo di parlare \u00e8 praticamente identico a quello di Bizzarro. Batzarro, inoltre, non ha gli spazi sulla maschera per vedere (e ci\u00f2 non fa capire come possa vedere) ed ha i denti gialli e grossi. Si definisce il \u00abpeggior detective del mondo\u00bb.\nSecondo Bizzarro, \u00abLui non viene dallo stesso posto di Bizzarro #1. Ecco perch\u00e9 noi \u00e8 cos\u00ec diversi\u00bb.. Ovvero, secondo il codice Bizzarro, ci\u00f2 pu\u00f2 voler dire:\"Siamo tanto simili, poich\u00e9 veniamo dallo stesso posto\".\nLanterna Gialla.\nLanterna Gialla \u00e8 la versione bizzarro di Lanterna Verde. Indossa la divisa di Lanterna Verde, ma di colore giallo e con il disegno di una lanterna al contrario sul petto. Cos\u00ec come Lanterna Verde non ha potere sugli oggetti gialli con il suo anello, Lanterna Gialla non ne ha sugli oggetti verdi. Per questo, i due non potrebbero colpirsi l'uno con l'altro.\nAltri personaggi Bizzarro.\nPur essendo il Bizzarro simile a Superman quello predominante, chi abbia una pelle bianca o cristallina (dipende dall'autore), e parli con lo strano modo di Bizzarro pu\u00f2 essere considerato un Bizzarro nell'Universo DC. In \"DC One Million\", per esempio, ci sono riferimenti ad un futuro Bizzarro epidemico, dove tale condizione equivale allo zombismo. Successivamente, la Justice League incontra dei duplicati di Bizzarro che sono usati come scagnozzi.\nMolti duplicati Bizzarro andrebbero in panne e si disintegrerebbero dopo aver sopportato un considerevole ammontare di stress. Questo \u00e8 attribuito alla natura imperfetta del processo di duplicazione, originalmente incapace di gestire la natura extraterrestre di Superman.\nProcessi simili a quello di Luthor furono usati da Due Facce per creare una Bizzarro-Supergirl e da Brainiac 5.1 per creare una Legione-Bizzarro Post-Crisis. Ci fu anche una miniserie di Steve Gerber e M.D. Bright, che descriveva un Bizzarro che era il duplicato di un uomo ordinario che per puro caso assomigliava a Superman.\nIn \"Superman: Red Son\", Bizzarro \u00e8 un clone imperfetto di Superman creato da Lex Luthor. Il suo costume ricorda quello di Superman, ma il suo monogramma \u00e8 uno scudo con \"US\" stampatovi. Ha i capelli rossi e una pelle strana con vesciche e vene dilatate. Si sacrifica per salvare Londra da un attacco missilistico. Nell', il fisico \u00e8 esattamente quello di Superman cos\u00ec come il costume, ma cambia il nome in SuperiorMan e viene alimentato a distanza da impulsi elettrici. Morir\u00e0 a causa dei troppi impulsi elettrici che lo renderanno ipertrofico e lo porteranno al collasso.\nIn \"Escape from Bizarro World\" (tradotto in italiano \"Fuga da Mondo Bizarro\") si vede una versione Bizarro della Justice League comprendente: Bizarro Batman, sul cui costume \u00e8 stampato uno smiley giallo e che possiede una bat-casetta sull'albero; Bizarro Hawkgirl, che non parla ma stride come un vero falco; Bizarro Wonder Woman, in possesso di una corda col potere di far dire bugie a chi ne viene legato (l'esatto contrario della corda di Wonder Woman), Lanterna Gialla, che in questo mondo \u00e8 un membro della Sinestro Corps., e Bizarro Flash, una versione sovrappeso di Flash che si stanca dopo aver corso per pochi secondi. Pi\u00f9 avanti nella storia si possono vedere anche delle versioni Bizarro di Freccia Verde, Robin, Aquaman, Lex Luthor, Doomsday, il Joker e Brainiac.\nIn \"Le Battaglie del Secolo: Marvel VS DC - Unlimited Access\" del 1997 in una vignetta appare, come conseguenza della possibile fusione del mondo Marvel con quello DC a causa dello scontro dei due Access, una versione di Mondo Bizarro fusa con la New York di Spider-Man: qui il Tessiragnatele ha un costume rosso sbiadito, si fa chiamare \"il vostro disaffezionato Clone-Ragno di quartiere\" e dietro di lui appaiono una serie di suoi cloni. Si vedono anche delle versioni Bizarro di J. Jonah Jameson e Mary Jane Watson.\nIn \"Le Nuove Avventure di Superman\" del settembre 2014 si vede un tentativo di curare Bizarro dalla sua mente contorta e invertita. Il professor Hamilton, dei laboratori S.T.A.R., testa su Bizarro un siero sperimentale per curare il morbo di Alzheimer. Il risultato \u00e8 positivo e per un po' di tempo Bizarro riesce a parlare e pensare come un normale essere umano e sentendosi come Superman quando prese coscienza dei poteri che aveva. Superman lo aiut\u00f2 a gestire questo problema e Bizarro inizi\u00f2 una breve carriera come aiutante di Superman. Tuttavia, la vera mente di Bizarro stava riprendendo il sopravvento e Bizarro, per evitare di creare di nuovo problemi quando la sua vera mente avrebbe ripreso il controllo, chiese di essere spedito in un altro pianeta, lontano dalla Terra.\nZibarro.\nSu Mondo Bizarro solo uno dei suoi cinque miliardi di abitanti ha la mente di un normale essere umano. Questo Bizarro si presenta a Superman come Zibarro (ossia Bizarro anagrammato). Il suo costume \u00e8 praticamente l'esatto contrario rispetto all'Uomo D'Acciaio: mantello azzurro, calzamaglia rossa, stemma con una \"Z\" gialla su sfondo azzurro, stivali rossi e porta dei pantaloncini corti di colore azzurro. Nonostante Zibarro ricordi Superman sia come aspetto fisico che come mentalit\u00e0, non sembra avere alcun potere (anche se \u00e8 da chiarire il perch\u00e9: se lui, essendo la versione Bizarro di Bizarro, non abbia effettivamente superpoteri o li stia perdendo gradualmente cos\u00ec come l'Uomo D'Acciaio, dovuto all'esposizione al sole rosso, durante la storia). Zibarro aiuta Superman a fuggire da Mondo Bizarro, bruciando cos\u00ec la sua possibilit\u00e0 di fuggire anche lui. Ma Superman gli promette di tornare per salvarlo. Zibarro appare nella storia \"All-Star Superman\".\nNew 52.\nDopo che Barry Allen ha modificato gran parte della storia dell'Universo DC (evento narrato in \"Flashpoint\"), Bizzarro \u00e8 un clone di Superman creato in laboratorio da Lex Luthor e risponde al nome di \"Soggetto B-Zero\" (che, in inglese, suona molto simile alla parola \"Bizarro\").\nAltri media.\nCinema.\nIn alcune scene che furono poi eliminate dalla versione originalmente distribuita nei cinema di \"Superman IV\", un essere chiamato l'Uomo Nucleare \u00e8 creato da Lex Luthor usando un capello di Superman; nella continuit\u00e0 dei film, questo era il predecessore dell'Uomo Nucleare che apparve nella scena definitiva. Questo primo Uomo Nucleare aveva un aspetto inumano e parlava in modo sgrammaticato, come normalmente associato al personaggio di Bizzarro. Questo Uomo Nucleare simile a Bizzarro apparve nell'adattamento a fumetti del film. La Warner Bros. ha confermato che questo e altre scene \"perse\" di Superman IV sono state ritrovate e potrebbero essere incluse come \"scene eliminate\" nella riedizione in DVD del film del 2006. In Superman III, invece appare un personaggio molto diverso da Bizzarro con poteri e caratteristiche identiche a quelle di Superman. Questo avversario \u00e8 definito la parte malvagia di Superman (alcuni fan lo hanno paragonato pi\u00f9 a Ultraman che a Bizzarro) che a causa della kryptonite si trasforma in un essere irresponsabile, cattivo e molto crudele nei confronti di Clark Kent.\nTelevisione.\nSuperamici.\nLa prima apparizione non-fumettistica di Bizzarro fu nella serie animata \"I Superamici\". Nella serie, Bizzarro \u00e8 descritto quasi come un personaggio completamente cattivo, e parte della Legione del Destino; nonostante l'ultima stagione avesse una descrizione pi\u00f9 fedele come un personaggio goffo ma di buone intenzioni. Nell'episodio \"La Squadra di Super Poteri Bizzarro\", Bizzarro crea dei cloni Bizzarro di Wonder Woman, Cyborg, Firestorm, e perfino un Bizzarro-Mxyzptlk che porta il nome di Kltpzyxm.\nSuperboy.\nL'unica apparizione dal vivo del Bizzarro tradizionale fu nella serie TV \"Superboy\" (1988-1992). Era interpretato da Barry Meyers ed apparve in 7 episodi. La prima storia in due parti con Bizzarro, che si intitolava \"Bizzarro la Cosa d'Acciaio\" (parte uno) e \"La Battaglia con Bizzarro\" (parte due), era basata sulla prima storia di Bizzarro dei fumetti. In questa versione, Bizzarro fu creato quando Superboy salt\u00f2 davanti ad una macchina duplicante creata dal professor Peterson (interpretato da George Chakiris) dopo che essa fu colpita ed attivata da un fulmine. Come nel fumetto, Bizzarro non era propriamente un cattivo, ma il suo contorto modo di pensare al contrario faceva s\u00ec che causasse spesso pasticci e combattesse Superboy. Questo Bizzarro era un duplicato instabile, cio\u00e8 sarebbe alla fine esploso spontaneamente. Superboy e il Professor Peterson provarono ad \"uccidere\" l'essere non-vivente con la kryptonite verde, ma tale tentativo fall\u00ec. Allora duplicarono un pezzo di kryptonite con la macchina e crearono la kryptonite bianca, che invece di uccidere Bizzarro lo cur\u00f2 e lo stabilizz\u00f2.\nIn una storia successiva in due parti, intitolata \"La Moglie di Bizzarro\", Bizzarro \u00e8 manipolato da Lex Luthor nel tentativo di uccidere Superboy con la promessa che Luthor avrebbe creato una donna Bizzarro per lui. Luthor alla fine rapisce Lana e crea un suo duplicato Bizzarro. Questa Bizzarro-Lana impedisce a Bizzarro di uccidere Superboy convincendolo che Luthor \u00e8 un uomo malvagio.\nPi\u00f9 tardi, nella storia in due parti \"Essere umani\" Bizzarro-Lana esplode a causa dell'instabilit\u00e0 nei duplicati di Bizzarro, mandando Bizzarro in una profonda depressione. Superboy porta Bizzarro in un laboratorio di ricerche dove uno scienziato aveva trovato un modo per rendere Bizzarro umano trasferendogli delle onde cerebrali di Superboy. Il trasferimento mette chiarimento nella mente confusa di Bizzarro, facendolo pensare come un umano e rimuovendo i suoi poteri. Viene cos\u00ec fatto sull'immagine del figlio deceduto dello scienziato. Ma il processo di trasferimento lascia la mente di Superboy annebbiata e indebolisce i suoi poteri ed \u00e8 ferito e catturato da un cattivo chiamato Chaos, che decide di ucciderlo gettandolo dall'edificio pi\u00f9 alto della citt\u00e0. L'unico che pu\u00f2 salvarlo \u00e8 Bizzarro (che adesso aveva assunto il nome di Bill Zarro). Ma per farlo, deve invertire il processo di trasferimento e tornare ad essere Bizzarro. Egli salva Superboy perdendo la sua umanit\u00e0.\nLois &amp; Clark.\nIn un episodio della serie televisiva \"Lois &amp; Clark - Le nuove avventure di Superman\", Lex Luthor crea un clone di Superman, con l'intento di ucciderlo e rimpiazzarlo con un eroe che pu\u00f2 controllare. Nonostante il clone appaia identico a Superman nell'aspetto, \u00e8 chiaramente la versione di Bizzarro del telefilm. Il personaggio \u00e8 dipinto come immaturo ed ingenuo. Infatti, ad un certo punto Lois Lane dice confusamente, quando sta iniziando a sospettare che non sia il vero Superman, \u00ab\u00c8... bizzarro!\u00bb.\nSuperman.\nIn \"Superman\", Bizzarro \u00e8 una combinazione di quello Pre-Crisis e di quello Post-Crisis. Come si vede nel suo primo episodio \"Crisi d'Identit\u00e0\", Bizzarro \u00e8 una creazione di Luthor, nonostante non sia mai stato inteso come quello che poi divent\u00f2. Luthor voleva fare un esatto clone di Superman, la cui sola differenza fosse che seguiva i suoi ordini. Usa campioni del DNA di Superman (raccolto dal sangue lasciato dalla sua debolezza dovuta alla kryptonite dall'episodio \"Un piccolo pezzo di casa\") e cre\u00f2 cloni di Superman, il primo dei quali aveva aspetto e comportamento identici a quelli di Superman, e non sembra essere al corrente del suo alter ego Clark Kent quando salva il vero Clark che stava per precipitare. La duplicazione fallisce, comunque, e la forma e il costume di Bizzarro cambiano (spigoloso come in quello Pre-Crisis, ma colorato come quello Post-Crisis). Questa versione ha i colori sbiaditi sul costume con un simbolo \"S\" deformato (ma sempre al contrario), pelle pallida, e la sua postura suggerisce che abbia gli arti curvi.\nDiversamente dalle sue altre incarnazioni fumettistiche, la logica di Bizzarro non segue uno schema contrario; la sua \"logica Bizzarro\" \u00e8 il risultato della mente di Superman atrofizzata. Invece di fare cose cattive perch\u00e9 Superman ne fa di buone, Bizzarro prova a fare del bene, ma con scarso risultato. Per esempio, vede un ponte che si sta aprendo per far passare una nave, e pensa che il ponte sia rotto, e lo richiude quindi con la forza, fissandolo con la vista calorifica, senza capire cosa stava facendo la barca. Prova a salvare una signora anziana dall'essere investita da un autobus, dando un pugno al mezzo di trasporto, senza sapere che esso \u00e8 pieno di passeggeri. Bizzarro, per quanto ne sa, \u00e8 Superman, quindi l'apparizione del vero Superman lo confonde, e prova a mantenere l'idea nella sua mente di essere Superman, pretendendo che il vero eroe sia un impostore (\"Me \u00e8 Superman! Me \u00e8 un eroe!\"). Questa convinzione si sgretola quando vede il vero Superman salvare Lois Lane; poich\u00e9 egli associa il salvare Lois con l'essere Superman, capisce la verit\u00e0 e successivamente si sacrifica per permettere a Superman e Lois di scappare dall'esplosione che distrugge il laboratorio in cui era stato creato (\"Me non \u00e8 Superman. Tu \u00e8 Superman... Superman sempre salva Lois...). Nonostante un paio di gag a sue spese, la serie animata cerca di dipingere Bizzarro come una figura tragica - condannato ad avere i poteri di Superman, parti frammentate della sua mente, memorie, sentimenti (come l'attrazione per Lois) e perfino il desiderio di Superman di usare i suoi poteri per aiutare la gente, ma senza l'intelligenza per farlo bene.\n\"Il mondo di Bizzarro\", l'episodio successivo, descrive il passo successivo nella confusione di Bizzarro. Al corrente ora di non essere Superman, vaga per mesi prima di trovarsi per caso alla Fortezza della solitudine, dove il computer della Fortezza lo scambia per Superman e gli dice che \u00e8 Kal-El, spiegandogli la sua discendenza kryptoniana. Con una nuova identit\u00e0 sbagliata, Bizzarro decide di ricreare Krypton a Metropolis, e la sua logica contorta lo convince che deve lanciare un missile su Krypton per distruggerlo di nuovo. Superman lo ferma, e gli d\u00e0 una luna aliena che pu\u00f2 chiamare \"casa\". Bizzarro rimane contento di questo fino alla puntata \"Piccolo grande uomo testa\", in cui Mister Mxyzptlk convince Bizzarro ad attaccare Superman perch\u00e9 lui ed i suoi amici si stavano prendendo gioco di lui. Questa \u00e8 una menzogna, naturalmente, ed un Mxyzptlk senza poteri \u00e8 mandato sulla luna di Bizzarro come suo \"amico\".\nNell'edizione italiana della serie Bizzarro ha la voce di Diego Reggente.\nSmallville.\nNella serie televisiva \"Smallville\" Bizzarro \u00e8 uno dei fantasmi evasi dalla Zona fantasma nella sesta stagione, quando Clark apre il portale per fuggire egli stesso. Il fantasma vaga per il pianeta Terra uccidendo molti esseri umani per servirsi dei loro corpi. Il suo obiettivo era quello di appropriarsi di un frammento di DNA di un kryptoniano per riprodurne la sequenza e creare un corpo in cui stabilirsi in modo permanente. Lex Luthor gli d\u00e0 la caccia per cercare di studiarlo, ma riesce ad impossessarsi del DNA di Clark, diventandone una copia quasi perfetta. Infatti ha caratteristiche opposte alle sue: ad esempio a contatto con la kryptonite verde Bizzarro si rinforza mentre rifugge la luce solare, che per Clark \u00e8 la fonte principale di energia. Negli episodi 6x22 e 7x01 i due danno vita a uno scontro che termina con la vittoria di Clark il quale riesce a battere Bizzarro grazie all'aiuto di Martian Manhunter che porta il fantasma verso il Sole. Bizzarro ritorner\u00e0 per\u00f2 a Smallville fingendosi Clark e appropriandosi della sua vita, mentre Clark \u00e8 esiliato dal padre Jor-El nella Fortezza della solitudine. Quando Clark ritorna dalla Fortezza, trova Bizzarro al suo posto e riesce a sconfiggerlo definitivamente solo grazie a un altro kryptoniano, Dax-Ur, e all'aiuto di Lana. Egli \u00e8 uno scienziato kryptoniano che si \u00e8 insediato sulla Terra vivendo una vita da umano per merito di un braccialetto di krytonite blu, che ha come effetto il totale annullamento dei superpoteri. Dax-Ur dona un frammento di questa speciale pietra a Clark, il quale la utilizza per sconfiggere definitivamente Bizzarro e riappropriarsi della sua vita.\nSupergirl.\nUna versione femminile del personaggio appare in \"Supergirl\", il miliardario Maxwell Lord crea un clone di Supergirl usando il suo DNA su delle Jane Doe in stato comatoso, una di loro assume le stesse fattezze di Supergirl, ma i suoi poteri sono opposti ai suoi, infatti la sua vista pu\u00f2 congelare e dalla bocca sputa fuoco, inoltre la kriptonite non la indebolisce, al contrario la rende pi\u00f9 aggressiva, inoltre ha reso la sua carnagione deformata.\nVideogiochi.\nBizarro appare come Premier Skin di Superman nel videogioco Injustice 2."}
{"id": "402552", "revid": "36426", "url": "https://it.wikipedia.org/wiki?curid=402552", "title": "Soldato", "text": "Un soldato (se \u00e8 tale da poco viene detto generalmente recluta) \u00e8 una persona che si \u00e8 arruolata, volontariamente o coattivamente causa servizio di leva, nelle forze armate di uno Stato.\nDi norma \"soldato\" rappresenta anche il grado militare pi\u00f9 basso della gerarchia militare. Un soldato che non opera pi\u00f9 nelle forze armate spesso \u00e8 denominato veterano, un termine che pu\u00f2 anche applicarsi ad un soldato di carriera o con esperienza che \u00e8 ancora in servizio.\nStoria ed etimologia.\nSenza una disciplina gerarchica rigorosa imposta loro costantemente, le truppe nella societ\u00e0 pre-industriale sono stati guidati spesso dai codici sociali del guerriero. In tutte le epoche ma specialmente nel Medioevo si diffuse il fenomeno dei soldati di ventura.\nIl termine soldato deriva da una parola del francese antico, essa stessa una derivazione di \"Solidarius\", latino per indicare qualcuno che ha operato per denaro. \"Solidare\" in Latino significa \"pagare\" ed i soldati romani erano pagati in \"Solidi\". L'origine comune per le parole \"soldato\" e \"pagamento\" rimane non solo in francese (\"soldat\" e \"solde\") ma anche in altre lingue, come tedesco (\"soldat\" e \"sold\"), spagnolo (\"soldado\" e \"soldada\") e olandese (\"soldaat\" e \"soldij\") e inglese (\"soldier\" e \"sold\") nel senso pi\u00f9 ampio di venduto.\nCaratteristiche e classificazione.\nAll'atto dell'incorporamento in una forza armata il soldato viene definito recluta. Subito dopo \u00e8 destinatario di un periodo si addestramento e ricevuto le attrezzature (quali un'uniforme e un'arma) per l'esercizio di attivit\u00e0 bellica o comunque di tipo militare.\nAll'interno delle forze armate i gruppi dei soldati sono divisi solitamente inquadrati in una unit\u00e0 militare di un certo tipo, ad esempio:\nInquadramento.\nUn soldato non \u00e8 necessariamente un combattente. Anche se tutti i soldati ricevono l'addestramento di base al combattimento, molti soldati lavorano nelle retrovie in posizioni di non-combattimento (quali nell'amministrazione di un ufficio, mansioni clericali, logistica, o posizioni di ricerca e sviluppo). Tuttavia, tutti i soldati che non hanno compiti spirituali o medici, che non sono feriti o arresi, sono combattenti ed obiettivi legittimi per l'azione nemica.\nIn un esercito, il grado militare pi\u00f9 frequente posseduto dai soldati \u00e8 il pi\u00f9 basso - In alcuni paesi del mondo \"soldato\" si riferisce specificamente ai membri dell'esercito che non possiedono il grado militare di ufficiale.\nNel mondo.\nItalia.\nIl soldato \u00e8 il grado pi\u00f9 basso dell'Esercito Italiano immediatamente inferiore al caporale. Esiste una sola tipologia di soldato inquadrata nello \"status\" giuridico di soldato VFP1 (volontario ferma prefissata ad un anno). Il grado di soldato \u00e8 un equivalente NATO di OR-1.\nIl grado equivalente per la Marina Militare \u00e8 quello di comune di seconda classe, per l'Aeronautica Militare quello di aviere.\nSvizzera.\nNell'esercito svizzero, il \"soldato\" (abbreviato sdt), \u00e8 il grado militare pi\u00f9 basso. Le reclute, una volta terminate le prime 13 settimane di scuola reclute, diventano soldati. \nStati Uniti d'America e Regno Unito.\nNell'esercito britannico e nell'esercito degli Stati Uniti, il soldato semplice o equivalente \u00e8 detto \"private\"."}
{"id": "402556", "revid": "33689", "url": "https://it.wikipedia.org/wiki?curid=402556", "title": "Pac-Man Fever", "text": "Pac-Man Fever \u00e8 un album realizzato nel 1982 dal duo di musicisti statunitensi Buckner &amp; Garcia (Jerry Buckner e Gary Garcia). \u00c8 stato originariamente prodotto in LP, musicassetta e in formato Stereo8. Nel 2002 \u00e8 stata prodotta dal duo una nuova versione in CD, dotata di alcune differenze nelle tracce dovute al fatto che la Sony Music Entertainment non ha autorizzato l'uso del master originale.\nL'album.\nCiascuna delle otto tracce dell'album \u00e8 ispirata a un popolare videogioco del periodo.. Nonostante l'ottimo successo del primo singolo tratto dall'album, \"Pac-Man Fever\" (entrato nella top-ten della Billboard Hot 100), probabilmente dovuto alla popolarit\u00e0 riflessa del gioco da cui prendeva spunto, gi\u00e0 il secondo e ultimo singolo \"Do the Donkey Kong\" non ebbe grande seguito, dimostrando come l'album fosse poco pi\u00f9 che una curiosit\u00e0.\nLe tracce.\nCiascuna traccia \u00e8 dedicata a un popolare gioco arcade del periodo:\nIn ciascuna traccia sono presenti effetti sonori tratti direttamente dai giochi stessi, e in alcuni casi estratti dai motivi di sottofondo, mentre i testi descrivono i personaggi o le ambientazioni e le modalit\u00e0 di gioco di questi arcade."}
{"id": "402557", "revid": "36426", "url": "https://it.wikipedia.org/wiki?curid=402557", "title": "Chiesa di San Jacopo soprarno", "text": ""}
{"id": "402558", "revid": "181699", "url": "https://it.wikipedia.org/wiki?curid=402558", "title": "K 297b", "text": ""}
{"id": "402564", "revid": "125780673", "url": "https://it.wikipedia.org/wiki?curid=402564", "title": "Marco Pecoraro Scanio", "text": "\u00c8 il fratello minore dell'ex-leader dei Verdi Alfonso Pecoraro Scanio.\nDal 2006 al 2008 \u00e8 stato Senatore della Repubblica per la Federazione dei Verdi.\nBiografia.\nGiocatore.\nNel 1977, a quindici anni, inizia l'attivit\u00e0 calcistica nel settore giovanile dell'.\nCon la maglia nerazzura \u00e8 convocato nelle rappresentative nazionali giovanili e vince lo scudetto italiano di categoria (1980).\nPassa all' nella stagione 1980-1981 dove vince la Coppa Italia categoria Primavera (1982).\nNel febbraio 1982 debutta a 19 anni in Serie A.\nPoi passa al (1982-1983), allenato da un esordiente Arrigo Sacchi che lo sposta nel ruolo di mediano, e alla (1983-1984) squadra della sua citt\u00e0.\nRientra all'Avellino in Serie A (1984-1986), passa quindi al , per la stagione 1986-1987.\nNel 1987-88 \u00e8 al sotto la guida di Gigi Simoni.\nNel 1988 torna a Salerno, e durante il campionato 1989-1990 dopo ventitr\u00e9 anni la Salernitana torna in serie B.\nGiunge nel 1991 ad Ancona, che approda alla serie A e nella stagione 1993-1994 conquista la finale di Coppa Italia. Termina la propria carriera a Lecce in Serie B a trentatr\u00e9 anni per concludere gli studi universitari.\n Il 2 maggio 2011 si diploma a Coverciano come direttore sportivo, con un punteggio di 110.\nAttivit\u00e0 politica.\nNel 1997 si candida alle amministrative del Comune di Ancona dove viene nominato assessore della citt\u00e0 dorica con deleghe allo sport ed al turismo fino al 2004.\nNel 1998 si candida al Consiglio Provinciale di Ancona ove rimane in carica fino a fine legislatura, cio\u00e8 nel 2007.\nNel biennio 2004-2006 \u00e8 stato Assessore allo Sport, Salute e Qualit\u00e0 della Vita, Sicurezza Alimentare, Patrimonio, Tutela degli animali della provincia di Salerno.\nElezione a senatore.\nAlle elezioni politiche del 2006 \u00e8 candidato al Senato della Repubblica, in \"regione Campania\", come capolista di \"Insieme con l'Unione\" (lista che federava al proprio interno Federazione dei Verdi, Partito dei Comunisti Italiani e Consumatori Uniti), venendo eletto senatore della XV Legislatura.\nLa sua elezione, dovuta al fatto di essere capolista e quindi in posizione estremamente favorevole, fu oggetto di molte critiche, tra le altre quelle da parte di Sergio Rizzo e Gian Antonio Stella, che nel saggio \"La Casta\" sostennero che l'elezione avvenne grazie all'appoggio del fratello Alfonso Pecoraro Scanio, all'epoca leader dei Verdi.\nCuriosit\u00e0.\nSull'album delle figurine Panini riguardanti il campionato di calcio 1984-85, l'immagine del calciatore (figurina n. 54) ha il nome curiosamente invertito e modificato in Scanio Marco Pecoraro, come se Scanio fosse una sorta di secondo nome e non parte integrante del cognome."}
{"id": "402575", "revid": "86599", "url": "https://it.wikipedia.org/wiki?curid=402575", "title": "Zden\u011bk Moravec", "text": "Il Minor Planet Center le accredita le scoperte di novantaquattro asteroidi, la maggior parte in condivisione con Milo\u0161 Tich\u00fd."}
{"id": "402579", "revid": "2812", "url": "https://it.wikipedia.org/wiki?curid=402579", "title": "Eclissi di luna", "text": ""}
{"id": "402588", "revid": "15756", "url": "https://it.wikipedia.org/wiki?curid=402588", "title": "Nick Leeson", "text": "Biografia.\nDopo aver frequentato la Parmiter's School, nel 1985 ottiene il suo primo lavoro come impiegato presso una banca privata, la Coutts. Nel 1987 si trasferisce alla Morgan Stanley e, dopo altri due anni, passa alla Barings. Nei primi anni novanta Leeson venne nominato manager per operazioni aventi ad oggetto principalmente \"futures\" sul mercato monetario di Singapore (SIMEX). Dal 1992, Leeson cominci\u00f2 a compiere le prime operazioni finanziarie non autorizzate dai suoi superiori: inizialmente riusc\u00ec ad ottenere cospicui profitti per i suoi clienti; poco dopo cominciarono ad arrivare, per\u00f2, anche le prime perdite, che vennero registrate segretamente sul account error 88888 (8 \u00e8 considerato uno dei numeri fortunati dai cinesi) e nascoste quindi ai suoi superiori. Alla fine del 1992, il bilancio delle perdite aveva superato i 2 milioni di sterline, ma alla fine del 1994 aveva raggiunto la stratosferica cifra di 208 milioni.\nL'inizio della fine avvenne il 16 gennaio 1995, quando Leeson scommise sulla stabilit\u00e0 del mercato: infatti, il 17 gennaio l'Asia venne scossa dal violento terremoto di Kobe che fece collassare il mercato e con esso i tentativi di recupero attuati da Leeson. A questo punto, il trader tent\u00f2 il tutto per tutto tuffandosi in operazioni sempre pi\u00f9 rischiose scommettendo questa volta su una pronta reazione del mercato al rialzo. L'operazione si dimostr\u00f2 un altro buco nell'acqua che aliment\u00f2 inesorabilmente le perdite gi\u00e0 mastodontiche del suo error account. Leeson, comprendendo finalmente la gravit\u00e0 della situazione ma soprattutto l'impossibilit\u00e0 di nascondere perdite di cos\u00ec grande dimensioni alle autorit\u00e0 competenti, scapp\u00f2 lasciando una nota con scritto \u00abmi dispiace\u00bb. La scoperta degli 827 milioni di sterline persi mandarono, invece, in fallimento la prestigiosa banca inglese che a sua insaputa era il maggior cliente di Leeson. La Barings Banks venne in seguito acquistata al prezzo simbolico di una sterlina dalla banca olandese ING.\nDopo essere volato in Malaysia, Brunei ed infine Germania, Leeson fu arrestato e riportato a Singapore il 2 marzo 1995, per poi essere processato e condannato a sei anni e mezzo di prigione. Le accuse furono di frode e manomissione di documenti sulla base dei quali la Barings Bank non s'accorse delle perdite esorbitanti che il suo trader accumulava ogni giorno. Leeson fu rilasciato nel 1999 dopo la diagnosi di cancro al colon contratto in carcere. Sopravvissuto alla sua malattia, \u00e8 ritornato nel Regno Unito dove ha pubblicato la sua autobiografia \"Rogue Trader\", dal quale \u00e8 stato prodotto l'omonimo film con protagonisti gli attori Ewan McGregor e Anna Friel. Nick Leeson attualmente vive a Bearna, nella parte occidentale dell'Irlanda, assieme alla sua seconda moglie Leona e a tre figli. La prima moglie, che lo aiut\u00f2 a redigere parte della sua autobiografia, lo lasci\u00f2 una volta venuta a sapere dei suoi costanti tradimenti.\nOggi \u00e8 ospite regolare in trasmissioni televisive finanziarie e non; \u00e8 stato inoltre designato come Commercial Manager della squadra di calcio Galway United nell'aprile 2005 raggiungendo gi\u00e0 nel novembre dello stesso anno la posizione di general manager. Il 23 giugno 2005, Leeson ha pubblicato il suo nuovo libro \"Back from the Brink: Coping with Stress\", che riprende la storia di \"Rogue Trader\" da dove l'aveva lasciata, includendo tra l'altro una discussione con lo psicologo Ivan Tyrrell il quale spiega come i continui livelli di stress che hanno provocato in Leeson danni fisici e mentali possono essere relazionati a quelli di molti altri nella stessa situazione."}
{"id": "402594", "revid": "287204", "url": "https://it.wikipedia.org/wiki?curid=402594", "title": "North, Central America and Caribbean Volleyball Confederation", "text": "La North, Central America and Caribbean Volleyball Confederation (NORCECA) \u00e8 l'organo di governo della pallavolo nord-centro americana e dell'area caraibica. Ha sede a Santo Domingo, Repubblica Dominicana.\nCompetizioni zonali.\nCaraibi.\nOltre alle principali competizioni continentali, la NORCECA co-organizza, con la CAZOVA, il Campionato di pallavolo caraibico, un torneo la cui partecipazione \u00e8 riservata alle migliori formazioni provenienti dai Caraibi. La competizione, iniziata nel 1991, prevede sia il torneo maschile sia quello femminile.\nAmerica Centrale.\nAnalogamente al Campionato caraibico, la NORCECA co-organizza, con l'AFECAVOL, il campionato riservato alle formazioni provenienti dall'America Centrale. La prima edizione si disput\u00f2 nel 1974.\nCaraibi dell'Est.\nParallelamente al Campionato caraibico e alla Coppa centroamericana, la NORCECA co-organizza con l'ECVA il campionato riservato alle formazioni maschili e femminili provenienti dai Caraibi dell'Est."}
{"id": "402598", "revid": "392652", "url": "https://it.wikipedia.org/wiki?curid=402598", "title": "Maxmagnus", "text": "Maxmagnus \u00e8 un personaggio immaginario protagonista di due serie di storie a fumetti realizzate inizialmente negli anni sessanta da Max Bunker e dal disegnatore Magnus. La serie venne ideata nel 1968 dai due autori che, forti del successo editoriale di Kriminal e Satanik (antesignani del fumetto nero italiano), ma stanchi di sopportare le pressioni imposte dalla censura dell'epoca, decisero di cambiare genere realizzando una serie comico/grottesca che a sua volta sar\u00e0 antesignana, nell'anno successivo, di Alan Ford, altro grande successo della coppia di autori. La serie venne premiata nel 1971 con il Dattero d'Oro al Salone Internazionale dell'Umorismo di Bordighera.\nStoria editoriale.\nIl personaggio \u00e8 protagonista di una prima serie di storie brevi pubblicate tra marzo 1968 e giugno 1970 sulla rivista \"Eureka\" edita dall'Editoriale Corno. Successivamente la serie di storie venne raccolta integralmente in un volume omonimo edito dal 1970 sempre dalla Corno e poi riproposte in vari formati - non sempre integralmente - come ad esempio nella collana Eureka Pocket. La serie \u00e8 formata in genere da brevi episodi di un paio di tavole che compongono una saga unitaria in 29 episodi per un totale di 64 tavole.\nNel 1979 Bunker riprese il personaggio ideando una nuova serie a fumetti in albi mensili disegnati da Leone Cimpellin con storie di maggior respiro, pi\u00f9 articolate e complesse, approfondendo trame e personaggi e realizzate nel classico formato pocket dell'epoca - come Alan Ford o Kriminal - a 120 tavole; la serie chiuse dopo 16 numeri nel 1980 e le storie rimaste inedite vennero poi pubblicate sulla rivista Eureka nel 1981.\nTrama.\nMaxmagnus, protagonista di una saga ambientata in un medioevo fantastico con tratti comici e grotteschi, \u00e8 un malvagio re avido e corrotto che tartassa i suoi sudditi con la complicit\u00e0 di un avido amministratore. I due personaggi sono plasmati sulle fattezze dei due autori Bunker e Magnus. Le trama \u00e8 incentrata su questi due disonesti amministratori che si dividono quanto sottratto al popolo con le tasse e che cercano vicendevolmente di truffarsi. Il popolo \u00e8 rappresentato misero fino all'inverosimile, angustiato, ignorante e pavido nel ribellarsi, destinato spesso a una tragica fine ma in realt\u00e0 non migliore dei suoi reggenti.\nNe nasce una gustosa e irriverente parodia al mondo edulcorato e gentile delle fiabe e al contempo una feroce e cinica critica della societ\u00e0 contemporanea e al potere. Infatti, se \u00e8 pur vero che \u00e8 ambientato in un'epoca non precisata, in bilico tra il medioevo \"reale\" e quello fiabesco, fatto di re e cavalieri, di magie e di castelli, qui non abbiamo l'eroe senza macchia e senza paura e n\u00e9 abbiamo la bella e gentile principessa. Tutto \u00e8 imbevuto invece di cinismo e di umorismo nero, dove l'innocenza lascia posto agli avidi e ai furbi e dove non c'\u00e8 salvezza alcuna nemmeno tra i poveri, che, saliti al potere, risultano pi\u00f9 avidi e stupidi dei loro governanti. La critica alla societ\u00e0 contemporanea del consumismo, della ricchezza ostentata e del divario tra l'occidente e il Terzo Mondo, appare abbastanza evidente, sottolineata anche dal linguaggio, che talvolta raccoglie espressioni gergali tipiche del nord-italia.\nPersonaggi.\nI personaggi del fumetto sono di seguito indicati, secondo l'ordine di apparizione sul mensile \"Maxmagnus\":"}
{"id": "402599", "revid": "339392", "url": "https://it.wikipedia.org/wiki?curid=402599", "title": "Systeme Anwendungen Produkte", "text": ""}
{"id": "402614", "revid": "409435", "url": "https://it.wikipedia.org/wiki?curid=402614", "title": "Nicola Sabbatini", "text": "Biografia.\nEstremamente influente nella propria epoca per il pionierismo e le progettazioni ingegnose di teatri, ambientazioni scenografiche, luci e di macchine di scena. Lavorando alla corte del Ducato di Urbino, fu fra i primi progettisti di macchine sofisticate che creavano effetti visivi e sonori realistici che imitavano il mare, i temporali, il tuono, i fulmini, il fuoco, l'inferno, gli dei volanti e le nubi, ecc.\nScrisse uno dei libri pi\u00f9 importanti sul modo di costruire ed utilizzare vari dispositivi, scenari e macchine di scena: \"Pratica di fabricar scene e machine ne' teatri\", che fu pubblicato nel 1638.\nAnche l'architettura interna dei teatri fu fortemente influenzata da Sabbatini.\nSabbatini svilupp\u00f2 e descrisse un certo numero di nuove tecniche di illuminazione del palcoscenico, ad esempio la regolazione della luminosit\u00e0 fino ad oscurare l'intera scena, i riflettori orientabili per illuminare determinate parti del palcoscenico (si crede che abbia inventato il primo riflettore orientabile fissando un catino lucidato dietro una fonte di luce) e parecchie altre, essendo cos\u00ec realmente, insieme a Sebastiano Serlio (1475-1554) ed a Leone de' Sommi, uno dei creatori dell'illuminazione del palcoscenico per scopi drammatici, compresi i cambiamenti di illuminazione da copione in sincronizzazione con lo spettacolo o l'opera. Fu inoltre il primo ad utilizzare le lanterne magiche per proiettare immagini spettrali sul palcoscenico e a creare un certo numero di strumenti per effetti acustici, come la \"scatola del tuono\", un aggeggio che utilizzava pesanti sfere di ferro (15 chilogrammi) o di pietra che rotolavano gi\u00f9 da un paio di scale di legno quando l'effetto era richiesto.\nSabbatini impar\u00f2 le teorie sulla prospettiva dal matematico e filosofo Guido Ubaldi, che le pubblic\u00f2 nel suo \"Perspectivae Libri VI\" a Pisa in 1600. Chiestogli di progettare le macchine per gli ambienti e per il palcoscenico nel 1637 per uno spettacolo al Teatro del Sole a Pesaro, us\u00f2 quelle conoscenze per realizzare gli effetti di prospettiva.\nFra le sue molte invenzioni destinate alla creazione di effetti da palcoscenico pi\u00f9 realistici svilupp\u00f2 modi di cambiare rapidamente gli scenari dipinti, usando diversi metodi:\nQueste innovazioni creavano effetti illusionistici che all'epoca producevano meraviglia e che divennero noti come \"sc\u00e8nes \u00e1 l'italienne\".\nNelle sue ricerche sulla prospettiva scenografica, defin\u00ec il cosiddetto \u0153il du prince (\"l'occhio del principe\"), come il posto ideale tra il pubblico del teatro che permette la migliore prospettiva possibile sulle scene. In un capitolo del suo libro, descrive \"come disporre il principe\", dove \"tutti gli oggetti nella scena compaiono meglio ... che da qualunque altro posto\". \u00c8 situato approssimativamente nel mezzo della settima fila ed \u00e8 un posto molto ambito.\nOltre ai suoi importante lavori nell'ingegneria teatrale da palcoscenico, Sabbatini partecip\u00f2 come architetto e decoratore alla realizzazione di vari edifici di Pesaro, come il Palazzo Ducale, costruito dal duca Francesco Maria II di Urbino. Progett\u00f2 e costru\u00ec all'interno di questa costruzione il \"Vecchio Teatro di Corte\", che successivamente fu demolito. In seguito, fu incaricato da un gruppo di cittadini di Pesaro di costruire il nuovo \"Teatro del Sole\", che fu inaugurato nel 1637. Sabbatini fu coinvolto nel progetto del nuovo porto di Pesaro e contribu\u00ec ad alcune opere d'arte, come alla progettazione di tre articolati pannelli dipinti da Giovan Giacomo Pandolfi nell'oratorio del Santissimo Nome di Dio, anch'esso a Pesaro.\nPer la sua importanza storica, \u00e8 l'unico Sabbatini che sia mai comparso nell'Enciclopedia Britannica."}
{"id": "402618", "revid": "123431614", "url": "https://it.wikipedia.org/wiki?curid=402618", "title": "Muro Occidentale", "text": "Il Muro Occidentale (ebraico: \u05d4\u05db\u05d5\u05ea\u05dc \u05d4\u05de\u05e2\u05e8\u05d1\u05d9, HaKotel HaMa'aravi), o semplicemente Kotel, \u00e8 un muro di cinta risalente all'epoca del secondo Tempio di Gerusalemme. \u00c8 anche indicato come Muro del Pianto o, nella Religione Islamica, come \u1e24\u0101\u02bei\u1e6d al-Bur\u0101q (Muro di al-Bur\u0101q).\nIl Tempio era ed \u00e8 tuttora il luogo pi\u00f9 sacro per l'ebraismo. Erode il Grande costru\u00ec imponenti mura di contenimento intorno al Monte Moriah, allargando la piccola spianata posta sulla sua cima. Su tale cima erano stati eretti il Primo e poi il Secondo Tempio. Il Monte Moriah \u00e8 detto appunto Monte del Tempio. Nelle fessure del muro, gli ebrei infilano foglietti con sopra scritte delle preghiere.\nMolti appartenenti alla religione ebraica rispettano il divieto di andare sulla \"spianata\", con ci\u00f2 attenendosi ad una formula gi\u00e0 stabilita e concordata della legge religiosa ebraica, detta Halakhah.\nStoria.\nLa storia del muro occidentale \u00e8 legata alla costruzione di due templi:\nIl Tempio di Erode fu un ampliamento importante del \"Secondo Tempio\", compreso una risistemazione del Monte del Tempio. Fu iniziato da Erode il Grande verso il 19 a.C. e terminato in tutte le sue parti solo nel 64. Come raccontato dal Talmud nel trattato di Ghittin, il Secondo Tempio fu distrutto da Tito nel 70. Oggi ne resta solamente il muro occidentale di contenimento, detto comunemente Muro del Pianto\nQuando le legioni di Tito distrussero il Tempio, il muro di cinta occidentale del cortile esterno rimase in piedi, parzialmente visibile e protetto dalle macerie per la maggior parte della propria estensione verticale. Tito lo lasci\u00f2 come triste ricordo per gli ebrei da parte di Roma che aveva sconfitto la \"Giudea\". Gli ebrei, comunque, attribuirono la cosa ad una promessa fatta da Dio, che avrebbe lasciato in piedi alcune parti del sacro tempio, come segno del suo immutato legame con il popolo ebraico, nonostante la catastrofe che lo aveva colpito.\nGli ebrei pregano presso il Muro del Pianto da duemila anni, ritenendo che quel punto sia il pi\u00f9 sacro disponibile sulla faccia della Terra (essendo molto vicino al sito del luogo Santo dei Santi) e che Dio sia l\u00ec vicino a sentire le loro preghiere (da alcuni anni un tunnel conduce dal muro occidentale alla parte nord, quindi vicinissimo al punto dove era situato il luogo del Santo dei Santi). Anche la tradizione di infilare piccoli fogli di carta recanti preghiere nelle fessure del muro \u00e8 antica di centinaia di anni. Nelle preghiere ripetute per tre volte ogni giorno sono incluse le ferventi richieste a Dio per il ritorno di tutti gli ebrei esiliati nella terra di Israele e la ricostruzione del Tempio (il terzo) per arrivare all'era messianica con l'arrivo del messia (in ebraico Mashiach) degli ebrei.\nIl sito ha una certa rilevanza anche per i musulmani che ritengono Salomone (terzo re d'Israele) un loro profeta, (in arabo: \u0633\u0644\u064a\u0645\u0627\u0646\u200e, \"Sulayman\"), del quale pi\u00f9 volte parla lo stesso Corano. Secondo la religione islamica Maometto avrebbe fatto nel 620 un viaggio spirituale notturno da La Mecca a Gerusalemme (\"isr\u0101\u02be\") cavalcando un quadrupede alato e col volto di donna: al-Bur\u0101q. Una volta arrivato, Maometto avrebbe legato il cavallo vicino ad un muro che alcuni musulmani riterrebbero essere proprio il muro occidentale. Il nome arabo del sito \u00e8 muro di \"al-Bur\u0101q\".\nL'accesso \u00e8 sempre stato controverso, anche quando l'Impero Ottomano govern\u00f2 sull'area per circa 400 anni (1515-1917), seguito dal Mandato britannico della Palestina (1917-1948). Nel 1929 vennero istigate sollevazioni arabe con pretesti vari, come la proposta di costruzione di una sinagoga o la conquista dell'area. Nel 1931 il governo britannico assegn\u00f2 la propriet\u00e0 ai musulmani, ponendo restrizioni alle preghiere ebraiche.\nMolti rabbini vietano agli ebrei praticanti di accedere a parti del Monte del Tempio. La definizione di queste parti differisce a seconda dell'autorit\u00e0 rabbinica, ma tutti concordano sul divieto di accesso alla zona della Moschea di Omar. Quest'area, infatti, era quella del Tempio, che era un Luogo Santo. La roccia sotto la moschea, secondo alcuni midrashim, \u00e8 la base da cui Dio cre\u00f2 l'universo. Secondo alcuni studi rabbinici, \u00e8 la roccia cui Abramo leg\u00f2 Isacco in occasione del sacrificio. Questa \u00e8 anche l'area in cui, si dice, dorm\u00ec Giacobbe, sognando la scala che saliva al cielo (Genesi). Questo punto \u00e8 identificato come il Sancta sanctorum.\nAnticamente, solo certe persone erano ammesse al Tempio. Il complesso del Tempio era formato da varie sezioni, ciascuna con il proprio valore di santit\u00e0. Nell'area pi\u00f9 santa, appunto il \"Sancta Sanctorum\" (\"Kodesh Hakodashim\"), che costituiva la parte centrale del Tempio, aveva accesso durante lo Yom Kippur solo il Sommo Sacerdote (\"Cohen Gadol\"). Altre aree erano accessibili solo alla casta sacerdotale, i Cohanim. Altre ancora, pi\u00f9 distanti dal Sancta Sanctorum, erano accessibili ai Leviti (anche i Cohanim erano parte della Trib\u00f9 di Levi). Oltre queste, l'accesso era libero a tutti gli ebrei.\nDal 1517 l'Impero ottomano, sotto il sultano ottomano Selim I, prese la terra che anticamente apparteneva all'antico Israele e Giudea dai Mamelucchi egiziani (1250-1517). La Turchia ebbe un atteggiamento benevolo nei confronti degli ebrei, accogliendo migliaia di profughi ebrei che erano stati recentemente espulsi dalla Spagna da Ferdinando II di Aragona e Isabella di Castiglia nel 1492. Il sultano Turco, Solimano il Magnifico, era cos\u00ec interessato e colpito da Gerusalemme e dalle sue sventure che ordin\u00f2 che un magnifico muro-fortezza venisse costruito intorno all'intera citt\u00e0 (che non era molto estesa a quei tempi.) Questo muro \u00e8 ancora presente e pu\u00f2 essere visitato da chiunque.\nDurante quel periodo la parte occidentale del muro fu sempre un luogo venerato dagli ebrei; molti di loro attraversarono letteralmente il mondo per trascorrere gli ultimi anni della loro vita vicino al muro di Gerusalemme, per poter pregare di fronte al muro occidentale. Le persone non ebree osservano gli ebrei piangere vicino al muro (piangendo la distruzione del Tempio di Gerusalemme) dando al luogo il nome di \"Muro del pianto\". C'\u00e8 anche un'altra ipotesi sull'origine del nome, \u00e8 legata al modo di pregare degli ebrei. Gli ebrei si recano al muro per pregare e non piangono, la loro preghiera presuppone continui movimenti della parte superiore del corpo. Ad un osservatore posto ad una certa distanza dal muro pu\u00f2 sembrare che la persona muovendosi in questo modo si stia lamentando, stia piangendo.\nQuando il Regno Unito assunse il controllo dell'area nel 1917 con il Generale Edmund Allenby, gli Ebrei erano ancora autorizzati a recarsi al Muro per pregare. Nel corso della Guerra arabo-israeliana del 1948 l'area attorno al Muro fu conquistata dalla Legione araba dell'esercito Giordano. Agli ebrei venne negato l'accesso al Muro, in violazione degli accordi armistiziali, e furono costruiti edifici a pochi metri dal Muro. Nel corso della Guerra dei sei giorni, Israele, dopo 2000 anni, riport\u00f2 il Muro in possesso Israeliano.\nGli Israeliani demolirono il medievale Quartiere Marocchino e costruirono una grande piazza nello spazio di fronte al muro, utilizzato da migliaia di ebrei durante le ricorrenze ebraiche; il Muro \u00e8 l'attrazione preferita dai turisti che viaggiano per il mondo e molti capi di Stato stranieri, in visita in Israele, visitano il Muro come forma di rispetto per il significato che esso ha per Israele e per tutto il mondo ebraico. il Muro Occidentale continua ad esercitare un grande potere sugli ebrei di tutto il mondo. Da decenni, milioni di persone, in veste di turisti o pellegrini, si recano al muro per poterlo toccare con le loro mani.\nDanni recenti.\nIl 16 febbraio 2004, un pezzo di una delle pietre di sostegno del Muro che formano un lato della piazza del Muro Occidentale e supportano la rampa che unisce la piazza allo Sha'ar HaMughrabim (in arabo Bab al-Maghariba, \"Porta dei Maghrebini\") e al monte del Tempio si \u00e8 frantumato.\nIl 30 marzo, 2005 la parola \"Allah\" (\"Dio\" in arabo) fu intagliata nel muro orientale di contenimento del monte del Tempio. Il vandalismo copriva un mezzo metro del muro vecchio di 2000 anni, attualmente in riparazione da parte di tecnici giordani.\n\"Testimonianze dirette\".\n\"Ora non appena i soldati [romani] non trovarono pi\u00f9 gente da uccidere o da depredare, poich\u00e9 non era rimasto nessuno per essere oggetto della loro furia, (non avendo risparmiato nessuno, non rimaneva loro nient'altra opera da compiere), [Tito] Cesare diede loro ordine di demolire l'intera citt\u00e0 ed il Tempio, ma di lasciare in piedi le torri di maggiore importanza, ossia quelle del Faselo, di Ippico e di Mariamne, e cos\u00ec per la maggior parte delle mura che cingevano la citt\u00e0 sul lato occidentale. Queste mura furono risparmiate, per consentire di insediare una guarnigione [nella citt\u00e0 Alta], e le tre torri vennero risparmiate per dimostrare alla posterit\u00e0 che grande citt\u00e0 fosse, e come potentemente fortificata, quella [Gerusalemme] che si era dovuta piegare al valore romano; ma tutta la restante parte delle mura fu cos\u00ec scrupolosamente distrutta sino al suolo, da quelli che lo demolivano fino alle fondazioni, che nulla rimase a far immaginare a quelli che vennero dopo che [Gerusalemme] fosse mai stata abitata. Questa fu la fine che fece Gerusalemme per la follia di quelli che erano per le innovazioni; una citt\u00e0 altrimenti di grande magnificenza, e famosa presso tutta l'umanit\u00e0.\"\n\"E in verit\u00e0 lo stesso vedere era una grande malinconia; al posto di quei luoghi una volta adorni di alberi e splendidi giardini, c'erano adesso luoghi desolati, e gli alberi giacevano tagliati al suolo. Nessuno straniero che avesse visto in passato la Giudea ed i pi\u00f9 bei sobborghi della citt\u00e0, e che ora vedesse quel deserto, avrebbe potuto fare a meno di deplorare ed addolorarsi amaramente per un cos\u00ec grande cambiamento. Poich\u00e9 la guerra aveva distrutto ogni segno di bellezza. E nessuno che avesse conosciuto il luogo prima di allora, arrivandoci adesso all'improvviso, l'avrebbe riconosciuto. Ma anzi, pur trovandosi gi\u00e0 in citt\u00e0, avrebbe chiesto dove essa fosse.\"\nGiuseppe Flavio\nEleazar a Masada, come narrato da Giuseppe Flavio."}
{"id": "402620", "revid": "301422", "url": "https://it.wikipedia.org/wiki?curid=402620", "title": "Muro del Pianto", "text": ""}
{"id": "402625", "revid": "86599", "url": "https://it.wikipedia.org/wiki?curid=402625", "title": "Petr Pravec", "text": "Laureatosi in fisica nel 1990 all'Universit\u00e0 Masaryk di Brno, ha ottenuto il dottorato in astronomia all'Universit\u00e0 Carolina di Praga.\nProlifico scopritore di asteroidi, il Minor Planet Center gli accredita la scoperta di 350 asteroidi, effettuate tra il 1994 e il 2002, di cui 228 in cooperazione con altri astronomi: Ulrika Babiakov\u00e1, Peter Ku\u0161nir\u00e1k, Tom\u00e1\u0161 Rezek, Lenka Kotkov\u00e1 \u0160arounov\u00e1, Daniel Tuma e Marek Wolf.\nGli \u00e8 stato dedicato l'asteroide 4790 Petrpravec."}
{"id": "402665", "revid": "2128848", "url": "https://it.wikipedia.org/wiki?curid=402665", "title": "Edward (ballata)", "text": "Edward \u00e8 una ballata tradizionale in lingua inglese. Nelle Child Ballads le \u00e8 attribuito il numero 13.\nStoria e struttura della ballata.\nIl testo pi\u00f9 famoso di \"Edward\" \u00e8 quello pubblicato nelle \"Reliques of Ancient English Poetry\" di Thomas Percy (1765, I, 53) ed \u00e8 indubbiamente una delle ballate tradizionali preferite dai lettori pi\u00f9 raffinati. Una copia della ballata venne consegnata al grande antiquario da un magistrato scozzese, Sir David Dalrymple, e fu probabilmente lo stesso Percy ad introdurre le grafie anticheggianti \"quhy\" (per \"why\"), \"ze, zour\" (per \"ye, your\"), ecc., che si mantengono usualmente per rispetto della tradizione, sebbene siano con tutta probabilit\u00e0 false. La lingua della ballata \u00e8 comunque l'inglese di Scozia (Lallans).\nQuesta magistrale ballata interamente in forma di dialogo si serve d'ogni artificio per amplificare la tensione drammatica, dalla ripetizione progressiva alle domande retoriche che fanno gradualmente presagire la catastrofe tenendola per\u00f2 continuamente in sospeso; la \"klimax\" giunge al culmine quando viene rivelata la colpa della madre, nelle ultime righe della ballata; tale espediente, che \u00e8 esattamente l'opposto degli schemi ballatistici usuali (di solito, i colpevoli vengono rivelati all'inizio), \u00e8 di grande efficacia letteraria, ed alcuni studiosi sospettano non senza motivo che la copia di \"Edward\" giunta in possesso del Percy fosse stata modificata da qualche \"addetto ai lavori\", se non addirittura dal Percy stesso.\nLa storia di \"Edward\" si \u00e8 rivelata decisamente troppo \"forte\" per i puritani lettori americani: \nnon il padre, ma un fratello od un cognato dell\"'Heautontimoroumenos\" sono le vittime \nnelle versioni d'oltreoceano, e la madre non prende assolutamente parte al crimine. Ma secondo \nlo studio dettagliato di Archer Taylor, \"Edward and Svend i Roseng\u00e5rd\" \n(\"Edward e Svend i Roseng\u00e5rd\", 1931), le versioni americane sono forse pi\u00f9 vicine all'originale di quanto non lo siano quelle inglesi o scozzesi, da cui discesero le versioni scandinave. \nNel nostro testo, Edward intende andare in esilio. Un'altra versione scozzese (Motherwell, p.\u00a0139; \nChild, I, 169) ce lo presenta invece mentre mette piede in una \"barca senza fondo\", \nil che fa venire in mente che, in un'antica forma della storia, Edward subiva un'antica punizione \nadottata per il fratricidio: quella di essere abbandonato al largo in una barca cui era stato tolto il tappo.\nQuesta ballata stimol\u00f2 la fantasia del grande compositore Johannes Brahms: la prima delle \"Ballate op.10\" per pianoforte \u00e8 infatti ispirata a questo testo. La struttura musicale fa pensare che si trattasse inizialmente di un Lied, visto che la melodia iniziale si sovrappone perfettamente alle sillabe della ballata.\nIl testo originale della ballata.\nQuhy dois zour brand sae drap wi' bluid, \nEdward, Edward?\nQuhy dois zour brand sae drap wi' bluid\nAnd quhy sae sad gang zee, o?\n\"O, I hae killed my hauke sae guid,\"\n\"Mither, mither:\"\n\"O, I hae killed my hauke sae guid\"\n\"And I had nae mair bot hee, o.\"\nZour haukis bluid was nevir sae reid; \nEdward, Edward;\nZour haukis bluid was nevir sae reid,\nMy deir son I tell thee, o. O,\n\"I hae killed my reid-roan steid,\"\n\"Mither, mither:\"\n\"O, I hae killed my reid-roan steid,\"\n\"That erst was sae fair and frie, o.\"\nZour steid was auld, and ze hae gat mair, \nEdward, Edward;\nZour steid was auld, and ze hae gat mair,\nSum other dule ze drie, o;\n\"O, I hae killed my fadir deir,\"\n\"Mither, mither:\"\n\"O, I hae killed my fadir deir,\"\n\"Alas! And wae is mee, o.\"\nAnd quhatten penance will ze drie for that \nEdward, Edward;\nAnd quhatten penance will ze drie for that?\nMy deir son, now tell me, o;\n\"Ile set my feit in zonder boat,\"\n\"Mither, mither:\"\n\"Ile set my feit in zonder boat,\"\n\"And Ile fare ovir the sea, o.\"\nAnd quhat wul ze doe wi zour towirs and zour ha', \nEdward, Edward?\nAnd quhat wul ze doe wi zour towirs and zour ha'\nThat were sae fair to see, o?\n\"Ile let thame stand tul they doun fa,\"\n\"Mither, mither:\"\n\"Ile let thame stand tul they doun fa,\"\n\"For here nevir mair maun I bee, o.\"\nAnd quhat wul ze leive to zour bairns and zour wife, \nEdward, Edward?\nAnd quhat wul ze leive to zour bairns and zour wife,\nQuhan zou gang ovir the sea, o?\n\"The warldis room, late them beg thrae life,\"\n\"Mither, mither,\"\n\"The warldis room, late them beg thrae life,\"\n\"For thame nevir mair wul I see, o.\"\nAnd quhat wul ze leive to zour ain mither deir, \nEdward, Edward?\nAnd quhat wul ze leive to zour ain mither deir,\nMy deir son, now tell mee, o?\n\"The curse of hell frae me sall ze beir,\"\n\"Mither, mither,\"\n\"The curse of hell frae me sall ze beir,\"\n\"Sic counseils ze gave to me, o.\"\nVersione italiana.\nPerch\u00e9 la tua spada gocciola cos\u00ec di sangue, \nEdward, Edward?\nPerch\u00e9 la tua spada gocciola cos\u00ec di sangue\nE perch\u00e9 te ne vai tanto triste?\n\"Oh, ho ucciso il mio falco valente,\"\n\"Madre, madre:\"\n\"Oh, ho ucciso il mio falco valente,\"\n\"Ed io non avevo che quello.\"\nIl sangue d'un falco non fu mai tanto rosso, \nEdward, Edward:\nIl sangue d'un falco non fu mai tanto rosso,\nQuesto ti dico, figlio mio;\n\"Oh, ho ucciso il mio cavallo roano,\"\n\"Madre, madre,\"\n\"Oh, ho ucciso il mio cavallo roano\"\n\"Prima cos\u00ec libero e felice.\"\nIl tuo cavallo era vecchio, ne hai altri, \nEdward, Edward;\nIl tuo cavallo era vecchio, ne hai altri,\nQualche altra pena t'affligge.\n\"Oh, ho ucciso il mio amato padre,\"\n\"Madre, madre;\"\n\"Oh, ho ucciso il mio amato padre,\"\n\"Ahim\u00e8, ed il male mi colga!\"\nE quale pena ne vuoi portare, \nEdward, Edward?\nQuale pena ne vuoi portare,\nDimmelo adesso, caro figliolo;\n\"Salir\u00f2 su quella barca,\"\n\"Madre, madre;\"\n\"Salir\u00f2 su quella barca\" \n\"E me ne andr\u00f2 per il mare.\"\nE che ne farai delle tue torri e castelli, \nEdward, Edward?\nE che ne farai delle tue torri e castelli,\nUn tempo, alla vista, cos\u00ec tanto belli?\n\"Li lascer\u00f2 stare in piedi finch\u00e9 gi\u00f9 non cadranno,\"\n\"Madre, madre;\"\n\"Li lascer\u00f2 stare in piedi finch\u00e9 gi\u00f9 non cadranno,\"\n\"Ch\u00e9, tanto, mai pi\u00f9 vi potr\u00f2 ritornare.\"\nE che lascerai ai tuoi figli e a tua moglie, \nEdward, Edward?\nChe lascerai ai tuoi figli e a tua moglie\nQuando tu te ne andrai per il mare?\n\"Il vasto mondo per mendicarsi la vita,\"\n\"Madre, madre;\"\n\"Il vasto mondo per mendicarsi la vita,\"\n\"Ch\u00e9, tanto, non li rivedr\u00f2 mai pi\u00f9.\"\nE che lascerai alla tua cara madre, \nEdward, Edward?\nChe lascerai alla tua cara madre?\nDimmelo adesso, caro figliolo;\n\"Per me porterai la maledizione infernale,\"\n\"Madre, madre;\"\n\"Per me porterai la maledizione infernale,\"\n\"Tu, che m'hai dato siffatti consigli.\""}
{"id": "402674", "revid": "599013", "url": "https://it.wikipedia.org/wiki?curid=402674", "title": "Cavo Napoleonico", "text": "Il Cavo Napoleonico o Scolmatore del Reno \u00e8 un canale artificiale multifunzione della pianura emiliana che collega i fiumi Reno e Po.\nCaratteristiche.\n\u00c8 lungo 18\u00a0km, parte dal Reno a Sant'Agostino ed arriva nel Po presso Salvatonica, poco a valle della confluenza del Panaro. La sua sezione generalmente trapezoidale \u00e8 in grado di far defluire anche 1.000\u00a0m\u00b3 di acqua al secondo. Essendo caratterizzato da un ampio alveo quasi orizzontale consente, nella maggior parte del suo corso, il deflusso idrico sia dal Po al Reno sia viceversa.\nFunzione idraulica del canale.\nLa principale funzione del cavo Napoleonico \u00e8 di scolmatore del Reno. Tale funzionalit\u00e0 \u00e8 sfruttata solo occasionalmente, in concomitanza con le maggiori piene del fiume Reno. Il cavo Napoleonico funziona propriamente come scolmatore quando il Po non \u00e8 in piena al contempo con il Reno, mantenendo un battente idrico inferiore. La stessa sezione del cavo fornisce una sorta di bacino che assume la funzione di cassa di colmata, potendo contenere svariate decine di milioni di metri cubi d'acqua. Il funzionamento avviene azionando un duplice sistema di paratie poste alla partenza dal Reno, consentendo di regolare con buona precisione le portate da scolmare; normalmente \u00e8 sufficiente \"alleggerire\" il Reno di 500\u2013600\u00a0m\u00b3/s per garantire una certa tranquillit\u00e0 a valle: \u00e8 statisticamente improbabile che tutti gli affluenti a valle (Idice, Sillaro, Santerno e Senio, ma anche canale Navile e canale di Savena), siano contemporaneamente al colmo di piena.\nLa funzione secondaria, sfruttata nella stagione secca, \u00e8 quella di alimentare il Canale Emiliano Romagnolo (C.E.R.) per l'irrigazione agricola, quando tutti i corsi d'acqua romagnoli hanno portate insufficienti ai fabbisogni estivi, e per usi extra-agricoli, quali la realizzazione dell'impianto di potabilizzazione \" NIP2\" di Ravenna, localit\u00e0 Fosso Ghiaia . In questa funzione, le portate in alimentazione del C.E.R. sono dell'ordine di qualche decina di metri cubi al secondo. Tale funzione \u00e8 implementata con un analogo sistema di paratie coadiuvato da un sistema di pompaggio dell'acqua dal Po.\nStoria.\nCome concezione di scolmatore delle grandi piene del Reno, il canale nasce nel 1807, sotto il dominio di Napoleone Bonaparte, al quale i bolognesi avevano chiesto di provvedere definitivamente alla sistemazione idraulica del fiume Reno. Napoleone rimise la soluzione del problema al suo fidato Gaspard de Prony, il quale dispose di unire il fiume Reno al fiume Po. Storicamente, le piene del Reno causarono gravissime esondazioni nella pianura, anche dopo la realizzazione del Cavo Benedettino che ne aveva addotto le acque nell'antico alveo del Po di Primaro per poi sfociare in mare.\nGli scavi iniziarono in localit\u00e0 Sant'Agostino, dove il Reno piega bruscamente verso est, con lo scopo di indirizzare le acque del Reno nel Panaro e poi nel Po, ma, col declino e la successiva caduta di Napoleone, nel 1814 l'opera fu abbandonata. Gi\u00e0 all'inizio dei lavori per\u00f2 si accese un dibattito che vide un insigne matematico e idraulico, Teodoro Bonati di Bondeno, avvedutamente sostenere la scarsa utilit\u00e0 di immettere le acque del Cavo nel fiume Panaro, vista la frequentissima concomitanza delle piene dei due corsi d'acqua. Tanto era lucida l'opposizione dell'ingegnere bondenese al Comitato presieduto da Napoleone, che alla ripresa dei lavori, avvenuta 150 anni dopo, le modifiche apportate erano in piena sintonia con le considerazioni e le valutazioni di Bonati. \nConfronto dei due percorsi del Cavo, come voluto da Napoleone (a destra) e come realizzato nel 1964 (a sinistra).\nFu solo nel decennio 1954-1963 che l'opera fu ripresa, in risposta alle esondazioni avvenute a Gallo di Poggio Renatico nel 1949 e nel 1951. In particolare nell'anno 1964 sono stati ultimati dall'Ufficio Speciale del Genio Civile per il Reno di Bologna i lavori che hanno condotto il Cavo contro l'argine destro del Po, in localit\u00e0 Salvatonica di Bondeno, utilizzando la struttura come invaso. Successivamente nel 1966, l'Ufficio del Genio Civile di Ferrara, con il taglio dell'argine destro del fiume Po, ha concretizzato l'idea che diede origine ai lavori del 1807. L'opera \u00e8 risultata quindi pi\u00f9 vasta ed imponente di quanto progettato in epoca napoleonica, ma il nome dell'imperatore francese fu mantenuto per ragioni storiche.\nSe nella funzione primaria di Scolmatore, il Cavo Napoleonico, ha un'origine piuttosto antica, la funzione secondaria di alimentatore estivo del Canale Emiliano Romagnolo venne impostata alla met\u00e0 degli anni '60 del XX secolo. Il Canale Emiliano Romagnolo, iniziato nel 1956, non \u00e8 stato ancora completamente ultimato fino al suo previsto sbocco nel fiume Uso."}
{"id": "402684", "revid": "1386670", "url": "https://it.wikipedia.org/wiki?curid=402684", "title": "Vito (Reggio Calabria)", "text": "Vito \u00e8 un quartiere di Reggio Calabria; insieme ai quartieri di Santa Caterina e San Brunello costituisce la III circoscrizione del comune di Reggio.\nSituato nella zona collinare sopra il porto, ospita insieme al quartiere di Tremulini la cittadella universitaria con diverse facolt\u00e0 nella contrada Feo di Vito.\nNella parte pi\u00f9 collinare sorgono dei frequentatissimi impianti sportivi.\nToponimo.\nDal nome latino \"Vitus\", che significa \"vivace, animato, allegro\", forse rafforzato anche da una circoscritta devozione per San Vito.\nPotrebbe inoltre trattarsi di una variante della voce latina \"vicus\", cio\u00e8 \"villaggio\"."}
{"id": "402685", "revid": "767487", "url": "https://it.wikipedia.org/wiki?curid=402685", "title": "Enrico Fazio", "text": "Biografia.\nDiplomato in contrabbasso e laureato con lode in discipline musicali.\nNel 1989 ha vinto il primo premio al Concorso Nazionale di composizione ed arrangiamento jazz del festival di Sant'Anna Arresi, dedicato a Charles Mingus.\nPresente anche in campo didattico dal 1987, insegna musica jazz attualmente presso il Conservatorio di Alessandria.\nUnitamente ad altri musicisti fonda nel 1977 il Centro Musica Creativa, (tra le prime cooperative autogestite di jazz contemporaneo e musiche di ricerca italiane). \n\u00c8 il contrabbassista del gruppo Art Studio (formazione attuale Claudio Lodati, Irene Robbins, Francesco Aroni Vigone, Fiorenzo Sordini) dal 1974 e dal 1983 al 2006 suona col quartetto di Carlo Actis Dato, segnalato varie volte tra i migliori gruppi italiani, con all'attivo una decina di cd ed innumerevoli festival in tutto il mondo.\nGuida dal 1987 un proprio organico (attuale formazione: Alberto Mandarini, Fiorenzo Sordini, Adalberto Ferrari, Francesco Aroni Vigone, Gianpiero Malfatto, Luca Campioni e Gianni Virone) ed un ensemble a formazione variabile.\nInsieme alle citate formazioni ha tenuto innumerevoli concerti e partecipato ai pi\u00f9 prestigiosi festival in tutta Europa, in Canada, U. S.A., Argentina, Martinica, Senegal, Marocco, Tunisia, Etiopia, Giappone.\nHa partecipato a trasmissioni radio/televisive per le reti nazionali in Italia, Svizzera, Francia, Germania, Grecia, Argentina, U. S.A., Senegal.\nHa inciso circa 50 dischi (di cui 15 come leader o co-leader) collaborando con innumerevoli musicisti, tra i quali: Steve Lacy, H. Bourde, Tristan Honsinger, Keith Tippett, Gianluigi Trovesi, Franz Koglmann, Massimo Urbani, Claudio Fasoli, F. D'Andrea, E. Colombo, Luca Bonvini, M. Joseph, J. Dvorak, M. Nicols, J. Tippetts, R. Ottaviano, T. Ghiglioni, P. Moschner, R. Geremia, A. Tomlinson, M. Nagl, G. Laurinavichius, R. Campbell, J. Mooldoc, D. Cavallanti, T. Tononi, B. Konat\u00e9, L. Kond\u00e9. S. S. Faye, W. Fuchs, A. Vapirov, P. Ledesma, S. Maltese, ecc.\nDiscografia.\nTra le incisioni principali si menzionano:"}
{"id": "402696", "revid": "116197302", "url": "https://it.wikipedia.org/wiki?curid=402696", "title": "Winifred Wagner", "text": "Biografia.\nInfanzia.\nWinifred rimase orfana all'et\u00e0 di quattro anni e, dopo otto anni in cui venne affidata a varie famiglie, venne adottata da un lontano parente tedesco della madre, il pianista Karl Klindworth, amico e ammiratore di Richard Wagner. Il padre adottivo fu quindi colui che le insegn\u00f2 ad apprezzare la musica wagneriana, ed ella crebbe nella venerazione per il Maestro.\nMatrimonio.\nNegli anni immediatamente precedenti la prima guerra mondiale, l'annuale Festival di Bayreuth, dedicato alla messa in scena esclusivamente delle opere maggiori di Richard Wagner e che si svolgeva nel teatro fatto appositamente costruire da Wagner, era ancora gestito interamente dalla famiglia Wagner, e cio\u00e8 dalla vedova, Cosima, e dal figlio Siegfried. Quest'ultimo avrebbe dovuto passare il testimone alla sua morte ai propri figli, ma, giunto all'et\u00e0 di 45 anni, mostrava scarsa propensione al matrimonio a causa della sua segreta omosessualit\u00e0. Era allora in corso una diatriba familiare che opponeva da una lato Isolde (la prima figlia di Wagner) e Cosima, che vista la mancanza di discendenti diretti di Siegfried desideravano che la guida del festival venisse ereditata dal figlio di quest'ultima, Wilhelm Franz, e dall'altro il resto della famiglia, principalmente l'altra figlia Eva e suo marito Houston Stewart Chamberlain, che si opponevano all'abbandono della discendenza maschile. Per sanare il diverbio Siegfried accett\u00f2 di sposarsi. Venne allora organizzato un incontro con l'allora diciassettenne Winifred Klindworth al Festival del 1914. Il matrimonio fu celebrato un anno dopo, il 22 settembre 1915. Come la famiglia aveva sperato, da esso nacquero quattro figli, Wieland (1917-1966), Friedelinde (1918-1991), Wolfgang (1919-2010) e Verena (1920).\nAdolf Hitler.\nNel 1923, Winifred incontr\u00f2 per la prima volta Adolf Hitler, da sempre ammiratore della musica di Wagner, a questa data ancora un politico noto esclusivamente nell'ambiente monacense e bavarese. Affascinata dalla sua personalit\u00e0, Winifred divenne una delle sue prime sostenitrici: quando Hitler fu incarcerato per il fallito tentativo di \"putsch\" del 9 novembre 1923 a Monaco, ella si rec\u00f2 spesso a trovarlo. Secondo una storia inventata anni dopo dalla figlia di Winifred, le avrebbe addirittura fornito la carta su cui il futuro dittatore nazista avrebbe scritto il suo libro, \"Mein Kampf\" . In seguito, verso la fine degli anni trenta, svolse per lui le veci di interprete durante i negoziati con l'Inghilterra.\nIl suo entusiasmo era totalmente condiviso dal marito, come dimostra la lettera insolitamente lunga che Adolf Hitler scrisse proprio a Siegfried nel 1924, ringraziando sentitamente il musicista e sua moglie (Winifred) per il loro costante appoggio morale ed economico. \nSiegfried Wagner mor\u00ec improvvisamente il 4 agosto 1930. Winifred, avuta la meglio sull'unica cognata superstite, Eva, assunse la guida del Festival, da lei retto fino alla fine della seconda guerra mondiale.\nBayreuth nel Terzo Reich.\nIl Festival di Bayreuth fu abbondantemente sovvenzionato dal regime nazista, che lo fece diventare una specie di \"fiore all'occhiello\" delle attivit\u00e0 culturali dello Stato. Regolarmente, ogni estate, Hitler e i pi\u00f9 alti gerarchi, come Joseph Goebbels, Ministro per la Propaganda, si presentavano a Haus Wahnfried, per essere accolti dalla \"signora di Bayreuth\", come veniva chiamata Winifred."}
{"id": "402705", "revid": "1543377", "url": "https://it.wikipedia.org/wiki?curid=402705", "title": "Francisco Varela", "text": "Biografia.\nFrancisco Javier Varela Garc\u00eda nasce a Santiago in Cile nel 1946. Dapprima studia medicina e biologia, poi alla Harvard University consegue il Ph.D. in biologia. La sua tesi, difesa nel 1970 e supervisionata da Torsten Wiesel, \u00e8 intitolata \"La retina degli insetti: Il processo dell'informazione nei composti dell'occhio\". Insegna in molti istituti ed universit\u00e0 nel Nord e Sud America: a New York, a Berkeley in California, nel Colorado, in Costa Rica, in Cile; poi in Europa presso il \"Max Planck Institut for Brain Research\" di Francoforte ed il \"Polytechnical Institut\" di Zurigo.\nNel 1986 soggiorna in Francia, dove inizialmente insegna scienze cognitive ed epistemologia alla \u00c9cole polytechnique. Nello stesso periodo dirige il gruppo di ricerca \"Dinamiche dei sistemi neuronali\" del Laboratorio di Neuroscienze e Brain Imaging del CNRS (Centre national de la recherche scientifique) presso l'ospedale della Salp\u00eatri\u00e8re. Ha dato importanti contributi nei campi della biologia, dell'immunologia, delle neuroscienze, negli studi sull'intelligenza artificiale, nella cibernetica, nella teoria dei sistemi complessi e nell'epistemologia.\nDopo il colpo di Stato di Augusto Pinochet nel 1973, Varela e la sua famiglia passano 7 anni in esilio negli Stati Uniti; poi ritorna in Cile per assumere un posto come professore di biologia. Varela diventa buddista tibetano nel 1970. Inizialmente studia meditazione con il maestro Ch\u00f6gyam Trungpa, fondatore del Vajradhatu e Shambhala Training. Pi\u00f9 tardi studia con Tulku Urgyen Rinpoche, un maestro nepalese di tantra. Nel 1987 insieme ad Adam Engle, Varela fond\u00f2 il Mind and Life Institute (MLI), inizialmente per sponsorizzare una serie di dialoghi tra gli scienziati e Sua Santit\u00e0 Il Dalai Lama sulla relazione tra la scienza moderna e il buddismo.\nQuesti dialoghi del MLI continuano oggi ed hanno promosso negli anni sia la ricerca scientifica multidisciplinare nel campo delle neuroscienze contemplative, che sostenuto borse di studio per giovani ricercatori in tutto il mondo. Grazie agli sviluppi delle moderne tecniche d'indagine neuroscientifica si sono cos\u00ec accumulati molti studi sulla meditazione e le pratiche contemplative di origine buddista. Muore di epatite C nel 2001 a Parigi a causa del trapianto di fegato che aveva subito nel 1998.. Varela ha lasciato quattro figli, tra cui l'attrice e modella Leonor Varela.\nLavoro.\nVarela era principalmente un biologo, ed \u00e8 stato profondamente influenzato dal suo insegnante e collega cileno Humberto Maturana, anch'esso biologo con un forte orientamento filosofico.\nIl concetto di autopoiesi (dal greco \"auto\" (s\u00e9) e \"poiesis\" (creazione)), da lui elaborato insieme a Maturana, venne da loro utilizzato per indicare che la caratteristica fondamentale dei sistemi viventi \u00e8 una struttura organizzata al fine di mantenere e rigenerare nel tempo la propria unit\u00e0 e la propria autonomia rispetto alle variazioni dell'ambiente, tramite propri processi costituenti che contribuiscono alla ri-generazione e al mantenimento del sistema. \nVarela ha scritto e pubblicato numerosi libri ed articoli scientifici in biologia, neurologia, scienze cognitive, matematica (collabor\u00f2 con Michel Bitbol) e filosofia. \u00c8 stato un membro fondatore dell'Integral Institute, un think tank dedicato alla inter-fertilizzazione di idee e discipline.\nVarela era un fautore della \"Embodied Philosophy\", la quale enuncia che la cognizione e la coscienza umana possono essere capite unicamente nei termini delle strutture enattive da cui provengono, vale a dire il corpo ed il mondo fisico con il quale il corpo interagisce. \nVarela ha introdotto nelle neuroscienze il concetto di \"neurofenomenologia\", basata sugli scritti fenomenologici di Edmund Husserl e di Maurice Merleau-Ponty. Ha anche promosso la cosiddetta \"scienza in prima persona\", con la quale l'osservatore esamina la sua esperienza della coscienza usando dei metodi con i quali \u00e8 possibile fare delle verifiche scientifiche."}
