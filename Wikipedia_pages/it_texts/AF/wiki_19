{"id": "418223", "revid": "287204", "url": "https://it.wikipedia.org/wiki?curid=418223", "title": "Dividend yield", "text": "In finanza ed economia finanziaria, il dividend yield o rapporto dividendo-prezzo corrisponde al rapporto tra l'ultimo dividendo annuo per azione corrisposto agli azionisti o annunciato e il prezzo in chiusura dell'anno di un'azione ordinaria. Esso \u00e8 utilizzato come indicatore del rendimento immediato indipendentemente dal corso del titolo azionario. \nTalvolta si segue una definizione alternativa di \"dividend yield\" come rapporto tra l'ammontare lordo dei dividendi pagati da un'impresa e il suo valore di mercato. Nelle formule finanziarie \u00e8 abitudine indicarlo con il simbolo formula_1. Il dividend yield \u00e8 uno dei parametri caratterizzanti la formula di Black e Scholes per la valutazione dei titoli derivati in regime continuo."}
{"id": "418225", "revid": "1315817", "url": "https://it.wikipedia.org/wiki?curid=418225", "title": "Johannes Nider", "text": "Fu anche scrittore e polemista prolifico, nonch\u00e9 autore di vari trattati di argomento religioso.\nBiografia.\nEntr\u00f2 nell'ordine dei frati domenicani a Colmar nel 1402, poi studi\u00f2 a Colonia e presso l'Universit\u00e0 di Vienna (1422-1426).\nPrese parte al Concilio di Costanza (1414-1418) e divenne uno dei principali esponenti della corrente riformatrice all'interno dei domenicani. Nel 1428 fu eletto priore del convento di Norimberga; l'anno successivo divenne vicario generale della provincia di Germania, carica che tenne fino alla morte. In seguito divenne priore del convento di Basilea.\nNel 1431 prese parte al Concilio di Basilea (1431-1449); insieme al cardinale Nicola Cusano, venne inviato nel 1434 come legato del Concilio alla Dieta di Ratisbona, dove si impegn\u00f2 per l'unione degli Ussiti con la Chiesa di Boemia.\nOpere.\nL'opera forse pi\u00f9 nota di Nider \u00e8 il \"Formicarius\", un trattato sotto forma di dialogo tra teologo e il suo discepolo. Il \"Formicarius\", completato tra il 1436 e il 1438, venne stampato tre volte tra il 1472 e il 1484 ed ebbe cinque ulteriori edizioni tra il 1516 e il 1692. Il quinto libro, che trattava degli \"inganni dei malefici\" \"(De maleficis et eorum deceptionibus)\" fu una delle principali fonti del \"Malleus Maleficarum\", e venne anche stampato a parte in alcune raccolte di trattati di demonologia \"(\"Malleorum quorundam maleficarum, tam veterum, quam recentium auctorum\"\", Francofurti ad Moenum 1582; \"Mallei maleficorum tractatus aliquot...\", Lugduni 1669)."}
{"id": "418236", "revid": "46291", "url": "https://it.wikipedia.org/wiki?curid=418236", "title": "Zantedeschia albomaculata", "text": "La calla macchiettata (Zantedeschia albomaculata ) \u00e8 una pianta appartenente alla famiglia delle Aracee, originaria dell'Africa subsahariana."}
{"id": "418237", "revid": "31101", "url": "https://it.wikipedia.org/wiki?curid=418237", "title": "Zantedeschia angustiloba", "text": ""}
{"id": "418238", "revid": "31101", "url": "https://it.wikipedia.org/wiki?curid=418238", "title": "Zantedeschia hastata", "text": ""}
{"id": "418239", "revid": "31101", "url": "https://it.wikipedia.org/wiki?curid=418239", "title": "Zantedeschia melanoleuca", "text": ""}
{"id": "418240", "revid": "31101", "url": "https://it.wikipedia.org/wiki?curid=418240", "title": "Zantedeschia tropicalis", "text": ""}
{"id": "418241", "revid": "531590", "url": "https://it.wikipedia.org/wiki?curid=418241", "title": "Tutto \u00e8 fatidico", "text": "Tutto \u00e8 fatidico \u00e8 la settima raccolta di racconti di Stephen King, pubblicata nel 2002, nove anni dopo la precedente, \"Incubi &amp; deliri\", e sei anni prima della successiva \"Al crepuscolo\".\nRacconti contenuti.\nLe storie \"Tutto \u00e8 fatidico\" e \"Le piccole sorelle di Eluria\" fanno parte della serie \"La torre nera\".\nOrdine dei racconti.\nNell'introduzione del libro, King descrive lo strano metodo usato per ordinare le storie:\nTrame.\nAutopsia 4.\nHoward Cottrell si risveglia da una qualche forma di incoscienza per scoprirsi legato ad un letto in una sala da autopsia. Mentre il medico si prepara ad iniziare, Howard lotta per cercare di uscire da quella situazione.\nDopo aver capito che non \u00e8 morto, capisce di essere paralizzato, e cerca di far capire la situazione al dottore prima che questi inizi a tagliarlo.\nMentre prepara il corpo di Cottrell, il dottore di turno, Katie Arlen, insieme ad un giovane assistente alle prime armi, scherza sul fatto che il tizio in questione sembri ancora vivo, come risulta dalla temperatura del corpo . Howard tenta di far capire che \u00e8 ancora vivo cercando di emettere un suono ma il tirocinante mette su della musica e rende vano il tentativo. Dunque tutto sembra far presagire il peggio per Howard, che sta per essere aperto. Mentre Katie osserva sbadatamente le ferite dell'uomo, un altro dottore arriva di corsa per informarla che Howard \u00e8 ancora vivo. Katie guarda in basso - e vede s\u00e9 stessa tenere il mano il suo pene rigido.\nIn una nota comica, Howard spiega che \u00e8 stato morso da un serpente molto raro che gli ha causato una paralisi simile alla morte, infatti un altro dei dottori trova il serpente nella sua sacca da golf e viene morso a sua volta. Howard aggiunge che lui e Katie si frequentano per un po', ma si lasciano per un problema in camera da letto: lui \u00e8 impotente a meno che lei non indossi i suoi guanti in lattice.\nL'uomo vestito di nero.\nLa storia, ambientata nel 1914, parla di Gary, un contadino di nove anni, il cui fratello \u00e8 morto da non molto tempo. Un giorno Gary va a pesca. Dopo essersi addormentato si risveglia trovando uno strano uomo vestito di nero davanti a lui. I suoi occhi sono completamente arancioni e puzza di zolfo. L'uomo racconta a Gary cose terribili; che la madre \u00e8 morta mentre lui era fuori, che il padre lo vuole stuprare, che l'uomo intende mangiarlo. Gary all'inizio non ci crede, ma ben presto scopre che l'uomo \u00e8 il diavolo in persona, e tenta di fuggire. Le cose dette dall'uomo erano false, ma Gary rester\u00e0 ossessionato da quell'incidente per il resto della vita.\nTutto ci\u00f2 che ami ti sar\u00e0 portato via.\nUn commesso viaggiatore arriva ad un Motel in Nebraska per suicidarsi perch\u00e9 \"non pu\u00f2 continuare a vivere come sta facendo\". Ha una moglie, una figlia, ed un hobby: collezionare i graffiti che ha trovato durante i molteplici viaggi. Inizi\u00f2 annotando gli scarabocchi sui muri che attiravano la sua attenzione senza ragione. Nella sua vita solitaria con, come unici compagni, miglia e miglia di strade vuote, quelle \"voci nei bagni\" diventarono i suoi amici; qualcosa cui pensare durante le lunghe guide, qualcosa di prezioso ed importante, qualcosa che gli parli. Quest'uomo decide che \"un colpo in bocca \u00e8 pi\u00f9 semplice di qualsiasi cambiamento di vita\", ma al lettore \u00e8 lasciato il dubbio se eseguir\u00e0 il suo piano perch\u00e9 sembra dipendere dal fatto che la sua raccolta andrebbe persa. La storia si chiude con l'uomo in piedi vicino al prato esterno del motel, pronto a lanciare il libro, ma tenendolo stretto, come tiene stretta la sua vita.\nLa morte di Jack Hamilton.\nScritto in prima persona, il narratore, un membro della gang di John Dillinger che rapin\u00f2 la banca, Homer Van Meter, racconta della lenta, dolorosa morte del compagno Jack Hamilton. Van Meter inizia descrivendo la morte di Dillinger all'esterno del teatro per mano di un uomo di Melvin Purvis (cui si fa continuo riferimento come il nemico), cos\u00ec come accennando alla teoria secondo la quale il morto non fosse veramente Dillinger. Van Meter smentisce queste teorie, dicendo che il tutto \u00e8 nato durante la sua testimonianza riguardo la morte di Jack Hamilton. Dopo essere fuggito da una sparatoria al Little Bohemia Lodge in Wisconsin, Hamilton fu colpito ad un polmone da un poliziotto che li inseguiva durante la fuga, il che gli caus\u00f2 una gangrena. Hamilton rifiut\u00f2 di farsi curare da Joseph Moran; Van Meter e Dillinger lo portano a casa di Volney Davis e della sua ragazza Rabbits, due membri della gang, cos\u00ec come Arthur, il figlio di Ma. Hamilton di l\u00ec a poco morir\u00e0, proprio durante uno spettacolino improvvisato dai suoi compagni per farlo ridere un po'. La storia si conclude con Homer che racconta dell'occultamento del corpo, e dei ricordi che quelle vicende gli avevano lasciato dentro.\nLa camera della morte.\nFletcher, ex-reporter del New York Times, viene catturato dai membri di un governo sudamericano. La storia inizia quando viene portato nella \"stanza della morte\" dove capisce che i suoi rapitori, dopo averlo interrogato circa una sommossa comunista che sta appoggiando, non lo lasceranno uscire vivo dalla stanza, nonostante le loro promesse.\nDurante l'interrogatorio, Fletcher tenta di rimanere calmo, e studia un piano disperato per salvarsi la vita che, con stupore, vede riuscire. Dopo aver ucciso i tre aguzzini, fugge dalla sala.\nLe piccole sorelle di Eluria.\nLa storia narra di Roland di Gilead, la cui ricerca della Torre Nera \u00e8 all'inizio; questi eventi precedono quelli descritti nella serie \"La torre nera\", ma avvengono dopo le avventure di Roland a Mejis, descritte in La sfera del buio. Al tempo del racconto \u00e8 accompagnato da un cavallo e sta gi\u00e0 inseguendo l'uomo in nero. Sta decidendo se acquistare un nuovo cavallo, o un mulo; il che si ricollega all'inizio di \"L'ultimo cavaliere\".\nRoland ed il suo cavallo arrivano ad un villaggio nel deserto, Eluria, dove incontrano un cane che mostra una macchia a forma di croce nel pelo, mentre sta per mangiare un ragazzo morto. Roland lo allontana e, mentre guarda il corpo, trova un medaglione a forma di croce. Lo raccoglie e viene immediatamente attaccato ed immobilizzato da un gruppo di mutanti, risvegliandosi in un ospedale percorso da uno strano gruppo di suore. Si chiamano \"Le piccole sorelle\", usano piccole creature simili a scarafaggi chiamate \"dottori\" per curare i malati gravi. All'inizio sembrano gentili, ma Roland scopre pian piano che sono in realt\u00e0 vampiri; tengono in vita i malati solo per poter avere sempre sangue a disposizione.\nIl medaglione che Roland ha preso al ragazzo in citt\u00e0 sembra essere una sorta di sacra protezione contro di loro. Nota un altro paziente vicino a lui con un medaglione simile, il fratello del morto. Le ferite di Roland si rimarginano, ma \u00e8 troppo debole per fuggire a causa delle pozioni dategli dalle sorelle. Una delle sorelle, Sorella Jenna, rivela a Roland che si \u00e8 unita involontariamente alle altre, e spera di uscire dal gruppo. Le sorelle ingaggiano un mutante per levare il medaglione dal collo dell'altro paziente in modo da poterlo uccidere. Il mutante prende il medaglione al paziente e gli squarcia la gola. La vista del sangue scatena nelle suore una fame inarrestabile. Jenna inizia a somministrare a Roland un'erba, che contrasti il potere debilitante della pozione, facendogli recuperare le forze per poter essere pronti a fuggire. Le altre sorelle intuiscono i loro piani e tentano di bloccare la loro fuga; Jenna dimostra abilit\u00e0 nel comandare i dottori, che offrono un efficace diversivo. La leader, Gran Sorella Mary, riesce a prevalere e a seguirli durante la fuga ma viene attaccata ed uccisa dallo stesso cane che Roland aveva incontrato in paese. Roland e Sorella Jenna si dichiarano amore, ma Jenna si trasforma in quello che potrebbe essere il suo stato naturale, un \"dottore\", mentre Roland sta dormendo.\nTutto \u00e8 fatidico.\nLa storia \u00e8 raccontata in prima persona da un diciannovenne che ha abbandonato gli studi, Dinky Earnshaw. Inizialmente impiegato al \"Super Savr\", un supermercato, lavorava con alcuni deficienti ed era oppresso da un bullo di nome Skipper. Grazie al potere che gli permette di influenzare la mente delle persone, costringe Skipper al suicidio. Dinky viene contattato da una societ\u00e0 che gli spiega di essere interessata alle persone che hanno simili poteri e gli fornir\u00e0 tutto ci\u00f2 che egli pu\u00f2 desiderare (casa, macchina, denaro) solo se uccider\u00e0 delle persone malvagie indicategli dalla societ\u00e0. Scoprir\u00e0 in seguito che le persone da lui uccise erano giornalisti e politici influenti, persone innocenti. Decider\u00e0 quindi di fuggire, non prima di essersi vendicato dell'uomo che lo ha reclutato.\nDinky Earnshaw apparir\u00e0 in seguito nella serie La torre nera.\nLa teoria degli animali di L.T..\nLa storia \u00e8 raccontata da un operaio che riporta un racconto fatto da L.T., un collega che rievoca i problemi del proprio matrimonio, attribuiti agli animali domestici acquistati da lui e dalla moglie. In occasione di un anniversario, la moglie compra per L.T. un cane che lo odia subito mentre si affeziona alla moglie. L'anno seguente L.T. acquista un gatto per la moglie che si comporta nel modo opposto. La storia fornisce un interessante studio dei personaggi, fatto dal loquace L.T. e rivela uno strano giro di sangue.\nIl Virus della Strada va a nord.\nLa storia segue uno scrittore horror, Richard Kinnell, mentre guida verso casa nel Maine. Lungo la strada, incontra una svendita da giardino, dove nota e viene catturato da un bizzarro dipinto di un uomo con un ghigno malefico che guida una decappottabile. La tela, apparentemente intitolata \"Il Virus della Strada va a nord\", fu dipinto da un genio incompreso che bruci\u00f2 tutte le altre sue opere prima di suicidarsi, lasciando una nota in cui diceva che non poteva vivere sapendo cosa gli stava per succedere. Kinnell lo compra subito dalla donna che tiene la vendita.\nMentre viaggia verso nord, si ferma a casa di una zia per mostrarle l'opera... e vede che alcuni particolari nel disegno sono cambiati. All'inizio non ci fa caso pensando di averlo esaminato troppo velocemente, ma si accorge ben presto che \u00e8 in continua metamorfosi. Disorientato da questo fatto, si libera della tela in un'area di sosta.\nArrivato a casa, scopre con orrore che il dipinto lo ha in qualche modo seguito, e pende dal suo muro. \u00c8 cambiato di nuovo: ora mostra le conseguenze sanguinose nel giardino in cui ha acquistato il dipinto. Sente al notiziario che la donna \u00e8 stata brutalmente uccisa. Capisce che l'uomo del disegno in qualche modo esiste, ed ogni volta che il disegno cambia lo mostra sempre pi\u00f9 da vicino. Kinnel accende il camino, e vi butta il dipinto. Sperando di averlo distrutto per sempre, decide di farsi una doccia, dove sviene ed ha un incubo riguardo alle varie cose successe nella giornata.\nQuando si risveglia, capisce che l'uomo del dipinto sta camminando in casa sua. Tenta di fuggire ma inciampa, ed il quadro lo cattura.\nPranzo al \"Gotham Cafe\".\nSteve Coslaw, rientrando a casa, trova una lettera della moglie, Diane, che annuncia di voler divorziare. Si deprime, soprattutto perch\u00e9 la fuga di Diane lo sollecita a smettere di fumare, causandogli astinenza da nicotina. L'avvocato di Diane, William Humboldt, chiama Steve organizzando un incontro per pranzo al Gotham Caf\u00e9 con i due coniugi. Il suo avvocato non si presenta all'appuntamento a causa di una crisi familiare.\nPrima di entrare nel Caf\u00e9, Steve compra un ombrello. Appena entrato incontra il ma\u00eetre, Guy, che parla di un cane. Quando Steve tenta di riaccendere la fiamma con Diane, le cose crollano. Il ma\u00eetre si ripresenta, delirante e urlante, e accoltella Humboldt alla testa. Steve lo colpisce con l'ombrello, ma Guy insegue lui e Diane in cucina e, dopo aver ferito gravemente il cuoco, tenta di continuare l'opera. Diane crede di veder morire Steve, ma lui \u00e8 ancora in grado di fermare Guy rovesciandogli addosso dell'acqua bollente e colpendolo con una padella.\nDopo la fuga finale dal Caf\u00e9 e da Guy, Steve non riesce a riconquistare Diane, e lei se ne va. Mentre Steve si siede sul selciato guardando le ambulanze arrivare, pensa alla vita privata di Guy ed alla natura della sua follia.\nQuella sensazione che puoi dire soltanto in francese.\nBill e Carol Shelton stanno volando su un jet privato, diretti verso una vacanza su Captiva Island. Carol ha una serie di deja-vu di incidenti e persone che ben presto conoscer\u00e0. Ogni deja-vu mostra sempre pi\u00f9 una qualche tragedia che coinvolge un uomo di nome Floyd. Alla fine della storia, Floyd viene mostrato e l'orrore dei deja-vu \u00e8 lontano solo pochi secondi.\n1408.\nMike Enslin \u00e8 uno scrittore che pubblica lavori basati su posti infestati da fantasmi. Ha scritto tre best seller nella serie - \"Dieci notti in dieci case infestate\", \"Dieci notti in dieci cimiteri infestati\" e \"Dieci notti in dieci castelli infestati\". Arriva all'hotel Dolphin sulla Sessantaseiesima strada di New York durante la stesura del prossimo libro, \"Dieci notti di dieci camere d'hotel infestate\". Il cocciuto Enslin deve lottare con il direttore dell'hotel, Mr. Olin, per poter avere accesso alla famigerata camera 1408, visto che Mr. Olin ha molti dubbi riguardo al permettere a chiunque (soprattutto a gente scettica come Enslin) di utilizzarla. Enslin alla fine ne esce vincitore e viene accompagnato al piano da Mr. Olin stesso.\nSecondo il volere di Olin, la stanza 1408 non \u00e8 stata affittata per oltre vent'anni. \u00c8 ancora arredata con i vecchi mobili, in contrasto con lo stile moderno del resto dell'hotel visto che, come dice il proprietario, \"sono sicuro che nessun dispositivo funzioni. Gli orologi digitali non si muovono, stessa cosa per calcolatrici o telefonini\".\nDurante lo spostamento dall'ufficio di Olin all'ascensore, Olin racconta la storia pi\u00f9 recente della stanza - il perch\u00e9 \u00e8 stata eliminata dalle stanze disponibili nell'albergo; perch\u00e9 usa solo gemelli o coppie di parenti stretti per pulire la stanza; ed elenca i numerosi morti nella stanza: 13 suicidi e 30 morti naturali nell'arco di 68 anni. Enslin \u00e8 scioccato ma scettico, ed \u00e8 determinato a continuare la ricerca.\nI problemi iniziano prima ancora di aprire la stanza; crede che la porta sia storta verso sinistra. Controlla ancora ma ora sembra dritta; ricontrolla ed \u00e8 di nuovo storta, ma a destra.\nAppena entra esamina la stanza, dettando tutto al registratore portatile, i pensieri cominciano a diventare offuscati. Passaggi descrittivi della storia raccontano l'esperienza di Enslin, simile ad un'allucinazione (il menu della colazione cambia lingua e diventa l'immagine di un ragazzo mangiato da un lupo, immagine che appare e si trasforma sul muro, i piedi affondano nel tappeto come nel fango). Terrorizzato, Enslin tenta di uscire dalla stanza ma la porta non si apre. Prova a chiamare la reception ma sente una voce forte, gracchiante che inizia a contare\n\"Nove! Dieci! Dieci! Abbiamo ucciso i tuoi amici! Ora sono morti tutti! Sei! Sei!\"\nEnslin guarda con orrore la stanza che sembra sciogliersi davanti a lui e sente una presenza arrivare. Guidato dall'istinto, d\u00e0 fuoco alla sua maglietta con una scatola di cerini. In mezzo alle fiamme, esce dalla porta che ora \u00e8 sbloccata. Per pura fortuna si salva mentre un altro ospite dell'hotel arriva a soccorrerlo; l'ospite spegne il fuoco e salva Enslin.\nQuesti continuer\u00e0 a soffrire di problemi di salute, paranoia ed incubi relativi alla sua esperienza nella 1408. Lascia la redditizia carriera (nonostante le proteste del suo agente) e si ritira in una casa sulla spiaggia, completamente isolato dalla societ\u00e0.\nDa questo racconto \u00e8 stato tratto il film \"1408\" diretto nel 2007 dal regista svedese Mikael H\u00e5fstr\u00f6m, con John Cusack e Samuel L. Jackson.\nRiding the Bullet - Passaggio per il nulla.\nLa storia descrive Alan Parker, uno studente universitario che cerca la sua strada nella vita. Riceve una telefonata che lo informa dell'ictus che ha colpito la madre, notizia terribile visto il forte legame che li unisce (il padre mor\u00ec quando era piccolo e cos\u00ec si trov\u00f2 da solo con sua madre contro il mondo). Senza un'automobile, deve fare l'autostop fino all'ospedale per vederla.\nAll'inizio viene aiutato da un bizzarro anziano con una puzza che convince Alan a continuare a piedi. Questo lo porta nei pressi del cimitero, dove trova la lapide di un uomo di nome George Staub. Il fato fa in modo che il prossimo uomo ad aiutare Alan sia lo stesso Staub.\nDurante il viaggio, inizialmente Alan cerca di non far capire a George che ha capito chi \u00e9, arrivando a mentire sul motivo del suo viaggio, ma si tradisce facendo riferimento ad un funerale, anzich\u00e9 al matrimonio a cui aveva detto di essere diretto. Dopodich\u00e9 George ricorda ad Alan dell'ottovolante che, da bambino, ha sempre temuto: il Bullet a Laconia, New Hampshire. Dice ad Alan che deve fare la scelta pi\u00f9 difficile della sua vita: George porter\u00e0 Alan o sua madre con s\u00e9 nell'aldil\u00e0 e, prima di raggiungere l'ospedale, Alan dovr\u00e0 decidere chi. In un momento di paura, Alan salva s\u00e9 stesso e lascia che George prenda la madre.\nGeorge spinge Alan fuori dall'auto, all'esterno del cimitero da cui erano partiti. Tutto quello che gli resta di George \u00e8 una spilla (\"Ho corso sul Bullet al Thrill Village a Laconia\" si legge), ma quando Alan raggiunge l'ospedale, la madre \u00e8 ancora viva. Non morir\u00e0 per molti anni a venire, ma quando alla fine lo far\u00e0, lui si sentir\u00e0 ancora colpevole.\nLa moneta portafortuna.\nDarlene Pullen \u00e8 una ragazza madre con due bambini ed un lavoro da domestica in un piccolo hotel. Dopo aver scoperto che la propria mancia \u00e8 una sola \"moneta portafortuna\", la usa per giocare ad una slot-machine e vince. Si dirige allora al casin\u00f2 locale dove tenta la fortuna col nichelino, vince e, nel giro di poco tempo, guadagna centinaia di dollari. Tutto sembra procedere nel migliore dei modi finch\u00e9 non smette di fantasticare e si ritrova nella solita camera d'albergo, con in mano la moneta. Quando i due ragazzi le fanno visita sul lavoro, permette al figlio di avere la moneta e, non appena inizia a giocare, vince come Darlene aveva immaginato.\nCitazioni di altri romanzi.\nNel racconto \"Tutto ci\u00f2 che ami ti sar\u00e0 portato via\", una delle frasi ricopiate da Alfie nei bagni delle stazioni di servizio \u00e8 \"Sto alla porta e busso\", frase presente in un altro romanzo di King, \"L'acchiappasogni\", dove viene ripetuta da Jonesy per identificare McCarthy, l'uomo infetto accolto nel cottage. La frase \u00e8 a sua volta una citazione della Bibbia (Apocalisse 3,20)\nNel romanzo \"La casa del buio\", quando Jack Sawyer torna nei Territori, incontra Sophie proprio nella tenda-ospedale de \"Le Piccole Sorelle\". Sophie informa Jack che si trova in questa specie di \"ospedale ambulante\" gestito da \"Le Piccole Sorelle\" che non sono poi altro che una specie di vampiri assetati di sangue.\nQuesto lascerebbe intuire che I Territori conosciuti da \"Jack Viaggiante\" ne \"Il talismano\" e il suo seguito \"La casa del buio\" sono il mondo di Roland di Gilead descritto nella serie \"La torre nera\" se non fosse che Sophie dice anche che \"l'ospedale \u00e8 ambulante in questo e in altri mondi\", riprendendo cos\u00ec il concetto dei mondi paralleli descritto proprio nella serie della \"La torre nera\"."}
{"id": "418251", "revid": "869733", "url": "https://it.wikipedia.org/wiki?curid=418251", "title": "Power Rangers Ninja Storm", "text": "Power Rangers Ninja Storm \u00e8 la nona serie dedicata al telefilm \"Power Rangers\", basato sulla serie originale giapponese Super Sentai \"Ninpuu Sentai Hurricaneger\".\nLa serie televisiva \u00e8 stata trasmessa negli Stati Uniti nel 2003 e in Italia da Fox Kids il 1 novembre 2004 e in chiaro su Italia 1 a partire dal 7 novembre dello stesso anno, per un totale di 38 episodi.\nIn questa serie non ci sono riferimenti alle altre storie dei Power Rangers, come di solito accadeva nelle altre serie, poich\u00e9 la serie \"Ninja Storm\" non \u00e8 stata realizzata negli Stati Uniti ma in Nuova Zelanda.\nTrama.\nTre ninja designati da una profezia di un'antica pergamena, dopo aver assistito alla distruzione della loro scuola ninja del vento da parte del malvagio Lothor e i suoi mostri, sono costretti a combattere il male, sotto la guida del loro maestro sopravvissuto, e trasformato in un porcellino d'india.\nAi tre si aggiungono altri due, appartenenti ad un'altra scuola ninja, quella del tuono.\nInizialmente, sono nemici dei ninja del vento perch\u00e9 vengono condizionati da Lothor, che gli fa credere che i ranger abbiano ucciso i loro genitori. Una volta accertatisi dell'inganno si alleano ai ninja del vento. Successivamente anche Cam, figlio del sensei, recupera nel passato l'amuleto che gli permetter\u00e0 di poter diventare un Power Ranger.\nPersonaggi e interpreti.\nI tre hanno il potere dell'aria, dell'acqua e della terra.\nI tre ninja dell'accademia del vento per sconfiggere Lothor nella battaglia finale, privati da Lothor dei propri morphers, utilizzeranno il proprio potere ninja. Lothor cadr\u00e0 nell'abisso del male, portando con s\u00e9 i poteri dei rangers contenuti nell'amuleto del samurai che Lothor aveva rubato al Green Ranger (suo nipote). I sei rangers si ritroveranno quindi senza pi\u00f9 poteri, ma con una lunga carriera come insegnanti nelle rispettive scuole ninja.\nI ranger torneranno nella serie \"\", ma malvagi essendo stati soggiogati da Lothor, il quale tornato per conquistare la terra si allea con Mesogog. Cam torner\u00e0 quindi nell'abisso del male, per recuperare i poteri dei sei ranger. Una volta fatti tornare normali i Wind Rangers, tutti e sei si uniranno ai Power Rangers Dino Thunder per sconfiggere di nuovo Lothor e compagni."}
{"id": "418254", "revid": "6923", "url": "https://it.wikipedia.org/wiki?curid=418254", "title": "Software pirata", "text": "Con il termine software pirata si indica un software che possiede identiche caratteristiche dell'originale ma che \u00e8 privo della licenza commerciale alla vendita o all'uso.\nIl software dell'illegale.\nLa produzione, vendita e diffusione di software pirata \u00e8 chiaramente un'attivit\u00e0 illegale, perseguita dalla legge. Da sempre i produttori di software cercano di rendere i propri prodotti non copiabili (inserendo ad esempio la necessit\u00e0 di riconoscimento di \"parole\" o chiavi di accesso fornite separatamente) senza per\u00f2 riuscire nel loro intento.\nPer creare software pirata i cracker stanno ormai scoprendo molti nuovi sistemi, tra cui l'uso di crack per sostituire il file \"loader\" ovvero quello che fa partire il software, quello di creare delle keygen, dove basta cliccare un pulsante per creare un nuovo \"serial\" o \"chiave d'accesso\" e i software per la copia dei cd sono moltissimi (i pi\u00f9 noti sono Nero Burning ROM, Clone cd, Alcohol 120%, ecc..) come i programmi per scoprire il tipo di protezione (come ClonyXXL).\nIn genere tali oggetti si possono trovare nei canali P2P (Peer to peer) oppure si trovano presso commercianti di prodotti informatici che li spacciano con la falsa sembianza di software originale anche se il mezzo pi\u00f9 diffuso \u00e8 lo \"scambio\" di software tra conoscenti, reputato anche quello meno rischioso.\nIl problema pirateria.\n\u00c8 comunque interessante il dibattito che sta nascendo riguardo all'esigenza di porre sui software prodotti un copyright e quindi una licenza. Molti informatici e politici progressisti sostengono infatti l'inutilit\u00e0 del copyright oltre che la sua inefficacia contro i sempre pi\u00f9 moderni sistemi di decifrazione e copia illegali. Ci si \u00e8 infatti resi conto che non giovano sistemi come l'inasprimento delle pene per i \"pirati\" o l'innalzamento dei livelli di protezioni. \u00c8 quindi la stessa licenza a essere messa in dubbio.\nA questo proposito si sviluppa sempre pi\u00f9 il mondo dell'open source, ovvero del software libero che spazia dal sistema operativo (Debian, Slackware...) al browser come Mozilla Firefox.\nAnche molti governi si stanno muovendo in questo senso, cercando un accordo con le case produttrici di software per eliminare la pirateria risolvendo alla radice il problema copyright.\nL'approccio delle case produttrici di software al problema della pirateria risulta in alcuni casi ambiguo, visto che la pirateria incrementa la diffusione del software dell'azienda e nel lungo periodo pu\u00f2 beneficiare l'azienda stessa; per esempio un dirigente della Microsoft, Jeff Raikes, ha dichiarato che la Microsoft preferisce che si pirati il loro software piuttosto che quello della concorrenza;\u00c8 indubbio che uno dei fattori dell'incredibile successo della PlayStation in occidente sia da attribuirsi al costo irrisorio della modifica hardware che permette di eseguirvi software pirata.\nGli albori della pirateria.\nIl fenomeno pirateria risale quasi sicuramente all'inizio degli anni ottanta, con la diffusione degli home computer a 8 bit. A quel tempo la maggior parte del software era registrato su nastro magnetico o su floppy e bastava avere un semplice duplicatore di cassette per copiare un'intera cassetta gioco. Spesso era sufficiente utilizzare un normale registratore musicale a due sportelli.\nIn italia, negli anni '80, paradossalmente il software pirata veniva venduto legalmente nelle edicole. A quel tempo la legge sul diritto d'autore non tutelava ancora il software, quindi bastava semplicemente modificare il nome del gioco e alcune parti di esso, traducendo eventualmente la lingua.\nFreebooting.\nIl termine \"freebooting\" \u00e8 stato utilizzato per descrivere la copia non autorizzata di media online, in particolare video, su social media come Facebook, YouTube o Twitter. La parola stessa era gi\u00e0 in uso dal XVI secolo, riferendosi ai pirati, e significava \"saccheggio\". Questa parola \u2013 un portmanteau di \u201cfreeloading\u201d e \u201cbootlegging\u201d \u2013 \u00e8 stata suggerita dallo YouTuber e podcaster Brady Haran nel podcast \"Hello Internet\". Haran ha sostenuto il termine nel tentativo di trovare una frase pi\u00f9 emotiva di \"violazione del copyright\", ma pi\u00f9 appropriata di \"furto\"."}
{"id": "418257", "revid": "1363832", "url": "https://it.wikipedia.org/wiki?curid=418257", "title": "August Strindberg", "text": "Per la vastit\u00e0 e la rilevanza della produzione (che ricopre praticamente tutti i generi letterari ed \u00e8 raccolta in circa cinquanta volumi, a cui se ne aggiungono ventidue di corrispondenze), il suo nome affianca il norvegese Henrik Ibsen all'apice della tradizione letteraria scandinava e raggiunge per riconoscimento unanime un seggio tra i massimi artisti letterati del mondo.\nLa vita di Strindberg fu tumultuosa, tessuta di esperienze complesse e scelte radicali e contraddittorie, a tratti rivolta contemporaneamente a molteplici discipline non direttamente attinenti alla figura ufficialmente letteraria dell'autore: scultura, pittura e fotografia, chimica, alchimia, teosofia. Sintomi di una rottura intima del proprio animo con la dimensione convenzionale del tempo e del vivere, elementi dunque reciprocamente contaminati nell'atto creativo e fondamentali per la sua interpretazione.\nFu il destinatario di uno dei biglietti della follia di Friedrich Nietzsche.\nBiografia.\nAugust Strindberg nacque terzo figlio di Carl Oskar Strindberg ed Eleonora Ulrika Norling, d'estrazione piccolo borghese il primo, commissionario di battelli a vapore, cameriera la seconda, un'unione gi\u00e0 densa di contrasti per l'autore che la far\u00e0 emergere nell'opera autobiografica \"Il figlio della serva\" (\"Tj\u00e4nstekvinnans son\" I-V, 1886-1909).\nStrindberg si diplom\u00f2 nel 1867, intraprendendo gli studi di filologia e medicina per finanziare i quali si mantenne per un periodo insegnando in una \"Folkskola\". Tentata e fallita la via di una carriera come attore, nel 1870 decise finalmente di iscriversi all'Universit\u00e0 di Uppsala, iniziando a sperimentare la creazione letteraria.\nLa sua condizione economica lo costrinse dopo soli due anni ad abbandonare gli studi e a ritornare nella capitale, ma nel 1874 pot\u00e9 lavorare come giornalista per il quotidiano Dagens Nyheter e soprattutto accedere alla mansione di bibliotecario reale nella Biblioteca reale (\"Kungliga Biblioteket\") fino al 1882. Nel 1877 si spos\u00f2 con l'attrice finnosvedese Siri von Essen, dalla quale ebbe i figli Karin, Greta e Hans rispettivamente nel 1880, nel 1881 e nel 1884.\nL'esordio vero e proprio avvenne nel 1879 con l'uscita de \"La camera rossa\" (\"R\u00f6da Rummet\"), mentre l'opera \"Maestro Olof\" (\"M\u00e4ster Olof\"), concepita gi\u00e0 nel 1871 e che attira costantemente le aspettative di Strindberg, \u00e8 respinta dai teatri e deve attendere il 1881 per essere rappresentata.\nNegli anni successivi compose un'opera storica, \"Il popolo svedese\" (\"Svenska folket\", 1881-1882) e il romanzo \"Il nuovo regno\" (\"Den nya riket\", 1882). Queste opere erano composte in uno stile realista e rivolte con una forte critica a tutte le istituzioni sociali. Venne cos\u00ec fortemente discusso e criticato da sentirsi motivato a trasferirsi a Parigi (1883) e, pi\u00f9 tardi, in Svizzera.\nAssieme a Siri e ai bambini si aggiunse alla comunit\u00e0 scandinava di artisti a Grez. Durante il soggiorno all'estero continu\u00f2 a scrivere e pubblicare romanzi come \"Sposarsi\" (\"Giftas\", 1884-1886, dodici racconti di cui uno intitolato \"La casa delle bambole\" scritto in risposta al dramma di Ibsen \"Casa di bambola\"), i romanzi autobiografici come \"Il figlio della serva\" (\"Tj\u00e4nstekvinnans son\", 1886) e \"Apologia di un pazzo\" (\"En d\u00e5res f\u00f6rsvarsdal\", 1886-1887), le \"pi\u00e8ce\" \"Il padre\" (\"Fadren\", 1887) e altri drammi critici delle realt\u00e0 sociali come \"La signorina Giulia\" (\"Fr\u00f6ken Julie\", 1888) e i saggi contenuti in \"Utopie nella realt\u00e0\" (\"Utopier i verkligheten\", 1885). La prima parte della raccolta di novelle \"Sposarsi\" suscit\u00f2 le accuse di blasfemia che alimentarono il cosiddetto \"Processo-Giftas\" (\"Giftas-Processen\"). Altri lavori valsero a Strindberg l'etichetta di misogino in tutta l'Europa.\nEgli, comunque, almeno fino al 1889 sarebbe stato lontano dalla patria. Un lungo periodo durante il quale la relazione con Siri von Essen si compromise fino ad assumere una tensione paragonabile a quella incarnata dai personaggi femminili delle sue opere. In seguito si rispos\u00f2 altre due volte, con Frida Uhl (dal 1893 al 1897) e con Harriet Bosse (da 1901 al 1904), ma entrambi i matrimoni si conclusero dopo breve tempo.\nNel 1907 fond\u00f2 con A. Falk il Teatro Intimo di Stoccolma, creato sul modello del Kammerspielhaus di Max Reinhardt, dove mettere in scena gli innovativi \"Drammi da camera\".\nMor\u00ec a Stoccolma nel 1912. Ai suoi funerali si form\u00f2 un corteo spontaneo di lavoratori; questo perch\u00e9 negli ultimi anni della sua vita egli sostenne la loro causa.\nOpere di August Strindberg.\nStrindberg scrisse cinquantotto drammi e un'autobiografia (nove volumi, \"Il figlio della serva\", 1886-1903).\nAdattamenti.\nEtt Dr\u00f6mspel (in inglese: A Dream Play) \u00e8 un film per la televisione del 1963 diretto da Ingmar Bergman e tratto dal lavoro teatrale di August Strindberg.\nLa regista e produttrice cinematografica norvegese Unni Straume ha realizzato nel 1994 il lungometraggio \"Dr\u00f8mspel\", un nuovo adattamento ispirato all'opera drammatica Il Sogno del drammaturgo svedese."}
{"id": "418258", "revid": "729019", "url": "https://it.wikipedia.org/wiki?curid=418258", "title": "Learjet C-21", "text": "Il Learjet C-21 \u00e8 la versione militare statunitense del Learjet 35A, un velivolo da trasporto \"executive\" per 8 passeggeri della Learjet. Il C-21 viene usato per il trasporto merci e passeggeri e pu\u00f2 trasportare barelle nel caso di evacuazione medica. Tutti gli esemplari sono stati consegnati tra l'aprile 1984 e l'ottobre 1985, e ad oggi ne sono in servizio poco pi\u00f9 di 70 esemplari, inquadrati nel Air Mobility Command dell'USAF.\nIl velivolo \u00e8 potenziato da due turbofan montati ai lati nella parte posteriore della fusoliera. Le ali sono leggermente a freccia e i flap vengono azionati idraulicamente. Il carrello d'atterraggio \u00e8 di tipo triciclo anteriore, con freni idraulici a pi\u00f9 dischi. Il suo costo per unit\u00e0 \u00e8 di 3,1 milioni $. I serbatoi posti alle estremit\u00e0 alari lo distinguono da altri velivoli di questa categoria.\nIl C-21 pu\u00f2 trasportare 8 passeggeri e 1.26 m\u00b3 di carico; la capienza del serbatoio e di 3524 l e il rifornimento avviene dai serbatoi alle estremit\u00e0 alari.\nLa sicurezza nelle operazioni \u00e8 garantita anche da un autopilota, un radar meteorologico a colori, un sistema di navigazione tattico e radio HF, VHF e UHF.\nL'equipaggio \u00e8 composto da due persone ed un sistema di navigazione automatico ne aumenta l'efficienza; quattro schermi a tubi catodici forniscono diverse informazioni ai piloti."}
{"id": "418263", "revid": "125255759", "url": "https://it.wikipedia.org/wiki?curid=418263", "title": "Nazionale di calcio di El Salvador", "text": "La Nazionale di calcio di El Salvador (Selecci\u00f3n de f\u00fatbol de El Salvador) \u00e8 la rappresentativa nazionale calcistica dell'omonimo stato centroamericano ed \u00e8 posta sotto l'egida della Federaci\u00f3n Salvadore\u00f1a de F\u00fatbol.\nNella classifica ranking FIFA la migliore posizione raggiunta \u00e8 stata la 49\u00aa, nell'aprile 2012, mentre la peggiore \u00e8 stata la 190\u00aa posizione nel novembre 2006. Occupa la 69\u00aa posizione.\nStoria.\nRisultati in Coppa del Mondo.\nHa partecipato a 2 fasi finali dei Campionati mondiali di calcio, quella del 1970 e quella del 1982.\nIn entrambe le occasioni ottenne risultati modesti: a Messico 1970 \u00e8 arrivata ultima nel Gruppo 1 dietro a , e , perdendo tutte le partite senza segnare nemmeno un gol, mentre a Spagna 1982 si \u00e8 classificata ultima nel Gruppo 3 alle spalle di , e Belgio, perdendo 10-1 contro i magiari nel primo incontro, 1-0 contro i belgi e 2-0 contro gli argentini nell'ultima partita.\nRisultati in Gold Cup.\nIl miglior piazzamento ottenuto a livello continentale nella Gold Cup \u00e8 arrivato nel 2002 e nel 2003, quando la squadra \u00e8 stata eliminata ai quarti di finale. Nell'edizione del 2002 \u00e8 stata sconfitta per 4-0 dagli , mentre nel 2003 \u00e8 stata eliminata dalla , che si impose per 5-2. Non qualificatasi all'edizione del 2005, riusc\u00ec ad arrivare alle edizioni del 2007 e del 2009, vincendo, a sorpresa in entrambi i tornei, la prima partita del proprio girone, salvo poi non riuscire a passare il primo turno.\nRivalit\u00e0.\n\u00c8 contrapposta da una fortissima rivalit\u00e0 con l': lo spareggio per le qualificazioni a Messico '70 tra le due squadre fu la scintilla (anche se i veri motivi furono ben altri) che degener\u00f2 nella Guerra del calcio. Forti attriti si segnalano anche con le nazionali del e della .\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la CONCACAF Gold Cup 2021.\nStatistiche aggiornate al 25 luglio 2021, al termine della sfida contro il Qatar.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 15 luglio 2021.\nI giocatori in grassetto sono ancora in attivit\u00e0 con la maglia della nazionale."}
{"id": "418264", "revid": "1005847", "url": "https://it.wikipedia.org/wiki?curid=418264", "title": "Elezioni presidenziali negli Stati Uniti d'America del 1952", "text": "Le elezioni presidenziali negli Stati Uniti d'America del 1952 si svolsero il 4 novembre. La sfida oppose il candidato repubblicano Dwight Eisenhower e il democratico Adlai Ewing Stevenson II, e al termine dello scontro elettorale Eisenhower fu eletto presidente. Questo risultato consent\u00ec ai Repubblicani di tornare alla Casa Bianca dopo venti anni di presidenti Democratici."}
{"id": "418270", "revid": "125702640", "url": "https://it.wikipedia.org/wiki?curid=418270", "title": "Classe Gerald R. Ford", "text": "La classe \"Gerald R. Ford\" (conosciuta anche come progetto CVN-21) \u00e8 una nuova classe di superportaerei a propulsione nucleare della U.S. Navy, che sostituir\u00e0 le unit\u00e0 della classe Nimitz. Il nome di questa classe, e della prima unit\u00e0, \u00e8 quello di Gerald Ford, 38\u00ba Presidente degli Stati Uniti d'America. \nLa nuova classe ha un reattore nucleare A1B di nuova progettazione, una caratteristica pi\u00f9 \"stealth\" per ridurre la visibilit\u00e0 ai radar e una forte presenza di apparecchiature avanzate per l'automazione della nave, per ridurre il personale imbarcato e quindi i costi di esercizio. \n\u00c8 prevista la costruzione di 10 portaerei, delle quali quattro sono gi\u00e0 state annunciate:"}
{"id": "418273", "revid": "339392", "url": "https://it.wikipedia.org/wiki?curid=418273", "title": "Repubblica (Guerre stellari)", "text": ""}
{"id": "418292", "revid": "117797454", "url": "https://it.wikipedia.org/wiki?curid=418292", "title": "Onda elastica", "text": "In fisica un'onda elastica \u00e8 un particolare tipo di onda meccanica (che si propaga cio\u00e8 in un mezzo materiale) in cui le caratteristiche fisiche del mezzo sono di tipo elastico e in cui sia verificata la legge di Hooke. \nGeneralit\u00e0.\nUn'onda pu\u00f2 propagarsi in un mezzo materiale oppure nel vuoto: le onde meccaniche sono un esempio del primo caso, la radiazione elettromagnetica del secondo. Qui si parla di alcuni tipi di onde meccaniche riferite in particolare alle onde elastiche, cio\u00e8 che si propagano in un mezzo elastico per cui sia verificata la legge di Hooke. La sollecitazione applicata in un punto dello spazio in cui si propaga l'onda produce un trasporto di energia da un punto all'altro dello spazio. Definiamo quindi onda elastica, la propagazione dell'energia elastica funzione delle coordinate spaziali e del tempo, che sfrutti le propriet\u00e0 elastiche del mezzo in cui si propaga, pur senza trasporto di materia.\nIl mezzo in cui l'onda si propaga deve essere lineare, omogeneo ed isotropo, perch\u00e9 valga la legge di Hooke. Qui di seguito si considerer\u00e0 l'onda in un mezzo illimitato e alcuni tipi di onde elastiche, che verificano l'equazione delle onde unidimensionale:\ndove formula_2 \u00e8 la nostra funzione rappresentativa dell'onda.\nMezzo illimitato.\nConsideriamo un'onda che si propaga in un mezzo a seguito di una sollecitazione in un punto qualunque del mezzo stesso, essa produce in generale una deformazione elastica che si propaga. La sollecitazione in termini di sforzo normale \u00e8 rappresentata dall'equazione:\ndove formula_4 \u00e8 la densit\u00e0 del mezzo e formula_5 l'accelerazione. Questa equazione \u00e8 formata da tre equazioni scalari del tipo:\ndove formula_7. La soluzione di questa equazione ci d\u00e0 le componenti dello spostamento dell'onda. Questa equazione \u00e8 di difficile soluzione ma si pu\u00f2 di volta in volta semplificare e deve essere adattata a seconda del tipo di onda e di problema che ci troviamo ad affrontare.\nOnda longitudinale piana monodimensionale.\nNel caso notevole di un'onda longitudinale piana che si propaga lungo l'asse z, la 3) ha le derivate parziali lungo x e y nulle e l'equazione si riduce a:\ndove ancora formula_9 rappresenta lo spostamento. Questa equazione prende la forma di equazione d'onda se esprimiamo le deformazioni in funzione dello sforzo normale formula_10. Dalle equazioni di deformazioni elastiche:\ndove P \u00e8 il \"coefficiente di Poisson\" e L \u00e8 la \"costante di Lam\u00e9\" ed formula_12 \u00e8 la corrispondente deformazione. Allora l'equazione d'onda diventa:\ndove allora\nOnda longitudinale piana su una barra sottile.\nUn esempio di onda longitudinale piana unidimensionale \u00e8 quello della barra sottile di materiale omogeneo ed isotropo: l'onda si propaga lungo la direzione z. Utilizzando la relazione 5) e vediamo che in questo caso abbiamo semplicemente una deformazione lungo z: formula_12 dovuta alla sollecitazione anch'essa nella direzione z: formula_16:\ndove E \u00e8 il modulo di Young. Allora la velocit\u00e0 di propagazione \u00e8:\nOnda trasversale piana monodimensionale.\nNel caso di un'onda trasversale in un mezzo elastico omogeneo ed isotropo, lungo la direzione z, l'equazione d'onda 1) si riduce alle:\ndove G \u00e8 il modulo di scorrimento. Questo \u00e8 chiaro dal fatto che la deformazione del mezzo ha due componenti trasversali alla direzione di propagazione z, due sforzi di taglio. Allora la velocit\u00e0 di propagazione \u00e8:\nEnergia dell'onda elastica.\nSi pu\u00f2 assumere, senza perdere in generalit\u00e0, che la nostra onda sia armonica e unidimensionale cio\u00e8 rappresentabile mediante una funzione del tipo:\ndove abbiamo posto per semplicit\u00e0 la fase iniziale uguale a zero. Vogliamo determinare la \"densit\u00e0 di energia meccanica\" contenuta nel volume infinitesimo del mezzo investito dall'onda elastica. A tale scopo possiamo calcolare l'energia cinetica e potenziale infinitesima e sommarla e ci\u00f2 si pu\u00f2 fare direttamente dall'equazione d'onda, avendo riconosciuto che f rappresenta uno spostamento:\nMettendo in evidenza si ottiene la densit\u00e0 di energia \u00e8:\ndove abbiamo usato il modulo di Young E.\nChiamiamo densit\u00e0 di energia dell'onda elastica associata ad un'onda armonica il valore medio della 12):\nche si misura ovviamente in formula_26. Possiamo ora definire l'intensit\u00e0 dell'onda la quantit\u00e0:\ndove V \u00e8 il volume investito dall'onda; con un valore medio:\ndalla quale si vede che se l'ampiezza A dell'onda \u00e8 costante, l'onda trasmette un'intensit\u00e0 costante."}
{"id": "418301", "revid": "116574927", "url": "https://it.wikipedia.org/wiki?curid=418301", "title": "John Edwards", "text": "Membro del Partito Democratico, fu candidato alla vicepresidenza nelle elezioni del 2004 al fianco di John Kerry.\nBiografia.\nNato in una famiglia povera (il padre, Wallace Reid Edwards, era un operaio tessile) riusc\u00ec tuttavia a laurearsi in giurisprudenza, grazie anche alla borsa di studio assegnatagli per meriti sportivi da che da giovane era un ottimo giocatore di \"football\", ed a svolgere la professione di avvocato.\nDa avvocato divenne ricchissimo, anche se si specializz\u00f2 nel difendere i cittadini meno abbienti contro le grandi lobby e majors americane: in particolare, si occup\u00f2 soprattutto dei casi di malasanit\u00e0.\nSposato con Elizabeth Edwards, ebbe da lei quattro figli: il primogenito, Wade, mor\u00ec a 17 anni nel 1996 a causa di un incidente stradale; il decesso del ragazzo fu la molla che lo spinse a riflettere sulla sua carriera di avvocato e ad entrare in politica con il Partito Democratico.\nDi tendenze centriste, molto aperto riguardo ai diritti della comunit\u00e0 LGBT, si candid\u00f2 nella Carolina del Nord come senatore degli Stati Uniti: dopo aver trionfato nelle primarie democratiche, sconfisse il repubblicano uscente Lauch Faircloth ed il 6 gennaio 1999 cominci\u00f2 la sua esperienza politica.\nIn Senato fu favorevole alla risoluzione che autorizzava l'intervento statunitense in Iraq ma accus\u00f2 l'amministrazione Bush di non aver gestito al meglio il conflitto. Vot\u00f2 a favore del Patriot Act e fu favorevole all'aborto, all'affirmative action e alla pena di morte.\nL'8 agosto 2008, tramite una dichiarazione pubblica, ha ammesso di aver avuto una relazione extraconiugale nel 2006.\nPresidenziali del 2004.\nNel 2004 annunci\u00f2 di non cercare il secondo mandato da senatore (lasci\u00f2 il posto a Erskine Bowles, che tuttavia non risult\u00f2 eletto) e di volersi candidare alla presidenza degli Stati Uniti, ma fu Kerry a prevalere.\nIl 6 luglio 2004 Kerry annunci\u00f2 di aver scelto proprio Edwards come suo candidato vicepresidente degli USA: nella convention democratica pre-elettorale, Edwards divenne abbastanza famoso pronunciando il celebre discorso delle \"Due Americhe: una sempre pi\u00f9 ricca, l'altra sempre pi\u00f9 emarginata\" a seguito del quale gli avversari lo tacciarono di populismo mentre i sostenitori lo paragonarono, per abilit\u00e0 oratoria, a Mario Cuomo.\nAlle elezioni presidenziali del 2004 la coppia Kerry/Edwards ottenne 59.028.111 voti, pari al 48,3% degli elettori, e 251 grandi elettori venendo sconfitta dall'accoppiata repubblicana Bush/Cheney. A differenza dell'amico, per\u00f2, l'ex avvocato non ha abbandonato la politica attiva.\nIl 3 novembre del 2004 Edwards dichiar\u00f2 pubblicamente che la moglie Elizabeth era afflitta da un cancro al seno, che fu curato grazie alla chemioterapia ed alla radioterapia; come ha avuto modo di asserire lui stesso, la malattia \u00e8 stata diagnosticata nuovamente alla sua partner il 22 marzo del 2007. Sua moglie \u00e8 successivamente morta nel dicembre 2010 a causa di un cancro metastatico della mammella.\nPresidenziali del 2008.\nIl 28 dicembre del 2006, in una conferenza stampa tenutasi a New Orleans, Edwards comunic\u00f2 la sua intenzione di candidarsi alle elezioni presidenziali del 2008: secondo i sondaggi, egli si trovava al terzo posto nelle preferenze degli elettori democratici dietro Hillary Clinton e Barack Obama.\nAi caucus dell'Iowa del gennaio 2008 ottiene il 29,7% delle preferenze, staccato di sette punti da Barack Obama, e precedendo di poco Hillary Clinton; nelle altre consultazioni arriva sempre dietro i due celebri candidati, pur raggiungendo spesso risultati considerevoli.\nIl 30 gennaio decide di ritirarsi dalla competizione a seguito del brutto risultato conseguito nella Carolina del Sud, in cui riusc\u00ec a racimolare solo il 17,57% dei consensi.\nIl 14 maggio ha annunciato il suo appoggio all'ex-rivale Barack Obama."}
{"id": "418306", "revid": "1632387", "url": "https://it.wikipedia.org/wiki?curid=418306", "title": "Igli Tare", "text": "Carriera.\nGiocatore.\nClub.\nCresciuto nelle giovanili del Partizani Tirana, inizia la sua carriera professionistica nel 1993 tra le file della formazione albanese, per poi trasferirsi in Germania nel Waldhof Mannheim.\nDopo aver militato nel Ludwigshafen, viene acquistato dal Karlsruhe, dove rimane fino al 1997, per poi scendere di categoria nella 2. Fu\u00dfball-Bundesliga con i colori del Fortuna D\u00fcsseldorf dove disputa la stagione 1997-1998 con il maggior numero di gol in campionato nella sua carriera, arrivando a quota 13 reti.\nNel 1999 passa al Kaiserslautern e vi resta per un anno e mezzo prima di passare al Brescia dove rimane dal 2001 al 2003. Accolto a Brescia tra lo scetticismo generale, al contrario si conferma un buon centravanti al fianco di Roberto Baggio, giocando e segnando pi\u00f9 del suo \"concorrente\" di reparto Luca Toni; il suo impegno e il vistoso miglioramento tecnico lo portano a diventare un idolo dei tifosi bresciani. Esordisce in Serie A il 28 gennaio 2001 subentrando all'84' al posto di Andrea Pirlo in Brescia-Milan 1-1. Il suo primo gol nella massima serie arriva la settimana successiva, il 4 febbraio 2001 in Bari-Brescia 1-3. Conclude la sua esperienza con 15 gol in 75 partite con la casacca delle \"Rondinelle\".\nSegu\u00ec poi l'allenatore Carlo Mazzone al Bologna, dove diventa uno dei beniamini della \"Curva Andrea Costa\" non certo per le sue doti di bomber ma per la sua dedizione alla squadra. Da segnalare il suo goal nel derby spareggio di andata Parma-Bologna 0-1, per la permanenza in serie A, vanificato dalla sconfitta rossobl\u00f9 subita in casa nel ritorno.\nNel 2005 passa alla del presidente Claudio Lotito. Dopo un lungo digiuno di quasi due anni dal tabellino marcatori, Igli Tare torna al gol nella 17\u00aa giornata di campionato contro il Palermo, insaccando un cross di De Silvestri dalla destra. Sembra un caso isolato, ma lo stesso Tare si ripete anche in Coppa Italia segnando una rete contro il , che permette ai bianco-celesti di superare il turno. Questo \"momento d'oro\" consente a Tare di ottenere la fiducia del tecnico Delio Rossi. Nel 2006 realizza uno dei gol pi\u00f9 belli della sua carriera contro l' in rovesciata.\nNazionale.\nCon la maglia dell' ha disputato in totale 68 partite e segnato 10 reti, indossando in quattro occasioni anche la fascia di capitano. Realizza la sua prima rete con la nazionale maggiore l'11 ottobre 1997, durante le fasi di qualificazione al , nella partita persa per 4-3 contro la Germania ad Hannover, dove segna il gol del temporaneo 2-2 all'80\u00ba minuto. La sua prima doppietta con la nazionale invece risale alla partita vinta in casa per 3-2 contro la Georgia, durante le qualificazioni al .\n\u00c8 tra i dieci migliori marcatori nella storia della Nazionale albanese, nonch\u00e9 tra i primi dieci calciatori per numero di presenze.\nDirigente.\nAlla scadenza del suo contratto, il centravanti albanese accetta il rinnovo che lo lega al club romano come calciatore, ma nell'estate 2008 il patron Lotito gli propone invece un ruolo dirigenziale, in veste di coordinatore dell'area tecnica e Tare accetta subito l'incarico. Il 9 luglio firma cos\u00ec un contratto biennale e parte con la squadra per il ritiro di Auronzo di Cadore, andando a sostiuire di fatto la figura di Walter Sabatini, dimessosi ed ingaggiato poi dal Palermo. Un aspetto importante, visto il suo ruolo, \u00e8 che parla ben sei lingue. Il 20 aprile 2009 consegue a Coverciano il diploma di direttore sportivo a pieni voti.\nNel 2015 riceve il premio \"Italian Sport Awards\", evento che premia le eccellenze dello sport italiano.\nSotto la sua direzione sportiva, la ha vinto 3 volte la Coppa Italia e 3 volte la Supercoppa italiana."}
{"id": "418308", "revid": "125861308", "url": "https://it.wikipedia.org/wiki?curid=418308", "title": "Joe Lieberman", "text": "Biografia.\nSulla scena politica da alcuni decenni e gi\u00e0 segnalatosi per la sua intensa attivit\u00e0 di lobbying nel 1993 contro l\u2018inserimento del costo delle stock options nella compilazione dei conti economici delle societ\u00e0 quotate statunitensi, alle Elezioni presidenziali negli Stati Uniti d'America del 2000 Joe Lieberman \u00e8 stato il primo ebreo americano a concorrere per una carica nazionale, quando \u00e8 stato scelto come candidato alla vicepresidenza a fianco di Al Gore.\nNel corso degli anni ha assunto posizioni vicino a quelle repubblicane, sostenendo John McCain alle elezioni presidenziali del 2008 e difendendo l'intervento in Iraq. Ancora nel gennaio del 2011 Lieberman \"continuava a insistere che Saddam Hussein stava sviluppando armi di distruzione di massa\" (anche se nessuno ne aveva mai rinvenuta la minima parte dopo la invasione dell'Iraq) e \"disse anche che, malgrado gli enormi costi in sangue, prestigio e denaro da parte degli USA, non rimpiangeva il suo voto a favore della guerra e che lo avrebbe rifatto ancora\"."}
{"id": "418311", "revid": "77358", "url": "https://it.wikipedia.org/wiki?curid=418311", "title": "Joseph Isadore Lieberman", "text": ""}
{"id": "418327", "revid": "44627", "url": "https://it.wikipedia.org/wiki?curid=418327", "title": "The Young and Hopeless", "text": ""}
{"id": "418328", "revid": "124509498", "url": "https://it.wikipedia.org/wiki?curid=418328", "title": "Giuseppe Bertolucci", "text": "Biografia.\nFiglio del poeta Attilio, mosse i primi passi nel mondo del cinema facendo da aiuto del fratello maggiore Bernardo nel film \"Strategia del ragno\" (1970) per esordire l'anno dopo come regista nel mediometraggio documentario \"I poveri muoiono prima\", seguito dal film per la televisione \"Andare e venire\" (1972). Nel 1975, assieme al fratello Bernardo e a Franco Arcalli, scrisse la sceneggiatura di \"Novecento\". Nello stesso anno scrisse il monologo teatrale \"Cioni Mario di Gaspare fu Giulia\" per Roberto Benigni, da cui fu tratto il film del 1977 \"Berlinguer ti voglio bene\". Lavor\u00f2 alle sceneggiature di \"La luna\" di Bernardo Bertolucci, \"Tu mi turbi\" di Benigni, \"Non ci resta che piangere\" di Benigni e Massimo Troisi.\nNel 1980 il Partito Comunista Italiano, di cui egli era simpatizzante, gli commission\u00f2 un'inchiesta interna: ne nacque il documentario \"Panni sporchi\". Nel 1984 gir\u00f2 \"Segreti segreti\", con un grande cast femminile; nel 1988 dirige Diego Abatantuono, Paolo Rossi e Laura Betti ne \"I cammelli\". Nel 1994 fu la volta del film \"Troppo sole\", con Sabina Guzzanti. Del 1999 \u00e8 \"Il dolce rumore della vita\", del 2001 \"L'amore probabilmente\". Per molti anni fu presidente della Cineteca di Bologna. Nel 2001 cur\u00f2 la regia di \"La traviata\" di Giuseppe Verdi al Teatro Regio di Parma, ripresa dalla Rai.\nGiuseppe Bertolucci, che aveva girato a lungo la Puglia, acquist\u00f2 una casa nel centro storico di Diso, nel Salento, dove fin\u00ec per trasferirsi. Malato dal 2010, per problemi respiratori fu portato nel vicino ospedale di Tricase (Lecce) dove mor\u00ec il 16 giugno 2012 all'et\u00e0 di 65 anni. La camera ardente fu allestita dall'amministrazione comunale di Diso nell'ex convento dei Cappuccini, alla presenza del fratello del regista, Bernardo, e di Roberto Benigni, suo grande amico."}
{"id": "418340", "revid": "1005847", "url": "https://it.wikipedia.org/wiki?curid=418340", "title": "Rawhi Fattuh", "text": "Biografia.\nMilitante del Fath fin dal 1968, fu comandante della sua ala militare, chiamata \"al-\u02bf\u0100\u1e63ifa\" (, \"La tempesta\"), \u00e8 un anglista che ha condotto i suoi studi in Egitto (al-\u02bfAr\u012bsh) e in Giordania (al-Zarq\u0101\u02be).\nFattuh non ha preso parte alla competizione elettorale legislativa del 2006 e non \u00e8 dunque deputato del Consiglio legislativo palestinese, ma occupa il posto di parlamentare del Parlamento arabo di Damasco."}
{"id": "418342", "revid": "2044650", "url": "https://it.wikipedia.org/wiki?curid=418342", "title": "Nazionale di calcio dell'Honduras", "text": "La nazionale di calcio dell'Honduras (Selecci\u00f3n de f\u00fatbol de Honduras) \u00e8 la rappresentativa nazionale calcistica dell'omonimo stato centroamericano ed \u00e8 posta sotto l'egida della Federaci\u00f3n Nacional Aut\u00f3noma de F\u00fatbol de Honduras.\nLa nazionale honduregna si \u00e8 qualificata per tre volte per la fase finale del coppa del mondo, nel 1982, nel 2010 e nel 2014. Si \u00e8 qualificata per i Giochi Olimpici due volte, a Sydney 2000 e a Pechino 2008. In entrambe le occasioni la squadra centro-americana \u00e8 stata sorteggiata nello stesso girone dell'Italia, contro la quale ha perso la prima volta per 3-1 e la seconda per 3-0.\nAl mondiale 2010 l'Honduras fu la prima squadra ad annoverare tre fratelli: Wilson Palacios, Jerry Palacios e Johnny Palacios (anche se non giocarono insieme nemmeno un minuto al mondiale).\nOccupa la 76\u00aa posizione nel ranking mondiale FIFA.\nStoria.\nLa nazionale honduregna esord\u00ec nel 1921 contro il a Citt\u00e0 del Guatemala, dove perse per 10-1 in una partita valida per i Giochi del Centenario dell'Indipendenza dell'America Centrale.\nEsord\u00ec ai Giochi centramericani e caraibici nel 1930, dove collezion\u00f2 due vittorie, contro (5-1) e (4-1), e due sconfitte, contro e .\nNel 1935 fu fondata la federazione calcistica dell'Honduras (FENAFUTH), che si affili\u00f2 alla FIFA nel 1946 e co-fond\u00f2 la CONCACAF nel 1961.\nL'Honduras conquist\u00f2 il campionato CONCACAF nell'edizione casalinga del 1981 ed esord\u00ec nella fase finale dei mondiali a Spagna 1982, venendo eliminata al primo turno.\nI buoni risultati della squadra proseguirono nel 1985, con il secondo posto nel campionato CONCACAF, dove perse in finale (2-1) contro il .\nNel 1991 la squadra fu finalista di CONCACAF Gold Cup, dove perse la finale contro gli padroni di casa. Qualche anno dopo non riusc\u00ec ad accedere all'ultimo turno di qualificazione CONCACAF (il cosiddetto \"esagonale\", perch\u00e9 composto da sei squadre) per il , perch\u00e9 fu eliminato dalla , che si assicur\u00f2 il passaggio al turno finale a sei squadre pareggiando a reti bianche in Honduras.\nNegli anni 2000 la nazionale inizia ad affacciarsi pi\u00f9 insistentemente sul palcoscenico internazionale, ottenendo ottimi risultati nelle varie edizioni della CONCACAF Gold Cup. Inoltre, nel 2001 si rende protagonista di un'ottima prestazione alla Copa Am\u00e9rica: nonostante l'iniziale sconfitta per 1-0 contro la riesce a superare il girone battendo per 2-0 la e per 1-0 l', qualificandosi agli ottavi di finale. Qui, a gran sorpresa riesce a prevalere sul Brasile con un 2-0, ottenendo l'accesso ai quarti di finale. Verr\u00e0 tuttavia eliminata al turno successivo dalla - che si laureer\u00e0 poi vincitrice del campionato nazionale - con una sconfitta per 2-0. Alla finalina per il terzo-quarto posto riesce a ottenere il bronzo nella sfida con l'Uruguay, pareggiando per 2-2 e ottenendo la vittoria ai rigori con il risultato di 5-4. Successivamente fallisce la qualificazione al mondiale del 2002 e a quello del 2006: la qualificazione al sfum\u00f2 nel turno finale a sei squadre a causa di due sconfitte nelle ultime due partite contro (contro cui gli honduregni colpirono ben sette pali) e ; in quella dei Mondiali 2006, fin\u00ec invece al terzo posto del gruppo 2 del secondo turno, dietro a e .\nLa nazionale honduregna si qualific\u00f2 per il mondiale 2010, dove fu assegnata al Gruppo H insieme a , e ; ottenne solo un pareggio contro la , e termin\u00f2 il torneo con un solo punto senza neanche segnare un gol.\nAlla CONCACAF Gold Cup 2013 l'Honduras arriv\u00f2 in semifinale, dove fu sconfitto dagli Stati Uniti, poi vincitori del torneo.\nLa nazionale si qualific\u00f2 poi per il mondiale brasiliano del 2014 arrivando al terzo posto nel girone di qualificazione, davanti anche al . Per la prima volta nella sua storia la nazionale honduregna si qualific\u00f2 per due volte consecutivamente alla fase finale di un mondiale di calcio, dimostrando i progressi compiuti nell'ultimo decennio. Anche questa volta and\u00f2 per\u00f2 male all'Honduras, che fin\u00ec di nuovo ultimo e stavolta senza punti nel girone E, finendo eliminata insieme all' mentre e si qualificarono agli ottavi.\nLa nazionale honduregna ha poi mancato la qualificazione al : qualificatasi per lo spareggio inter-zona contro l', ha pareggiato per 0-0 la partita di andata a Tegucigalpa ed \u00e8 stata battuta per 3-1 a Sydney.\nRivalit\u00e0.\nSi contrappone a da una fortissima rivalit\u00e0: lo spareggio per le qualificazioni ai Mondiali di Messico '70 tra le due Nazionali fu la scintilla che degener\u00f2 nella Guerra del calcio, sebbene le vere cause del conflitto fossero oggettivamente di diversa natura.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le qualificazioni al campionato mondiale di calcio 2022 contro . e del 27 e 30 gennaio e 2 febbraio 2022.\nStatistiche aggiornate al 31 gennaio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nIn grassetto i giocatori ancora attivi in nazionale.\n\"Statistiche aggiornate al 31 gennaio 2022.\""}
{"id": "418362", "revid": "1633969", "url": "https://it.wikipedia.org/wiki?curid=418362", "title": "Sistema di riferimento non inerziale", "text": "Un sistema di riferimento non inerziale \u00e8 un sistema di riferimento nel quale la descrizione della dinamica dei corpi non vede verificato il principio di inerzia. Tutti e soli i sistemi di riferimento che si muovono di moto accelerato rispetto ad un qualsiasi sistema di riferimento inerziale presentano questa particolarit\u00e0 e possono essere quindi definiti non inerziali.\nDefinizione formale.\nUn sistema di riferimento non inerziale \u00e8 un sistema di riferimento in cui un corpo soggetto a una risultante delle forze esterne nulla si muove comunque di moto non uniforme, ovvero accelerato.\nDifferenza rispetto ai sistemi inerziali.\nLa descrizione di un evento di un sistema fisico pu\u00f2 risultare differente, se operata da sistemi di riferimento differenti.\nLe trasformazioni di Galileo stabiliscono le equazioni che permettono di passare dalla descrizione di un evento formula_1 da un sistema di riferimento inerziale formula_2 ad un altro inerziale formula_3: le grandezze che cambiano, da un sistema all'altro, sono la posizione e la velocit\u00e0 dei singoli corpi, ma l'eventuale accelerazione di un corpo risulta essere un'invariante per tutti i sistemi di riferimento inerziali.\nI sistemi non inerziali.\nSe si considera il punto di vista di un osservatore solidale con formula_4, ogni corpo solidale con un sistema di riferimento inerziale appare dotato di un'accelerazione pari a formula_5. Questa descrizione solidale con formula_4 non \u00e8 simmetrica a quelle solidali con formula_7 e formula_2, perch\u00e9 l'osservatore \"agganciato\" a formula_4 non \u00e8 in grado di individuare alcuna forza che sia responsabile dell'accelerazione dei corpi suddetti: questo osservatore \u00e8 dunque costretto a \"rinunciare\" al principio di inerzia, e a constatare che oggetti e persone, se descritti dal proprio sistema di riferimento, possono subire variazioni della propria velocit\u00e0 senza che vi sia un'azione esterna a causarla.\nLe interazioni apparenti.\nPer \"reintegrare\" i principi della dinamica, l'osservatore nel sistema di riferimento non inerziale pu\u00f2 fare appello alle cosiddette interazioni apparenti, postulare cio\u00e8 ad hoc l'esistenza di forze e momenti legati ai corpi accelerati dal sistema di riferimento stesso.\n\u00c8 un esempio di forza apparente la forza centrifuga, percepita da un osservatore situato su di un sistema di riferimento in moto non rettilineo, che osservi un corpo solidale allo stesso.\n\u00c8 da notare infine come non abbia senso affermare che la descrizione della dinamica dei corpi in un sistema inerziale sia \"pi\u00f9 corretta\" di quella effettuata in un sistema non inerziale: semplicemente, assumere la prospettiva del primo sistema \u00e8 pi\u00f9 funzionale ai fini di una rigorosa descrizione matematica dell'evento, perch\u00e9 permette di legare causalmente le forze con l'interazione con altri corpi, riguardo agli scambi di energia o di quantit\u00e0 di moto, ma ci\u00f2 non toglie che in taluni casi sia invece pi\u00f9 pratico considerare la prospettiva non inerziale."}
{"id": "418373", "revid": "1543377", "url": "https://it.wikipedia.org/wiki?curid=418373", "title": "Isomerasi", "text": "In biochimica una isomerasi () \u00e8 un enzima che catalizza l'interconversione tra due isomeri. Le isomerasi catalizzano dunque reazioni come la seguente.\nNomenclatura.\nIl nome sistematico di ogni isomerasi \u00e8 composto nel modo seguente: \"\"[Nome substrato]\" isomerasi\" (come avviene ad esempio per la trioso fosfato isomerasi). In ogni caso, spesso si usa la terminologia \"[Nome substrato] [tipo di isomerasi]\", come avviene ad esempio per la fosfoglucomutasi.\nClassificazione.\nLe isomerasi sono classificate, attraverso la classificazione internazionale EC, nella categoria EC 5. Esistono inoltre 6 ulteriori sottoclassi, costituite in base al tipo di reazione catalizzata dall'enzima."}
{"id": "418380", "revid": "3021561", "url": "https://it.wikipedia.org/wiki?curid=418380", "title": "Miracoli", "text": ""}
{"id": "418386", "revid": "31886", "url": "https://it.wikipedia.org/wiki?curid=418386", "title": "Cenisia", "text": "Cen\u00ecsia (cos\u00ec anche in piemontese) \u00e8 un quartiere situato nella zona centro-occidentale di Torino, facente parte della Circoscrizione 3 insieme agli altri quartieri San Paolo, Pozzo Strada, Lesna e Cit Turin.\n\u00c8 delimitato:\nStoria.\nIl nome deriv\u00f2 dall'omonima strada, che proveniva dalla vicina Valle di Susa e dal valico del Moncenisio, verso l'ingresso in citt\u00e0 attraverso la Porta Segusina. Essa percorreva il territorio dell'attuale quartiere, che acquis\u00ec una certa importanza a partire dal XVII secolo, per la presenza di varie cascine, una per tutte la \"Porporata\", di propriet\u00e0 dei marchesi di Sampeyre. \nNel XVIII secolo, il quartiere fu poi teatro di battaglie con le truppe francesi, particolarmente nel 1704, quando ne fecero il punto nevralgico del loro assedio. Qui, l'esercito francese intercettava i rifornimenti che provenivano da Susa. Due anni dopo, con la vittoria su Luigi XIV, i Savoia riconquistarono i territori, facendo oltre seicento prigionieri.\nIl quartiere Cen\u00ecsia si popol\u00f2 soprattutto durante gli anni dell'industria, contemporaneamente agli adiacenti quartieri, specialmente Borgo San Paolo, e legati alle nascenti fabbriche della Lancia, dell'Ansaldo, della Lux, della Nazzaro, del Ruotificio Italiano, etc.\nNe segu\u00ec una straordinaria crescita demografica e urbanistica del quartiere, formando un'unica area ad alta densit\u00e0 industriale ed operaia. A partire dagli anni ottanta, la vocazione industriale della citt\u00e0 inizi\u00f2 a venire meno, e con essa i maggiori stabilimenti abbandonarono il quartiere. Nel corso degli anni novanta, buona parte delle strutture abbandonate furono valorizzate da un recupero architettonico, finalizzato ad ospitare uffici pubblici, come il primissimo stabilimento della Lancia (1911, in stile liberty) in corso Peschiera/Corso Racconigi (oggi utilizzato come sede circoscrizionale), pi\u00f9 la struttura bonariamente chiamata del \"Lingottino\" (in quanto simile al Lingotto, storico edificio industriale della FIAT), in Corso Racconigi/Via Vigone, ex FIP - Fabbrica Italiana Pianoforti, poi diventata sede tributaria.\nCenisia nel ventunesimo secolo.\nGli edifici e le vaste aree industriali furono quasi completamente recuperate e riqualificate. Come quanto accaduto nel vicino quartiere di Borgo San Paolo, queste aree furono destinate prevalentemente a opere di edilizia residenziale e commerciale.\nIn particolare, a ridosso di Corso Vittorio Emanuele II sono stati riqualificate parecchie aree storiche dismesse:\nSport.\nIl 13 aprile 1919, ad un solo un anno dalla fine del primo conflitto mondiale, venne fondata il \"Cenisia Calcio\". La formazione fu presto destinata a divenire parte integrante della vita del quartiere, radunando dal principio gli operai che lavoravano nella zona, nel complesso sportivo di Via Cesana. Storicamente considerata la terza squadra di Torino, il Cenisia raggiunse apprezzabili traguardi soprattutto nel secondo dopoguerra, fino ad arrivare in Serie C e vincere, con le sue formazioni giovanili, cinque titoli nazionali nelle categorie \"Primavera\", \"Ragazzi\" e \"Juniores\"; tra le sue fila hanno inoltre giocato numerosi calciatori che hanno vestito anche la maglia della Nazionale di categoria.\nTestimonianza dell'attivit\u00e0 sportiva nel quartiere rimangono ancora le aree di calcio dell'dell'Associazione Sportiva Dilettantistica di via Revello-via Cesana e il comprensorio sportivo di via Vinadio-via Valdieri, i due campi di calcio della Parrocchia di Ges\u00f9 Adolescente. Un altro complesso sportivo importante \u00e8 l'Associazione Sportiva Dilettantistica Cit Turin L.D.E. di Corso Ferrucci, che prende il nome dal quartiere adiacente, ma si trova in quartiere Cen\u00ecsia e precisamente nell'area verde denominata \"Giardino Artiglieri da Montagna\"."}
{"id": "418387", "revid": "219110", "url": "https://it.wikipedia.org/wiki?curid=418387", "title": "Piazza dell'Anfiteatro", "text": "La piazza dell'Anfiteatro \u00e8 una piazza della citt\u00e0 di Lucca, edificata sui resti dell'antico anfiteatro romano (II secolo d.C.), che ne determinarono la forma ellittica chiusa.\nStoria e descrizione.\nLa piazza nacque nel medioevo e in quest'epoca era chiamata \"parlascio\", una storpiatura del latino \"paralisium\" (\"anfiteatro\"), che per influenza della parola \"parlare\", fu detto che indicasse il luogo dove si tenevano le riunioni di cittadini. Fu progressivamente riempita di costruzioni, variamente utilizzate come deposito di sale, polveriera, carcere.\nSolo nell'Ottocento, per opera dell'architetto lucchese Lorenzo Nottolini, fu decisa una ripresa urbanistica dell'antica struttura. Fu dunque liberato lo spazio dell'arena dalle piccole costruzioni che vi si affollavano e fu aperta la \"via dell'anfiteatro\" che ne ripercorre all'esterno il profilo ellittico. Il nuovo spazio urbano fu utilizzato per il mercato cittadino (mercato delle vettovaglie), fino a che - nella prima met\u00e0 del Novecento - la sede fu spostata nel Mercato del Carmine.\nAd oggi il piano della piazza, sulla quale si aprono numerosi negozi, \u00e8 rialzato di circa 3 metri rispetto all'arena romana. L'accesso alla piazza \u00e8 possibile tramite 4 porte a volta, ma solo una di queste, la pi\u00f9 bassa, ricalca esattamente uno degli originari accessi. Una curiosit\u00e0 da notare, \u00e8 la croce incisa su una mattonella al centro della piazza, nel punto di intersezione tra le 4 porte."}
{"id": "418389", "revid": "11959", "url": "https://it.wikipedia.org/wiki?curid=418389", "title": "Accordo Faisal-Weizmann", "text": ""}
{"id": "418400", "revid": "1318658", "url": "https://it.wikipedia.org/wiki?curid=418400", "title": "Oscar al miglior sonoro", "text": "L'Oscar al miglior sonoro (\"Academy Award for Best Sound\"), precedentemente chiamato Oscar al miglior mixaggio sonoro, viene assegnato al sonoro votato come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar. Prima della 93\u00aa edizione dei premi Oscar, l'Oscar al miglior mixaggio sonoro e l'Oscar al miglior montaggio sonoro erano premi separati.\nVincitori e candidati.\nL'elenco mostra il vincitore di ogni anno, seguito dai film che hanno ricevuto una \"nomination\", se possibile con il titolo in italiano.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Nel 1930 si sono svolte due diverse edizioni del premio, una ad aprile ed una a novembre, mentre nel 1933 non \u00e8 stato assegnato alcun premio.\nPer maggiori informazioni si veda la voce Cerimonie dei premi Oscar."}
{"id": "418402", "revid": "1318658", "url": "https://it.wikipedia.org/wiki?curid=418402", "title": "CNL", "text": ""}
{"id": "418413", "revid": "6340", "url": "https://it.wikipedia.org/wiki?curid=418413", "title": "Takk", "text": ""}
{"id": "418418", "revid": "6340", "url": "https://it.wikipedia.org/wiki?curid=418418", "title": "\u00c1g\u00e6tis Byrjun", "text": ""}
{"id": "418422", "revid": "93436", "url": "https://it.wikipedia.org/wiki?curid=418422", "title": "Queste oscure materie", "text": "Queste oscure materie (\"His Dark Materials\") \u00e8 una trilogia di genere fantasy scritta da Philip Pullman e pubblicata dal 1995 al 2000; \u00e8 composta da \"La bussola d'oro\", \"La lama sottile\", \"Il cannocchiale d'ambra\". Ha avuto trasposizioni cinematografiche e televisive.\nTrama.\nLyra vive in Inghilterra in un mondo alternativo in cui ogni persona \u00e8 affiancata da un proprio \"Daimon\", un alter ego animale che permette la connessione alla \"Polvere\", un elemento che permette di rendere reali i propri pensieri. Il Magisterium, al fine di dominare il mondo, vuole eliminare questa possibilit\u00e0. A seguito della scomparsa di alcuni bambini, Lyra, per svelarne il mistero, viaggia attraverso mondi paralleli.\nRomanzi e racconti.\nPrima trilogia\nRacconti\nSeconda trilogia\nIl 19 ottobre 2017 \u00e8 stato pubblicato in italiano da Salani \"La belle sauvage\" il primo volume di una nuova trilogia intitolata \"Il Libro della Polvere\". Per l'edizione italiana, i primi tre volumi, distribuiti da Salani, sono stati pubblicati sia come singolo libro, sia in un unico volume in edizione economica, intitolato \"Queste Oscure Materie\".\nTitolo.\nLa trilogia trae il suo titolo da un verso del \"Paradiso perduto\" di John Milton. Il brano posto all'inizio de \"La bussola d'oro\" recita infatti:\nPersonaggi.\nRoger Parslow.\nRoger Parslow vive in un mondo parallelo al nostro, al Jordan College di Oxford nel quale svolge il lavoro di garzone di cucina; \u00e8 il migliore amico e compagno di giochi di Lyra. Roger sembra avere un carattere simile a quello di Lyra, anche se pi\u00f9 moderato: lui cerca di frenare le idee dell'amica quando queste diventano troppo ambiziose. I due passano le giornate scorrazzando per i tetti, litigando con i gyziani ed esplorando Oxford e i sotterranei del College. Poco dopo l'arrivo al College dello zio di Lyra, Roger scompare, come molti altri bambini prima di lui, a causa degli \"Ingoiatori\" (o meglio, dell'Intendenza Generale per l'Oblazione) e cos\u00ec Lyra decider\u00e0 di mettersi alla sua ricerca. Lyra riuscir\u00e0 effettivamente a salvarlo, insieme agli altri bambini prigionieri, e in seguito i due si recheranno con il pallone di Lee Scoresby verso Svalbard, per portare a Lord Asriel, padre della ragazzina, ci\u00f2 che serve. In seguito alla caduta del pallone, e dopo lo scontro fra Iorek e Iofur, il re degli orsi del ghiaccio, Lyra e Roger possono finalmente recarsi verso la dimora di Asriel, tenuto prigioniero dagli orsi del ghiaccio. Lyra pensava che ci\u00f2 di cui il padre aveva bisogno fosse l'aletiometro, mentre invece era Roger stesso. Asriel rapisce quindi Roger, e lo porta sulle pendici di un crepaccio. Alla fine del primo libro Roger muore, nonostante i tentativi di Lyra di salvarlo, poich\u00e9 viene separato dalla sua Salcilia. Dalla rottura del legame scaturisce della potentissima energia che viene utilizzata da Lord Asriel per creare il ponte verso il mondo di Cittagazze, in cui si svolger\u00e0 il secondo romanzo. Si rincontrer\u00e0 con Lyra, durante \"Il Cannocchiale d'Ambra\" (terzo e ultimo romanzo della trilogia), nel mondo della morte, prima di dissolversi definitivamente tornando nel mondo umano, attraverso il passaggio aperto da Will su suggerimento di Lyra, dove, finalmente in pace, gli spiriti dei morti potranno servire a creare nuove vite; Roger \u00e8 proprio il primo a ricongiungersi nell'universo, e solo prima di svanire nell'aria sembra essere veramente felice.\nWill Parry.\nWill Parry \u00e8 un bambino responsabile che si prende cura della madre, che soffre, almeno apparentemente, di gravi disturbi mentali. \u00c8 coraggioso, altruista e molto riservato e discreto, quasi sfuggente. Suo padre, John Parry, era stato un esploratore, dichiarato disperso durante una spedizione nell'Artide. A differenza di Lyra, che vive in una dimensione parallela, vive nel nostro mondo, e abita in una cittadina vicino ad Oxford. Costretto a fuggire di casa, dopo aver affidato la madre alla sua insegnante di pianoforte Will giunge ad Oxford, dove trova casualmente un portale attraverso il quale entra in un altro mondo, quello della citt\u00e0 di Cittagazze, dove incontra solo bambini. In questo luogo infatti vivono gli Spettri, esseri che si cibano dei daimon, ossia delle anime, degli adulti e che sono invisibili e indifferenti ai bambini. A Cittagazze Will conosce Lyra: la ragazzina come lui ha attraversato una finestra che dal suo mondo portava a questa dimensione. I due diventano presto amici, nonostante la sorpresa e la paura provata da Lyra nel vedere che Will non possiede (almeno apparentemente) un daimon. Successivamente, Will viene in possesso di un coltello molto particolare (la \"lama sottile\", appunto), talmente affilato da poter tagliare qualsiasi materiale e in grado di fendere la spazio creando finestre di congiunzione tra le varie dimensioni. Il ragazzino vince quest'arma in un combattimento in cui perde due dita della mano sinistra, segno che identifica coloro che sono i degni portatori della Lama Sottile. Infatti tutti i precedenti possessori del coltello hanno perso in un modo o nell'altro le stesse due dita. In seguito si scoprir\u00e0 che \u00e8 lo stesso utilizzo della lama sottile al fine di creare le finestre a generare gli spettri. Nel terzo libro della trilogia l'amicizia tra Will e Lyra si rafforza, e i due ragazzini affrontano insieme tutte le avventure, tra cui l'abbandono temporaneo dei loro daimon necessario al successivo viaggio nel mondo della Morte, conclusosi con l'apertura di una finestra da cui gli spiriti che vagano tristi e malinconici possono uscire in un mondo e dissolversi e riunirsi cos\u00ec alla sostanza dell'universo. Alla fine del terzo libro della trilogia i due, dopo un racconto narrato loro da parte di Mary Malone, scoprono di essere innamorati. Pochi giorni dopo la scoperta, tuttavia, vengono a sapere dai loro daimon (dopo averli ritrovati e dopo che Will conosce il suo, che fino a quel momento gli era stato invisibile) che non potranno restare insieme: i daimon si ammalano e muoiono in poco tempo insieme al loro possessore se vivono in un mondo che non \u00e8 il loro mondo d'origine, e nessuna finestra pu\u00f2 essere lasciata aperta per evitare dispersione di Polvere tranne una, e i due ragazzi decidono di lasciare aperta quella del mondo della morte. Devono cos\u00ec lasciarsi senza possibilit\u00e0 di rivedersi. Will distrugger\u00e0 il coltello per evitare ulteriori danni e torner\u00e0 nella sua Oxford insieme a Mary, che gli promette di aiutarlo a uscire dai guai (era infatti ricercato a causa delle scoperte del padre sulle finestre tra i mondi) e a curare sua madre. Da quel momento non si sa pi\u00f9 niente di Will n\u00e9 di Mary.\nMarisa Coulter.\nMarisa Coulter \u00e8 uno dei pi\u00f9 potenti agenti del Magisterium tanto da diventare capo della Intendenza Generale per l'Oblazione, conosciuti meglio con l'acronimo di \"Ingoiatori\", in quanto il loro scopo era rapire i bambini per portarli in un centro ricerca nel Nord del mondo, un luogo conosciuto come Bolvangar. Seguita sempre dal suo daimon, un perfido scimmiotto dorato rimasto senza nome, la signora Coulter appare fin dall'inizio come un personaggio misterioso ed ambiguo, a causa dell'estremo interesse che nutre verso la protagonista, la piccola Lyra Belacqua, tant'\u00e8 che porta la bambina ad abitare con lei a Londra. Pi\u00f9 avanti si scoprir\u00e0 che la Signora Coulter altri non \u00e8 che la madre di Lyra, e che suo compagno e padre della bambina fu Lord Asriel. Per contrasti con la Chiesa, la signora Coulter non pot\u00e9 tenere l'infante, generata al di fuori del matrimonio (essendo lei gi\u00e0 sposata con Edward Coulter, ucciso da Lord Asriel per autodifesa) e cos\u00ec incaric\u00f2 Lord Asriel di affidarla al Jordan College. Dopo che Lyra fugge da casa sua, la signora Coulter si ricongiunger\u00e0 con la figlia solo a Bolvangar, riuscendo a salvarla appena in tempo dall'Intercisione, ossia la separazione artificiale di una persona dal suo daimon. Solo a Bolvangar, Lyra capir\u00e0 che la madre l'ha tenuta con s\u00e9 a Londra in modo che non potesse essere rapita dagli ingoiatori. Bramosa di avere l'Aletiometro della bambina, la Coulter tenta di sottraglierlo, ma cade vittima di una mosca spia che lei stessa aveva mandato e che Lyra aveva imprigionato in un contenitore. Nel tentativo di inseguire ancora una volta Lyra, Marisa Coulter la ritrover\u00e0 davanti al portale aperto da Lord Asriel al Polo Nord e tenter\u00e0 di convincere la bimba e il suo ex-amante a non oltrepassare il varco, ma senza successo. Nel film \"La bussola d'oro\" \u00e8 impersonata da Nicole Kidman.\nJohn Parry.\nJohn Parry \u00e8 il padre di Will, un soldato esploratore disperso in una spedizione al Nord quando il figlio era ancora piccolo. Will \u00e8 convinto di doverlo andare a cercare per \"coprirsi del suo manto\", qualunque cosa voglia dire. Nel corso dell'opera veniamo a sapere che durante quella spedizione al Nord John Parry aveva attraversato senza rendersene conto un portale uscendo dal suo mondo ed entrando in quello di \"Cittagazze\" e che non ero pi\u00f9 riuscito a trovare la strada per tornare indietro. Ma non voleva restare in quel mondo a causa degli spettri e cos\u00ec, ormai disperando di ritrovare il portale che lo aveva condotto l\u00ec, si era stabilito nel mondo di Lyra. Qui, aveva conosciuto la sua daimon \"Sayan K\u00f5t\u00f5r\", una procellaria. Si era dato un altro nome, Stanislaus Grumman, nome che compare spesso fin dal primo capitolo del primo libro, infatti, dopo un periodo di osservazione, si era fatto ammettere nella cerchia degli studiosi di quel mondo entrando a far parte dell'accademia di Berlino e divenendo ben presto un personaggio di spicco fra i \"teologi sperimentali\" (i fisici nel mondo di Lyra). Inoltre si era fatto adottare da una trib\u00f9 di tartari e iniziare come sciamano e si era sottoposto alla \"trapanazione\", vale a dire praticare un foro nell'osso della calotta cranica, poi ricoperto nuovamente di pelle, per permettere alla Polvere di entrare con pi\u00f9 agio nel cervello. Dopo anni, ormai stremato per la lunga permanenza fuori dal suo mondo, John Parry, o Stanislaus Grumman che dir si voglia, decide che prima di morire vuole compiere un ultimo sforzo: cercare il portatore della Lama Sottile e consigliargli di aiutare Lord Asriel. Aiutato da Lee Scoresby parte alla ricerca del portatore. I due uomini muoiono entrambi in quel viaggio, Lee prima e John poi, ma non prima che quest'ultimo sia riuscito a eseguire il compito che si era proposto. Dopo aver detto al portatore cosa avrebbe dovuto fare, un attimo dopo essersi reso conto che questo \u00e8 Will, il suo stesso figlio, viene ucciso da una strega, \"Juta Kamainen\" che voleva vendicarsi di essere stata respinta quando gli aveva offerto il suo amore: John Parry era rimasto sempre fedele alla moglie anche se non poteva rincontrarla.\nJohn Faa.\nJohn Faa \u00e8 il capo supremo dei gyziani delle Fens. Persona seria, sapiente e giusta, dall'aspetto duro ma non crudele. Ne la bussola d'oro organizza una spedizione del suo popolo al Nord per cercare i bambini rapiti dagli \"ingoiatori\" (Intendenza Generale per l'Oblazione), e riportarli in salvo a casa. Quando Lyra impara a leggere l'aletiometro consente alla ragazzina di aggiungersi alla spedizione, infatti lo strumento potrebbe essere molto utile ai viaggiatori. Alla fine della trilogia sar\u00e0 sempre lui, con i suoi vascelli, a riportare Lyra nella sua Oxford.\nFarder Coram.\nFarder Coram \u00e8 un vecchio saggio dei gyziani, consigliere di John Faa, e aiuter\u00e0 Lyra nell'imparare a comprendere il linguaggio dell'aletiometro. Il daimon di Farder Coram \u00e8 una bellissima gatta dal pelo bruno-dorato di nome Sophonax. Da giovane era stato l'amante della strega Serafina Pekkala e da lei aveva avuto un figlio, morto in giovane et\u00e0. Dopo un periodo di convivenza per\u00f2, alla morte della madre di Serafina, questa aveva dovuto andare ad occupare il posto di regina del clan di streghe del lago Enara, ereditato dalla defunta, lasciando Farder Coram che da allora era rimasto solo. Durante lo svolgimento del libro \u00e8 uno dei primi a cogliere il grande potenziale di Lyra, e infatti quest'ultima imparer\u00e0 ad apprezzare moltissimo sia Farder Coram sia il suo bellissimo daimon. Nel terzo libro appare solo brevemente, quando, alla fine del libro, le navi gyziane accompagneranno Lyra a casa, nel suo mondo.\nSerafina Pekkala.\nSerafina Pekkala \u00e8 la regina delle streghe del lago Enara, al Nord del mondo parallelo dove \u00e8 ambientato la bussola d'oro. Donna longilinea, dalla carnagione lunare ed i lunghissimi capelli biondi, ha per daimon una grande oca selvatica maschio di nome Kaisa. In passato \u00e8 stata la compagna del gyziano Farder Coram, che l'aveva salvata e curata dopo che lei aveva fatto una brutta caduta in volo. Nel periodo di convivenza aveva avuto un figlio, morto in giovane et\u00e0. Nonostante lei e Farder Coram fossero molto innamorati si erano dovuti separare alla morte della madre di Serafina perch\u00e9 quest'ultima era dovuta tornare al Nord a ricoprire tutti gli oneri del titolo di regina che la madre le aveva lasciato in eredit\u00e0. I due si rincontreranno nella Bussola D'Oro, anche se ormai Farder Coram \u00e8 molto invecchiato, al contrario di lei che, quale strega, vive centinaia d'anni e perci\u00f2 invecchia molto pi\u00f9 lentamente. Su invito di Farder Coram aiuta i gyziani nella missione, cui partecipa anche la protagonista Lyra Belacqua, di salvataggio dei bambini rapiti e portati nell'artico, a Bonvalgar dall'organizzazione Intendenza Generale per l'Oblazione. Come le altre streghe vola su un ramo di pino nuvola, specie di aghifoglie presente nel suo mondo ed \u00e8 in grado di rendersi invisibile o meglio: dopo essersi concentrata riesce ad avere un aspetto cos\u00ec insignificante da rendere quasi impossibile notarla. Nel film, uscito in Italia il 14 dicembre 2007, \u00e8 interpretata da Eva Green, mentre nella serie televisiva \"His Dark Materials - Queste oscure materie\" \u00e8 interpretata da Ruta Gedmintas. Una differenza sostanziale \u00e8 che nella serie TV Kaisa \u00e8 un girifalco\nRuta Skadi.\nRuta Skadi \u00e8 la regina del clan di streghe di \"Lettonia\" e compare per la prima volta nel secondo volume della trilogia durante un sabba organizzato da Serafina Pekkala. Una grande bellezza, orgoglio spietato, fascino misterioso e un'ampia dose di determinata energia, sono le qualit\u00e0 che la caratterizzano. Tra i suoi amanti c'\u00e8 lo stesso Lord Asriel, alle cui armate il suo clan, insieme a molti altri, si unir\u00e0 nella lotta contro l'Autorit\u00e0 di Dio Padre Onnipotente.\nLee Scoresby.\nLee Scoresby \u00e8 un \"aeronauta\" proveniente dal Texas. Il suo daimon \u00e8 una lepre di nome Hester. Esord\u00ec ne \"La bussola d'oro\" dove conosce Lyra Belacqua, cui si affezioner\u00e0 molto. Infatti era stato assunto insieme all'amico Iorek Byrnison come ausiliario nella missione organizzata dai gyziani di cui fa parte anche la giovane protagonista. Ne \"La lama sottile\" incontra lo studioso, esploratore e sciamano John Parry (o Stanislaus Grumman come si faceva chiamare quando era nel mondo di Lyra). Lee lo accompagner\u00e0 alla ricerca del portatore della Lama Sottile per poter aiutare Lord Asriel a realizzare il suo piano. Alla fine del viaggio Lee e Grumman (o Parry) verranno attaccati da quattro zeppelin. La magia dello sciamano riuscir\u00e0 a distruggerne tre ma dei soldati dell'ultimo dovr\u00e0 occuparsi personalmente Lee con il suo fucile; vista la sua bravura nell'usare le armi da fuoco, li uccider\u00e0 tutti, consentendo allo sciamano di mattersi in salvo, ma Lee morir\u00e0 nello scontro. Lee Scoresby \u00e8 stato interpretato da Sam Elliott nella rappresentazione cinematografica de \"La bussola d'oro\". Nella serie televisiva \"His Dark Materials - Queste oscure materie\" \u00e8 interpretato da Lin-Manuel Miranda.\nMary Malone.\nMary Malone \u00e8 una fisica e lavora nell'istituto di ricerca della Oxford di Will Parry. Da giovane era stata una suora ma aver preso i voti non le aveva impedito di continuare a studiare la fisica ed era diventata una suora-scienziata. Anni prima aveva ottenuto dai superiori il permesso di partecipare a una conferenza sulla fisica a Lisbona e alla conclusione era andata con dei suoi colleghi a una cena. Durante questa cena si era invaghita di un collega seduto davanti a lei, Alfredo Montale, e ricordandosi del suo primo, e fino ad allora unico, innamoramento, aveva scoperto che la vita spirituale non era tutto, neanche per lei. Non solo, si era resa conto che Dio non esisteva e che perci\u00f2 lei era sola, sola ma libera. Cos\u00ec aveva deciso di lasciare il convento. Quando Lyra, consigliata dall'Aletiometro, irrompe nel laboratorio di Mary, la fisica \u00e8 impegnata in degli studi sulla \"materia oscura\" o, come la chiamano nel suo gruppo di ricerca, le \"Ombre\". Inizialmente scettica, Mary inizia ad ascoltare quella strana ragazzina che sa un sacco di cose sulle sue Ombre, che lei chiama Polvere. Ma i potenti del suo mondo vogliono far portare gli studi del gruppo di Mary in direzioni poco pulite e la studiosa \u00e8 costretta o ad assecondarli o a farsi da parte. Prima di andarsene per\u00f2 Mary, consigliata da Lyra, riesce a manomettere il computer collegato alle apparecchiature del suo laboratorio per farla parlare con la Polvere tramite parole scritte. Le Ombre si dichiarano essere Angeli: gli angeli che si erano ribellati all'Autorit\u00e0 nella prima guerra dei cieli. Inoltre le dicono che nella seconda guerra, quella che si sta preparando, lei avr\u00e0 un ruolo molto importante: dovr\u00e0 \"fare il serpente\". Mary, anche se perplessa e piena di domande, decide di fidarsi e scappa nel mondo di Cittagazze. Da questo poi passa in un altro. Qui viene accettata da un amichevole popolo, i Mulefa, in particolare fa amicizia con una femmina, Atal, e impara a cavarsela con la loro lingua e i loro costumi. Qui costruisce il Cannocchiale d'Ambra che le permetter\u00e0 di vedere la Polvere, ed \u00e8 qui che incontrer\u00e0 Will e Lyra, li accoglier\u00e0 presentandoli ai Mulefa e potr\u00e0 tentarli, prima che ognuno ritorni nel proprio mondo.\nIorek Byrnison.\nIorek Byrnison \u00e8 il sovrano di Svalbard; \u00e8 uno dei personaggi pi\u00f9 importanti della trilogia. Re per diritto di nascita, Iorek \u00e8 stato privato del trono dopo aver ucciso un altro orso (il quale, in realt\u00e0, era stato drogato dall'aspirante re Iofur Raknison e aveva assunto un comportamento aggressivo, fatto mai dimostrato); in seguito all'uccisione, Iorek viene messo al bando e lascia la sua terra, finendo a lavorare in un villaggio, Trollesund, in cambio di poco cibo e molto alcol. Una notte mentre Iorek addormentatosi dall'eccessivo alcool dato dagli abitanti umani viene derubato della sua armatura. Al risveglio l'enorme orso, furioso per l'atto di averlo separato dalla sua armatura (Per i panserbjorne l'armatura ha lo stesso valore e legame dei Daimon) rade al suolo mezza citt\u00e0 per ritrovarla, disintegrando la banca e la stazione di polizia nella sua ricerca, finendo per non riuscire a riprendersela. Arreso, Iorek Byrnison cade in uno stato di depressione, perdendo addirittura la voglia di vivere, annegando cos\u00ec la sua memoria e la vergogna dell'esilio negli alcolici. Solo l'arrivo di Lyra e del suo vecchio amico Lee Scoresby lo riscuotono. Lyra grazie al suo aletiometro capisce che Iorek \u00e8 innocente e che la gente della citt\u00e0 lo ha ingannato facendolo ubricare per rubargli l'armatura. La citt\u00e0 ha promesso che quando Iorek avrebbe riparato tutti i danni causati, avrebbe infine riavuto indietro la sua armatura. Ma Lyra col suo aliettometro capisce che si tratta di una menzogna. Rivelando infine a Iorek dove si trova la sua armatura, l'orso ringrazia la piccola bambina e che avr\u00e0 un debito a vita nei suoi confronti. Dopo essersi ripreso l'armatura, Iorek torna a Svalbard, uccide Iofur e diventa re. Il debito con Lyra e la sincera amicizia che lega ormai il gigante corazzato e la bambina fanno di Iorek un formidabile compagno, sempre pronto ad aiutare nelle situazioni pi\u00f9 rischiose. Ma il contributo di Iorek non si limita all'azione: grazie alle sue eccezionali doti di fabbro riesce ad esempio ad aggiustare la Lama Sottile, quando Will Parry la spezza accidentalmente. Anche fra Iorek e Will sorge un'amicizia, che per\u00f2 non ha nulla a che vedere con l'affetto quasi paterno che l'orso prova per Lyra: \u00e8 pi\u00f9 che altro un reciproco rispetto, fra due individui dal carattere forte e competitivo che in fondo sono molto simili. Iorek \u00e8 il pi\u00f9 grande e forte dei compagni di Lyra.\nIofur Raknison.\nIofur Raknison \u00e8 un orso corazzato molto grosso, molto forte e molto ambizioso. Per arrivare al trono di Svalbard Iofur architetta un piano notevole: egli droga infatti un altro orso, alterando il suo comportamento e spingendolo ad aggredire Iorek Byrnison durante un rituale di corteggiamento di un'orsa. Iorek reagisce uccidendolo e per questo viene esiliato: qualora tornasse, Iorek verrebbe giustiziato. Iofur, successore di Iorek, diventa quindi re, ma presto la sua salute mentale vacilla: egli vuole infatti un daimon, a tutti i costi. I \"panserbj\u00f8rne\" non possiedono daimon materiali come gli esseri umani, per loro questo legame mistico \u00e8 sostituito dal legame con l'armatura; Iofur tuttavia non lo accetta, vuole essere un umano e porta sempre con s\u00e9 una bambola di pezza fingendo che sia un daimon. Lyra riesce a sfruttare questa sua condizione. Quando la bambina arriva a Svalbard (poco prima dell'arrivo di Iorek, che vuole riprendersi il trono) si finge il daimon di Iorek: dice di voler lasciare Iorek e di voler stare con Iofur, a patto che Iofur affronti Iorek in duello e che non lo faccia uccidere direttamente. Normalmente l'astuzia di un orso corazzato scopre ogni inganno; la mente di Iofur \u00e8 tuttavia annebbiata dal desiderio di essere un umano e crede a Lyra. All'arrivo di Iorek i due si affrontano in duello. Iofur, pi\u00f9 grosso e pi\u00f9 riposato, ha inizialmente la meglio; Iorek riesce tuttavia a bluffare, fingendo di avere un arto ferito, e Iofur si fa ingannare una seconda volta. Quando Iofur abbassa la guardia deridendo Iorek, questo gli stacca di netto la mandibola e lo finisce con un morso alla gola. Nell'adattamento cinematografico il suo nome \u00e8 Ragnar Sturlusson e viene doppiato dall'attore Ian McShane.\nLord Asriel.\nLord Asriel \u00e8 il padre di Lyra Belacqua, nonostante si finga suo zio all'inizio della storia. Il suo daimon \u00e8 un leopardo delle nevi femmina, chiamato \"Stelmaria\". Fin da giovane aveva dimostrato un'irrefrenabile attrazione per il Nord, partecipando a numerose missioni grazie alle quali aveva accumulato potere e ricchezze. Dopo alcuni anni aveva incontrato una donna, con la quale aveva avviato una relazione clandestina: Marisa Coulter, gi\u00e0 moglie di Lord Edward Coulter, uomo politico tra i pi\u00f9 fidati consiglieri del re. Dopo poco tempo era nata Lyra, e la madre aveva deciso di nasconderla in un luogo sicuro, facendo credere che fosse morta; questo, per\u00f2, non era stato sufficiente a proteggere la piccola da Lord Coulter, accecato dall'ira per il tradimento sub\u00ecto, spinto da un potente impulso omicida. Il tempestivo arrivo di Lord Asriel lo aveva costretto a ingaggiare un duello, dal quale Asriel usciva vincitore e la piccola Lyra salva; il fatto non rimase per\u00f2 privo di conseguenze per Lord Asriel, che venne processato, dichiarato colpevole e punito con la confisca di tutti i suoi beni. Durante la battaglia contro l'Autorit\u00e0, Lord Asriel e la signora Coulter, con uno stratagemma che fa leva sulla sensibilit\u00e0 alle tentazioni della carne tipica degli angeli, attirano il Reggente del Regno dei Cieli, che ormai ha preso il posto dell'Autorit\u00e0 in preda a demenza senile, l'angelo Metatron, nelle profondit\u00e0 di un abisso infernale, in cui lo attaccano, anche con l'aiuto dei loro daimon, e con determinazione e un pizzico di fortuna riescono a precipitarlo, sacrificandosi entrambi, insieme, per garantire la salvezza della loro figlia Lyra (che, nel frattempo, si \u00e8 imbattuta nel vecchio Dio sulla lettiga di cristallo in cui viaggia, e invitandolo a uscirne, ne ha decretato la dissoluzione). L'attore che interpreta Lord Asriel nel film tratto dal romanzo \"Queste oscure materie - La bussola d'oro\", \u00e8 l'inglese Daniel Craig.\nNella serie tv His Dark Materials - Queste oscure materie Asriel \u00e8 interpretato dall'attore scozzese James McAvoy.\nMetatron.\nEnoch, conosciuto anche come Metatron, \u00e8 il reggente del Regno dei cieli. Dopo aver imprigionato Dio, in preda alla demenza senile, in una lettiga di cristallo, ne prende il posto come capo degli angeli. Nell'ultimo libro combatte contro i ribelli al Regno dei cieli, comandati dall'esploratore Lord Asriel, decisi a liberarsi del potere divino per essere liberi. Alla fine Lord Asriel si ricongiunge con Marisa Coulter, agente dell'organizzazione religiosa Magisterium, che un tempo aveva amato e con cui aveva avuto una figlia (Lyra Belacqua, la protagonista della saga) ed insieme riescono ad attirare Enoch in un baratro infernale creato in seguito all'esplosione di una bombainterdimensionale e a precipitarlo con l'aiuto dei loro daimon, sacrificandosi nell'atto.\nOrganizzazioni.\nMagisterium\nNel mondo di Lyra la vita dei cittadini \u00e8 rigidamente controllata dalla Chiesa, amministrata dal Magisterium, cio\u00e8 un insieme di coorti, consigli e collegi in cui si riuniscono gli alti gradi della gerarchia ecclesiastica. Infatti le divisioni e rivalit\u00e0 interne sono da tempo troppo incancrenite e rigide perch\u00e9 si abbia un'unanimit\u00e0 nell'elezione di un unico Papa. Il Magisterium \u00e8 stato fondato dopo la morte del Papa Giovanni Calvino, che a suo tempo spost\u00f2 la Santa Sede da Roma a Ginevra, dove tutt'oggi ha sede il Magisterium. Nel film compare la sede del Magisterium di Londra, dove sembra risiedere fra' Pavel e dove opera la signora Coulter. Le tre sette principali in cui si dividono tutti i religiosi professionisti sono: la \"Corte Concistoriale di Disciplina\", la \"Societ\u00e0 dell'Opera del Santo Spirito\" e il \"Consiglio Episcopale\". Qui presentate in graduatoria in base a quanto sono attive nella questione della soppressione della giovane Lyra, e alla loro spietatezza nell'indagare sul problema della Polvere. In particolare la Corte Concistoriale \u00e8 stata fondata da Calvino stesso, per le sue attivit\u00e0 di controllo sulla vita culturale ed accademica lo si pu\u00f2 considerare il corrispettivo del Sant'Uffizio nel mondo di Lyra. Quest'agenzia \u00e8 diretta da 12 consiglieri (tra cui un Presidente) ed ha sviluppato dottrine non ammesse dalla Chiesa Ufficiale a cui per\u00f2 fanno ricorso i membri, come \"l'assoluzione preventiva\" e la \"penitenza preventiva\". Ognuno di questi tre grandi monoliti di potere \u00e8 a sua volta diviso in altre sottobranche, alcune ufficiali, altre meno, specializzate in vari settori. In particolare dalla \"Corte Concistoriale\" dipende l'Intendenza Generale per l'Oblazione di Marisa Coulter.\nIntendenza generale per l'oblazione\nNel mondo parallelo in cui inizia la storia la vita dei cittadini \u00e8 rigidamente controllata dal Magisterium a capo della Chiesa. L'Intendenza \u00e8 una delle correnti ufficiose in cui \u00e8 diviso. Creata e diretta da Marisa Coulter si \u00e8 specializzata nello studio della Polvere e ben presto ha cominciato a rapire dei bambini (in genere tra i pi\u00f9 poveri e diseredati) per compierci degli esperimenti e approfondire la questione. In particolare aveva sviluppato un processo chiamato \"intercisione\", che separava il daimon dalla persona rendendo quest'ultima incapace di provare sentimenti e senza volont\u00e0 e proteggendola dalla Polvere. Alla maggior parte della popolazione questa attivit\u00e0 era tenuta nascosta, perci\u00f2, a causa delle assidue sparizioni di bambini, si cre\u00f2 la leggenda di una banda di ignoti rapitori, chiamati Ingoiatori, figure intorno a cui erano fiorite le pi\u00f9 agghiaccianti favole.\nAmbientazioni.\nCittagazze.\nCittagazze, o Ci'gazze, \u00e8 una citt\u00e0 appartenente a uno dei tanti universi paralleli presenti nella trilogia, e viene inizialmente nominata nel primo volume della serie, La bussola d'oro, descritta come una citt\u00e0 in un altro mondo, sospesa a mezz'aria e visibile attraverso l'aurora boreale.\nI personaggi la raggiungono, per\u00f2, solo nel secondo romanzo, \"La lama sottile\". Inizialmente Cittagazze e il suo universo erano prosperi, fino all'invenzione da parte dei filosofi della Gilda della Torre degli Angeli di \u00c6sah\u00e6ttr, un coltello in grado di aprire passaggi fra gli universi. Gli abitanti della citt\u00e0 e dell'universo di Cittagazze diventarono cos\u00ec parassiti, sopravvivendo con furti agli abitanti degli altri mondi. Mondo ormai decadente, venne quindi infestato dagli spettri, entit\u00e0 senza corpo nate dai varchi causati dalla lama sottile che si nutrono dell'anima, o dei daimon, della popolazione adulta. I bambini sono quindi gli unici esseri umani che possano vivere senza timore, anche se in un mondo ed una citt\u00e0 abbandonata e senza possibilit\u00e0 di futuro. Qui trovano rifugio Lyra Belacqua e Will Parry, ed \u00e8 qui che quest'ultimo trover\u00e0 il coltello. Nel terzo volume della serie, Il cannocchiale d'ambra, Cittagazze appare in scene con protagonisti padre Gomez e, nell'ultimo capitolo, Lyra, Will, Serafina Pekkala, Mary Malone e i gyziani.\nJordan College di Oxford.\nIl Jordan College \u00e8 una struttura universitaria nella citt\u00e0 di Oxford ed \u00e8 la casa della giovane Lyra. Nonostante la collocazione sia molto simile a quella reale, alcuni dettagli sono diversi dalla realt\u00e0. Ad esempio, la posizione del Jordan College nell'universo parallelo \u00e8 analoga a quella dell'Exeter College, nella citt\u00e0 di Oxford. Tuttavia l'Exeter College non \u00e8 il pi\u00f9 vecchio college dell'universit\u00e0 di Oxford, ma il quarto pi\u00f9 vecchio (mentre nel romanzo viene evidenziato ripetutamente il Jordan come il pi\u00f9 antico di tutta l'Inghilterra).\nRepubblica dei Cieli.\nLa Repubblica dei Cieli \u00e8 una nazione descritta nel romanzo \"Il cannocchiale d'ambra\". Uno dei personaggi, Ogunwe, la definisce come un ideale di stato indipendente dal Regno dei Cieli:\nSolo in seguito, nel romanzo, la \"Repubblica dei Cieli\" viene definita da John Parry non come una nazione fisica, ma come una condizione morale e sociale:\nSecondo l'autore, l'espressione \"Repubblica dei Cieli\" indica l'importanza per gli uomini di replicare sulla Terra il Regno dei cieli cristiano dopo quell'evento metaforico che definisce \"la morte di Dio\", per contrastare il senso di alienazione e nichilismo che esso provoca:\nAllo stesso tempo, per\u00f2, l'idea della Repubblica non \u00e8 in contrasto con quella della religione e dei suoi enti, e si basa sul senso etico personale:\nIn un articolo pubblicato nel 2001 su \"The Horn Book Magazine\" intitolato \"The Republic of Heaven\", Pullman scrive che, operando nella Repubblica dei Cieli, si pu\u00f2 dare una risposta alla domanda del nostro scopo, superando questo senso di alienazione:\nUniverso narrativo.\nAll'interno dell'universo immaginario della trilogia sono definiti alcuni elementi che risultano centrali nella narrazione.\nPolvere.\nLa \"Polvere\", chiamata anche \"Particelle di Rusakov\" (sempre nel mondo parallelo in cui inizia la storia) e \"Ombre\" o \"Sraf\" (in altri universi paralleli) \u00e8 un elemento di una centrale rilevanza nella trama della trilogia. La prima volta che compare \u00e8 nel primo capitolo del primo libro dove Lord Asriel, zio della protagonista, ne discute con gli accademici del Jordan College di Oxford. Tutto ci\u00f2 che la riguarda \u00e8 avvolto in un mistero che si dirada molto lentamente col procedere delle vicende della giovane protagonista Lyra. Tutto quello che sappiamo all'inizio \u00e8 che \u00e8 invisibile se non fotografata con speciali filtri e che si deposita sugli esseri umani, in particolare sugli adulti. Lyra scopre che un'organizzazione religiosa chiamata Intendenza Generale per l'Oblazione, diretta da Marisa Coulter si occupa di studiare il fenomeno compiendo oscuri esperimenti sui bambini e che, per evitare che si sviluppino interpretazioni diverse da quelle decise da loro, vale a dire eresie, aveva imprigionato lo zio Asriel. Sicura che questo sia inaccettabile, l'intrepida ragazzina decide di andare a salvare tanto lo zio quanto i bambini, aiutata in questo da molti altri personaggi. A guidarla in questa impresa c'\u00e8 un misterioso strumento, l'Aletiometro, che serve ad avere risposte alle domande, e veniamo a sapere che funziona proprio comunicando con la Polvere. Al termine della missione di salvataggio scopre che la Chiesa, e con essa tutti gli esponenti del Magisterium compresa la signora Coulter, credono che la Polvere sia la prova fisica del peccato originale e che perci\u00f2 vada debellata e distrutta. Nel secondo volume della trilogia la fisica Mary Malone, con cui Lyra entra in confidenza, sta svolgendo esperimenti sulla Polvere: ha scoperto che si deposita anche sui manufatti degli uomini e che vi rimane sopra anche millenni dopo che questi sono stati creati. Sempre la dottoressa Malone scopre che la Polvere non \u00e8 altro che la materia che forma gli Angeli e di cui si alimenta l'intelligenza umana. Nell'ultimo volume incontriamo uno strano popolo, i Mulefa, che \u00e8 in grado di vederla ad occhio nudo e che sono stati i primi a capirne la reale importanza. Capiamo infatti che senza la Polvere niente ci differenzierebbe dagli animali e che \u00e8 necessario preservarla ad ogni costo, insieme al nostro libero arbitrio. Per farlo \u00e8 necessario abolire l'Autorit\u00e0 Divina che cerca di negarceli entrambi per renderci senza volont\u00e0 e pi\u00f9 facilmente assoggettabili al suo controllo. Lyra, col prima amico e poi innamorato Will, riuscir\u00e0 a preservarla salvando l'intero ventaglio delle specie pensanti di tutti i vari universi paralleli. La Polvere riesce a comunicare con gli esseri umani in vari modi: nel mondo di Lyra ci\u00f2 avviene principalmente con l'Aletiometro, mentre Mary utilizza uno speciale computer denominato \"Caverna\" e, successivamente, l\"'I Ching\".\nStrumenti.\nIn ognuno dei romanzi della trilogia appaiono alcuni strumenti che risultano centrali nella narrazione, e che danno il titolo al volume: nell'ordine, essi sono la Bussola d'oro, pi\u00f9 precisamente Aletiometro, la Lama sottile e il Cannocchiale d'ambra.\nAletiometro.\nL'aletiometro \u00e8 uno strumento d'oro che sembra una bussola e che, come dice il nome, dice sempre la verit\u00e0 (dal greco Al\u00e9theia: Verit\u00e0). Indicando con degli aghi tre dei numerosi simboli al bordo del quadrante, ognuno corrispondente ad una lunghissima serie di significati, \u00e8 possibile comporre le domande e ricevere risposte tramite un quarto ago. Si possono decifrare tutti i simboli attraverso l'apposito libro dei significati, ma Lyra \u00e8 speciale, e lo sa leggere senza bisogno di avere il libro, capendo come per magia il significato dei simboli quando l'ago li indica. Al mondo ne esistono solo sei e funzionano con la Polvere (\"Dust\"). Lyra possiede uno di quelli, che le \u00e8 stato donato dal Maestro del Jordan College prima di partire da Oxford.\nLama sottile.\nLa lama sottile \u00e8 un coltello magico che permette di aprire portali, o finestre, che da un universo conducono in un altro. Inoltre pu\u00f2 tagliare qualsiasi materiale e distruggere qualunque essere, perfino gli angeli o lo stesso Dio. Nell'aprire finestre tra i mondi genera gli spettri. Il coltello si sceglie un umano da cui essere utilizzato, segno per riconoscere il \"portatore\" \u00e8 la perdita dell'anulare e del mignolo della mano sinistra. Will riceve il coltello da Giacomo Paradisi, il precedente portatore, che lo riconosce come suo successore proprio per questa menomazione. \u00c8 chiamata anche Esahettr, cio\u00e8 \"distruttore di Dio\".\nIl nome islandese della lama sottile (usato quindi prevalentemente dagli orsi corazzati) \u00e8 \u00c6sah\u00e6ttr, che significa \"flagello di Dio\".\nCannocchiale d'ambra.\nIl cannocchiale d'ambra \u00e8 uno strumento costruito da Mary Malone nel terzo libro della trilogia. \u00c8 composto da due lastre di una specie di ambra bagnate di uno speciale olio e tenute alla distanza di un palmo l'una dall'altra. Attraverso questo speciale cannocchiale si pu\u00f2 vedere la Polvere come pulviscolo luminoso.\nTrasposizioni in altri media.\nCinema\nTelevisione"}
{"id": "418431", "revid": "1543377", "url": "https://it.wikipedia.org/wiki?curid=418431", "title": "La bella addormentata nel bosco (film)", "text": "La bella addormentata nel bosco (\"Sleeping Beauty\") \u00e8 un film diretto da Clyde Geronimi, Eric Larson, Wolfgang Reitherman e Les Clark, realizzato con la tecnica dell'animazione e prodotto da Walt Disney basandosi sulla fiaba \"La bella addormentata\" di Charles Perrault. \u00c8 il 16\u00ba Classico Disney e usc\u00ec negli Stati Uniti il 29 gennaio 1959 distribuito dalla Buena Vista Distribution.\nSulla scia di \"Biancaneve e i sette nani\" e \"Cenerentola\", lo Studio riprese una classica fiaba popolare nel tentativo di ottenere nuovamente un grande successo, ma malgrado la grande e ambiziosa qualit\u00e0 tecnica, all'uscita il film ottenne un riscontro molto freddo; il deludente incasso iniziale e l'accoglienza discordante della critica furono tali che \"La bella addormentata nel bosco\" fu l'ultimo adattamento di una fiaba prodotto dalla Disney per i successivi trent'anni (lo Studio ritorn\u00f2 al genere solo molto tempo dopo la morte di Walt Disney, con l'uscita de \"La sirenetta\" nel 1989). Il film fu col tempo totalmente rivalutato e ad oggi \u00e8 annoverato tra i capolavori di punta della Disney per il suo carattere sofisticato e ricercato.\nIl film s'ispira graficamente alle miniature gotiche del libro \"Tr\u00e8s Riches Heures du duc de Berry\", catapultando lo spettatore in uno scenario bucolico e medievaleggiante dal tratto acuminato e preciso.\nUn live action della pellicola fu realizzato nel 2014: \"Maleficent\" con Angelina Jolie nel ruolo di Malefica e Elle Fanning come la principessa Aurora, la bella addormentata nel bosco.\nTrama.\nDopo molti anni senza figli, il re Stefano e la sua consorte, la regina Leah, accolgono la nascita della loro prima e unica figlia, la principessa Aurora. I monarchi proclamano una grande festa perch\u00e9 i loro sudditi rendano omaggio alla principessa, e al raduno per il suo battesimo viene promessa la sua mano al principe Filippo, il giovane figlio del re Uberto, in modo che i regni di Stefano e Uberto siano per sempre uniti.\nTra gli ospiti ci sono tre fate buone chiamate Flora, Fauna e Serena (chiamata anche Serenella), che sono venute a benedire la bambina con dei doni. La prima fata, Flora, d\u00e0 alla principessa il dono della bellezza, mentre la fata successiva, Fauna, le d\u00e0 il dono del canto. Ma prima che Serena sia in grado di dare la sua benedizione, in un turbine di vento appare una malvagia strega di nome Malefica. Bench\u00e9 amareggiata per non essere stata invitata, la donna pensa inizialmente che si tratti di una svista. Sfacciatamente Serenella, la terza fata, la informa per\u00f2 che la causa del suo mancato invito sia il suo non essere gradita. Per vendicarsi, la strega allora maledice la principessa, proclamando che prima del tramonto del suo sedicesimo compleanno, si punger\u00e0 il dito con il fuso di un arcolaio e morir\u00e0. Re Stefano, adirato, ordina alle sue guardie di arrestare Malefica ma la strega scompare. Serena, su richiesta dei sovrani, cerca di usare la su ancora inespressa benedizione per indebolire la maledizione, e fa in modo che, invece di morire, Aurora cada in un sonno profondo dal quale pu\u00f2 essere svegliata solo dal bacio del vero amore.\nRe Stefano ordina che tutti gli arcolai del regno vengano bruciati, ma le tre fate sanno che l'incantesimo di Malefica non pu\u00f2 essere fermato cos\u00ec facilmente, ed elaborano un piano per proteggere Aurora. Le fate si travestono da contadine e, con il consenso di re e regina, portano Aurora nella casetta di un boscaiolo, allevandola fino al passaggio del suo sedicesimo compleanno.\nMentre gli anni passano, Malefica si arrabbia con i suoi bestiali tirapiedi per l'impossibilit\u00e0 assoluta che la principessa sia riuscita a sottrarsi a lei per tanti anni, quasi fosse svanita nel nulla. Le sue maldestre guardie rivelano per\u00f2 di essere state alla ricerca di una neonata per tutto il tempo, non rendendosi conto che la principessa sarebbe cresciuta. Disgustata dalla loro idiozia, dopo averli scacciati Malefica invia il suo corvo, Diablo, a cercare la ragazza.\n16 anni dopo, Aurora, ribattezzata Rosaspina (detta anche Rosa), \u00e8 cresciuta ed \u00e8 diventata una bella ragazza con le benedizioni che Flora e Fauna le hanno elargito. Sogna di potersi un giorno innamorare. Al suo sedicesimo compleanno, le tre fate chiedono a Rosa di raccogliere bacche nella foresta in modo che possano preparare una festa a sorpresa per lei. Mentre canta nella foresta, Rosa attira l'attenzione del principe Filippo, ora un bel giovane, mentre lui \u00e8 fuori in sella al suo cavallo Sansone. Quando si incontrano si innamorano all'istante. Rendendosi conto di dover tornare a casa, Rosa fugge da Filippo senza sapere il suo nome, ma gli chiede di venire alla sua casetta quella sera. Mentre lei \u00e8 fuori, le fate, inizialmente senza l'utilizzo delle bacchette magiche, cercano di preparare l'abito e la torta. Ma appena finito, la torta \u00e8 malformata e l'abito \u00e8 trasandato. Serena (avendo gi\u00e0 avvertito le altre che senza la magia non sarebbero state abili nei lavori manuali), va a prendere le bacchette magiche, ormai stufa di quella mania di non utilizzarle, per fare un secondo tentativo. Mentre tutte svolgono i loro rispettivi compiti, Flora e Serena discutono se l'abito di Aurora debba essere rosa o blu, e questo litigio causa l'uscita della luce degli incantesimi dal camino. Questo, ovviamente, attira l'attenzione del corvo Diablo, che sta sorvolando la regione, che si apposta alla porta della capanna per verificare. Quando Rosa torna a casa, le fate scoprono che Aurora \u00e8 innamorata. Cos\u00ec le dicono la verit\u00e0 e riportano la principessa (ora con il cuore spezzato) ai suoi genitori. Il corvo, appollaiato sulla porta, sente tutto e vola a riferirlo a Malefica. Nel frattempo, Filippo dice a suo padre di aver incontrato una contadina e di volerla sposare, nonostante il suo matrimonio combinato con la principessa Aurora. Re Uberto cerca, invano, di convincere Filippo a sposare la principessa al posto della contadina.\nRe Stefano sta intanto preparando la festa di compleanno di sua figlia, al quale ha invitato tutti gli abitanti del regno e altre teste coronate, tra le quali re Uberto, che comincer\u00e0 al tramonto. Nel frattempo, in una sala all'interno del palazzo, Malefica attira Aurora con un incantesimo ipnotizzante lontano dalle fate attraverso un ingresso segreto dietro a un camino, conducendola in una stanza vuota dove l'attende un arcolaio incantato. Aurora tocca il fuso, pungendosi il dito e completando la maledizione poco prima del tramonto. Le buone fate mettono Aurora su un letto nella torre pi\u00f9 alta e, per evitare che i genitori della principessa e tutto il regno scoprano la verit\u00e0, fanno un potente incantesimo su tutti i presenti convenuti a palazzo, facendoli cadere in un sonno profondo fino a quando l'incantesimo non si sarebbe rotto. Poco prima che re Uberto si addormenti, Flora lo sente dire a Stefano che suo figlio si \u00e8 innamorato di una contadina. Le fate, rendendosi conto che Aurora si sia innamorata di Filippo, vanno allora a riferirglielo; prima che possano farlo questi viene legato, imbavagliato e rapito dai tirapiedi di Malefica per impedirgli di rompere il suo incantesimo.\nLe fate scoprono il berretto da caccia di Filippo nella casetta del boscaiolo devastata e si rendono conto che Malefica lo ha fatto prigioniero. Le tre vanno alla Montagna Proibita e si intrufolano nel castello di Malefica per salvarlo.\nNella dimora di Malefica, dove il principe \u00e8 tenuto prigioniero in una cella, si sta intanto tenendo una grande festa. La strega va a trovarlo, mostrandogli che la contadina di cui si \u00e8 innamorato era davvero la principessa, la quale ora dorme pacificamente e sogna il suo vero amore, e prospettandogli di tenerlo rinchiuso fin quando sar\u00e0 ormai vecchio in punto di morte per incontrare la sua innamorata addormentata, che al contrario non sar\u00e0 invecchiata di un giorno. Lo lascia poi nella cella, ridendo con gioia della sua rabbia. Una volta che la strega se n\u2019\u00e8 andata, le fate entrano nella stanza, liberando il principe, e gli regalano la magica Spada della Verit\u00e0 e lo Scudo della Virt\u00f9. Il gruppo poi fugge dalla prigione e incontra i tirapiedi di Malefica che cercano di impedire a Filippo di fuggire. Dopo che i loro tentativi falliscono con l'aiuto dalle fate, Malefica circonda il palazzo di Stefano con una foresta di rovi, ma quando questo non riesce a fermare Filippo, la strega si trasforma in un gigantesco drago per combattere il principe lei stessa. Alla fine Filippo lancia la spada, benedetta dalla magia delle fate, direttamente nel cuore di Malefica, che precipita in un burrone rimanendo uccisa.\nFilippo entra nel palazzo e sale la torre pi\u00f9 alta per risvegliare Aurora con un bacio. L'incantesimo su di lei \u00e8 rotto e anche tutti gli altri nel palazzo si risvegliano. La coppia reale scende nella sala da ballo, dove Aurora \u00e8 felicemente riunita con i suoi genitori. Mentre Aurora e Filippo danzano, Flora e Serena, ad un certo punto, riprendono la loro tesi sul colore del vestito di Aurora, e l'ultimo colore ad apparire \u00e8 il rosa. Aurora e il principe Filippo vissero dunque per sempre felici e contenti.\nProduzione.\nPanoramica e direzione artistica.\n\"La bella addormentata nel bosco\" rest\u00f2 in produzione per quasi tutti gli anni cinquanta: il lavoro sulla storia inizi\u00f2 nel 1951, le voci vennero registrate nel 1952, l'animazione venne prodotta dal 1953 fino al 1958, e la colonna sonora stereofonica, per lo pi\u00f9 sulla base del balletto di \u010cajkovskij, venne registrata nel 1957. Il film detiene una posizione di rilievo come ultimo film d'animazione Disney ad utilizzare rodovetri inchiostrati a mano. A partire dal film successivo, \"La carica dei cento e uno\", la Disney si sarebbe spostata verso l'uso della xerografia per trasferire i disegni degli animatori dalla carta alla celluloide. La sua arte, che Walt Disney voleva apparisse come un'illustrazione vivente e che fu ispirata all'arte medievale, non era in tipico stile Disney. Poich\u00e9 lo studio Disney aveva gi\u00e0 fatto due film basati su fiabe, \"Biancaneve e i sette nani\" (1937) e \"Cenerentola\" (1950), Walt Disney voleva che questo film si distinguesse dai suoi predecessori, scegliendo uno stile visivo differente. Il film evit\u00f2 l'aspetto morbido e arrotondato dei primi film Disney per usarne uno pi\u00f9 stilizzato che corrisponde al periodo di tempo in cui \u00e8 ambientato il film.\n\"La bella addormentata nel bosco\" fu il primo film d'animazione ad essere fotografato nel processo widescreen Super Technirama 70, cos\u00ec come il secondo film d'animazione ad essere girato in ultra widescreen dopo \"Lilli e il vagabondo\", il Classico Disney di quattro anni prima. Il film venne presentato in Super Technirama 70 e in stereofonia a 6 canali nelle prime proiezioni. Solo due altri film d'animazione, \"Taron e la pentola magica\" (1985) e \"Atlantis - L'impero perduto\" (2001), vennero girati in Technirama 70. \"La bella addormentata nel bosco\" fu l'unica fiaba animata Disney ad essere stata filmata in formato ultra widescreen prima di \"Frozen - Il regno di ghiaccio\", 54 anni dopo.\nPoich\u00e9 venne usato il Super Technirama 70, gli sfondi avrebbero potuto contenere un artwork pi\u00f9 articolato e complesso che non era mai stato usato in un film d'animazione prima di allora. Mentre lo scenografo regolare Disney, Ken Anderson, era incaricato del look del film, l'artista Disney Eyvind Earle venne nominato stilista dei colori del film e capo disegnatore dello sfondo; Disney gli diede una notevole libert\u00e0 nella progettazione delle ambientazioni e nella selezione dei colori per il film. Earle dipinse anche la maggior parte degli sfondi da solo. I dipinti elaborati di solito impiegavano dai sette ai dieci giorni per venire colorati; al contrario, un tipico sfondo d'animazione impieg\u00f2 solo una giornata di lavoro per venire completato. La decisione di Disney di dare a Earle tanta libert\u00e0 artistica non era popolare tra gli animatori della Disney, che prima de \"La bella addormentata nel bosco\" avevano esercitato una certa influenza sullo stile dei loro personaggi e ambientazioni. Fu anche la prima volta che lo studio speriment\u00f2 il processo Xerox. Woolie Reitherman lo utilizz\u00f2 sul drago come un modo per ingrandire e ridurre la sua dimensione, ma a causa dell'attrezzatura primitiva disponibile in questo test iniziale, le linee Xerox vennero poi sostituite con inchiostro e vernice tradizionale.\nChuck Jones, che aveva guadagnato fama come regista di animazione con la Warner Bros. Cartoons, lavor\u00f2 al film. Lavor\u00f2 con lo studio durante un breve periodo in cui la Warner Bros. aveva chiuso il reparto di animazione, anticipando che il cinema tridimensionale avrebbe sostituito l'animazione al box office. Quando lo studio riapr\u00ec dopo il fallimento del 3D, Jones termin\u00f2 il suo lavoro alla Disney e torn\u00f2 alla Warner Bros. Il suo lavoro su \"La bella addormentata nel bosco\", su cui trascorse quattro mesi, non venne accreditato.\nAssenza di Walt Disney.\nNel 1952, Disney prevedeva di far uscire il film per il Natale del 1955. Tuttavia, la produzione dell'animazione non inizi\u00f2 prima del 1953. Walt Disney, preso da molti altri impegni, fu poco presente durante la lavorazione del film e ci\u00f2 dilat\u00f2 notevolmente i tempi di produzione. La sceneggiatura fu terminata solo nel 1954 e da quell'anno il film fu interrotto per circa ventiquattro mesi poich\u00e9 lo studio era impegnato nella progettazione di Disneyland e del programma televisivo omonimo. La data fu posticipata al febbraio del 1957. Tuttavia il parco Disneyland assorb\u00ec molte risorse dello studio, soprattutto per quanto riguarda la finalizzazione e il design di molte attrazioni cosicch\u00e9 molti animatori furono impossibilitati a lavorare al film.\nLa produzione riprese solo nel 1956. Michael Barrier indica che quando Walt supervision\u00f2 il progetto, non fu soddisfatto, il budget si era cos\u00ec alzato che fu stabilito, per non subire ulteriori perdite, un minimo di animazione giornaliera: 8 ragazze, 32 uccelli di taglia media o un numero tale di scoiattoli. Nell'agosto '57, egli vision\u00f2 una parte del progetto finale ma molti animatori come Dick Huemer e Harry Tytle sostennero che Walt pareva affaticato, e non diede che pochi commenti generali.\nDiversi punti della storia di questo film nacquero da idee scartate per la precedente fiaba Disney che coinvolgeva un'eroina dormiente: \"Biancaneve e i sette nani\". Essi includono Malefica che cattura il principe e lo deride, e la rocambolesca fuga di quest'ultimo. Disney scart\u00f2 queste idee da \"Biancaneve\" perch\u00e9 i suoi artisti non erano in grado di disegnare un uomo abbastanza credibile all'epoca, anche se vennero incorporate nell'adattamento a fumetti. Scartate da Biancaneve, ma utilizzate in questo film, sono anche le idee della danza con il principe improvvisato (anch'esso usato, come \"Principe Buckethead\", nel fumetto di Biancaneve), e la sequenza fantasy del principe e la principessa che danzano tra le nuvole, che era stata considerata ma abbandonata per \"Cenerentola\".\nPrima che iniziasse la produzione dell'animazione, ogni scena del film venne fatta in una versione di riferimento live-action, con attori dal vivo in costume che servivano come modelli per gli animatori. Tutte le performance degli attori dal vivo venivano proiettate per il riferimento degli animatori, poich\u00e9 Walt Disney insisteva sul fatto che gran parte dell'animazione de \"La bella addormentata nel bosco\" dovesse essere pi\u00f9 vicina possibile all'azione dal vivo.\nPersonaggi e sviluppo della storia.\nAurora e Filippo.\nIl nome dato alla principessa dai suoi genitori biologici reali \u00e8 Aurora, come nell'originale balletto di \u010cajkovskij. Questo nome appare anche nella versione di Perrault, non come nome della principessa ma come quello di sua figlia. Le fate la ribattezzano Rosaspina, il nome della principessa nella variante dei fratelli Grimm. Ella fu animata principalmente da Marc Davis, che aveva gi\u00e0 lavorato a Cenerentola. La sua figura fu ispirata all'attrice Audrey Hepburn. In inglese \u00e8 doppiata da Mary Costa mentre in italiano da Maria Pia Di Meo.\nIronicamente, la principessa Aurora, personaggio protagonista del film, appare per meno di diciotto minuti (escluso il tempo in cui appare come una bambina all'inizio). Per ci\u00f2 fu molto criticata ed etichettata come anonima e scialba, se paragonata alle precedenti Biancaneve e Cenerentola che erano presenti sullo schermo per circa tutta la durata dei loro film. Helene Stanley era il riferimento live action per la principessa Aurora. L'unico filmato superstite della Stanley come riferimento live-action di Aurora \u00e8 una clip dalla serie televisiva \"Disneyland\", che consiste negli artisti che disegnano la sua danza con gli animali del bosco. Non era la prima o l'ultima volta che Stanley lavorava per la Disney; forn\u00ec anche i riferimenti live-action per Cenerentola e Anita da \"La carica dei cento e uno\", e interpret\u00f2 Polly Crockett ne \"Le avventure di Davy Crockett\".\nAl principe fu dato il nome principesco pi\u00f9 familiare agli americani nel 1950: Filippo, dal nome di Filippo di Edimburgo. Il principe Filippo ha la particolarit\u00e0 di essere il primo principe Disney ad avere un nome, poich\u00e9 i principi di \"Biancaneve e i sette nani\" e \"Cenerentola\" non vengono mai nominati. Paradossalmente il principe Filippo compare per pi\u00f9 minuti della principessa Aurora e specialmente nella seconda parte, ha un ruolo quasi protagonista, sebbene non parli mai nella seconda parte del film. Il ruolo del principe Filippo fu modellato da Ed Kemmer, che aveva interpretato il comandante Buzz Corry nella serie televisiva \"Space Patrol\" cinque anni prima dell'uscita de \"La bella addormentata nel bosco\". Per la sequenza della battaglia finale, Kemmer venne fotografato su un cervo di legno.\nLa strega.\nLa strega malvagia venne giustamente chiamata Malefica. La sua presenza domina ogni scena in cui appare. Ella \u00e8 secondo molti critici il personaggio pi\u00f9 riuscito del film e forse uno dei cattivi Disney meglio definiti. Il modello live-action per Malefica divenne Eleanor Audley, che fu anche la doppiatrice del personaggio. Ella aveva gi\u00e0 doppiato la matrigna in Cenerentola e doppier\u00e0 Madame Leoda nell'attrazione Disneyland \"La casa dei fantasmi.\" Anche la ballerina Jane Fowler serv\u00ec come riferimento live-action per Malefica. Tra le attrici che si esibirono in filmati di riferimento per questo film ci furono anche Spring Byington e Frances Bavier.\nPer Marc Davis, animatore del personaggio la difficolt\u00e0 maggiore fu di rendere credibili i suoi movimenti: ella alza spesso le braccia prima di parlare e ci\u00f2 doveva risultare plateale ma non eccessivamente manieristico, considerando anche che la figura di Malefica \u00e8 sempre avvolta da un lungo mantello nero che ne rende i movimenti molto pi\u00f9 pesanti; ci\u00f2 sar\u00e0 uno stile utilizzato anche per la pelliccia di Crudelia De Mon.\nGriffin, in un suo studio sull'omosessualit\u00e0 nei film Disney, associa il personaggio all'immagine della drag queen precisando che i suoi movimenti sono spettacolari e sottolineati dalla musica emotiva del compositore omosessuale Tcha\u00efkovski. Compari di Malefica sono i suoi mostriciattoli, le cui sembianze sono ispirate a dei gargoyles, e il celebre corvo; vero alter ego animale dell'antagonista. Ella si serve del corvo per spiare le tre fate e cercare Aurora. Nonostante sia un animale il corvo riesce a trovare Aurora in meno di mezza mattinata mentre i mostri che aveva incaricato prima Malefica hanno cercato senza successo per circa sedici anni. Da ci\u00f2 si deduce la scarsa intelligenza degli scagnozzi di Malefica che cercavano ancora dopo lustri una bambina in fasce. Sia il corvo che i mostri furono animati da John Lounsbery.\nNel determinare il design di Malefica vennero respinte rappresentazioni standard di streghe e megere (poich\u00e9 sarebbero assomigliate troppo alle due matrigne di Biancaneve e Cenerentola), cos\u00ec l'animatore Marc Davis opt\u00f2 per un look pi\u00f9 elegante. Nella sua ricerca sulle opere d'arte del Medioevo si imbatt\u00e9 nell'immagine di una donna di carattere religioso, ma vestita in modo elegantemente diabolico con mantelle fluide e abiti simili a fiamme. Con questa immagine nella sua testa si incentr\u00f2 sulla comparsa delle fiamme, incoronando infine l'antagonista con \"le corna del diavolo\". Egli si spinse fino al punto di dare a Malefica delle ali di pipistrello per il suo collare. Nella produzione finale i personaggi individuali delle tre fate buone e l'elegante cattiva dimostrarono di essere tra i punti forti del film.\nMarc Davis non anim\u00f2 Malefica nella sua trasformazione in drago. Questa scena fu animata da Ken Anderson che lavorer\u00e0 anche a \"Elliott il drago invisibile\" (1977). Questa forma ha delle somiglianze con le figure umane del personaggio, Eric Cleworth che lo anim\u00f2 s'ispiro a dei serpenti a sonagli: \u00e8 possibile confrontare lo stile di questo drago con quello elegante, raffinato e buono de \"Il drago recalcitrante\" o quello pi\u00f9 esuberante e maldestro di Maga Mag\u00f2 ne \"La spada nella roccia\". Il personaggio fu doppiato in inglese da Eleanor Audley mentre in italiano da Tina Lattanzi, che aveva gi\u00e0 doppiato la matrigna nel primo doppiaggio di Cenerentola.\nLe tre fatine.\nWalt Disney aveva suggerito che le tre fate buone avrebbero dovuto assomigliarsi, ma gli animatori veterani Frank Thomas e Ollie Johnston obiettarono, dicendo che tre fate identiche non sarebbero state eccitanti. Scelsero di avere le fate diverse in personalit\u00e0, aspetto e colori, proprio come il famoso trio di paperi Disney Qui, Quo e Qua. Inoltre l'idea comprendeva originariamente sette fate buone invece di tre, poich\u00e9 ci sono sette fate buone nel riferimento principale della storia, la versione di Perrault.\nLe tre fate hanno delle personalit\u00e0 molto distinte. Flora, quella con il vestito rosso, ha un forte atteggiamento autoritario, che la porta a proclamarsi leader del gruppo e a scontrarsi per\u00f2 molte volte con l'altra fatina, Serenella, dal vestito blu, con cui diverge su molte idee, fra cui la celebre questione del colore del vestito di Aurora, se debba essere rosa o blu, disputa destinata a non risolversi mai. La terza fata, Fauna, dal vestito verde, \u00e8 invece la pi\u00f9 calma e riflessiva, sebbene anch'ella non cada alcune volte in decisioni poco sensate come nell'ostinarsi a voler preparare una torta di compleanno senza aver mai cucinato nulla. Questa scena suscita comunque qualche perplessit\u00e0 e pare quasi un'incoerenza: come hanno fatto infatti le tre fatine a sopravvivere per sedici anni in una capanna nella foresta con una bambina senza le loro bacchette magiche, considerando che senza esse sono incapaci di fare qualsiasi cosa? La pi\u00f9 avveduta delle tre pare comunque Serenella che intuisce subito la loro incapacit\u00e0 nel confezionare un vestito o un dolce, mentre Flora e Fauna sono ottusamente fiduciose nel contrario. Ovviamente dopo dei risultati disastrosi l'avr\u00e0 vinta Serenella che riuscir\u00e0 a prendere le bacchette e a rimediare al disastro.\nEsse svolgono un ruolo di aiutanti, anche se molte volte divengono quasi delle protagoniste, determinanti nel lieto esito della storia. Filippo riesce a sconfiggere Malefica poich\u00e9 Flora devia la sua spada nel cuore del drago. Nell'edizione originale Verna Felton doppia Flora, Barbara Luddy \u00e8 Serenella e Barbara Jo Allen Fauna. In italiano la prima \u00e8 doppiata dalla celebre Lydia Simoneschi (gi\u00e0 doppiatrice della madre di \"Bambi\" e della fata Smemorina in \"Cenerentola\"), Flaminia Jandolo la seconda e Rina Morelli la terza.\nScene eliminate.\nUna delle scene che non venne inclusa nel film, presente invece sotto forma di storyboard nell'edizione in Blu-ray, riguarda la scena in cui Aurora si trova da sola in una delle stanze del castello e viene attirata da Malefica. In questa sequenza Aurora sente una voce rauca che chiama il suo nome; la ragazza la segue fino ad arrivare nella stanza di una torre dove trova una vecchia donna (presumibilmente Malefica sotto mentite spoglie) vicino ad un arcolaio. La vecchia le dice che l'arcolaio \u00e8 magico e che pu\u00f2 realizzare qualunque desiderio solo toccando la punta del fuso con un dito.\nLa scena venne tagliata perch\u00e9 troppo simile alla scena di \"Biancaneve e i sette nani\" in cui la Regina Grimilde, sotto forma di vecchietta, offre a Biancaneve la mela avvelenata chiamandola appunto la \"mela dei desideri\". Un'altra scena tagliata riguarda la maledizione che Malefica lancia alla piccola Aurora il giorno del suo battesimo: in questo caso Re Stefano \u00e8 pi\u00f9 duro e scostante con Malefica (a differenza del film che ne \u00e8 parzialmente intimorito) e quest'ultima non compare improvvisamente, come nel film, ma pretende di essere annunciata dal banditore di corte, entrando come una normale invitata.\nMusica.\nLa parte musicale fu affidata a George Bruns, ma anche a una squadra composta da Tom Adair, Winston Hibler, Ted Sears, Erdman Penner, Sammy Fain e Jack Lawrence che furono incaricati delle canzoni. Bruns s'occup\u00f2 di adattare il balletto di \u010cajkovskij per il formato cinematografico. La musica della canzone \"Lo so\", come molte parti strumentali, furono prese dal balletto \"La bella addormentata nel bosco\" di \u010cajkovskij, di cui un terzo fu conservato e adattato per il film. La colonna sonora fu registrata in stereofonia, insieme alla \"Grand Canyon Suite\" per il film \"Grand Canyon del Colorado\" che sar\u00e0 abbinato al Classico nei cinema.\nCorrispondenze con il balletto di \u010cajkovskij.\nPrologo\nAtto I\nAtto II\nAtto III\nColonna sonora.\nLa colonna sonora del film e le canzoni, che vedono il lavoro dei Berliner Symphoniker, sono arrangiamenti o adattamenti di numeri del balletto del 1890 \"La bella addormentata\" di P\u00ebtr Il'i\u010d \u010cajkovskij.\nDistribuzione.\nIl braccio di distribuzione della Disney, la Buena Vista Distribution, distribu\u00ec originariamente \"La bella addormentata nel bosco\" nei cinema sia in stampe standard 35 millimetri che in stampe di grande formato 70 millimetri. Le stampe in Super Technirama 70 vennero equipaggiate con audio stereofonico a sei tracce; alcune stampe Technirama 35 millimetri compatibili con il CinemaScope vennero distribuite con quattro tracce stereo, e altre avevano colonne sonore mono. Nell'uscita iniziale, \"La bella addormentata nel bosco\" venne accoppiato con il cortometraggio documentario \"Grand Canyon\", che vinse l'Oscar al miglior cortometraggio.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film venne eseguito dalla CDC negli stabilimenti Fono Roma, e diretto da Giorgio Bonora su dialoghi di Roberto De Leonardis, con la direzione musicale di Alberto Brandi.\nEdizioni home video.\nVHS.\nLa prima edizione VHS del film usc\u00ec in Italia nell'ottobre 1988 per il noleggio e due anni dopo fu distribuita per la vendita, mantenendo invariata la data nel retro. Nuove edizioni in VHS del film furono rilasciate nel settembre 1994 e nel maggio 2001.\nDVD.\nLa prima edizione DVD del film usc\u00ec nel novembre 2002. Il DVD presentava il film in formato 2.35:1. Dal 20 dello stesso mese il DVD era disponibile anche in un cofanetto intitolato \"Le Principesse Disney\" con \"La bella e la bestia\" e \"Cenerentola II - Quando i sogni diventano realt\u00e0\".\nLa seconda edizione DVD usc\u00ec il 15 ottobre 2008, in occasione del 50\u00ba anniversario del film, in un cofanetto da due dischi, insieme alla prima edizione BD, come dodicesimo titolo delle Walt Disney Platinum Editions. Il DVD includeva il film con un nuovo restauro digitale nell'aspect ratio originale.\nBlu-ray.\nLa prima edizione BD usc\u00ec il 15 ottobre 2008, insieme alla seconda edizione DVD, come dodicesimo titolo delle Walt Disney Platinum Editions. Si tratta della prima Platinum Edition ad essere uscita in BD.\nAccoglienza.\nIncassi.\nDurante la sua uscita originale nel 1959, \"La bella addormentata nel bosco\" incass\u00f2 circa 7,7 milioni di dollari. I costi di produzione, pari a 6 milioni, lo resero il film Disney pi\u00f9 costoso fino ad allora, e oltre due volte pi\u00f9 costoso di ciascuno dei tre precedenti Classici Disney. I costi di produzione elevati de \"La bella addormentata nel bosco\", insieme alla sottoperformance di gran parte degli altri film distribuiti dalla Buena Vista nell'annata 1959-1960, portarono l'azienda a pubblicare la sua prima perdita annuale in un decennio per l'anno fiscale 1960, e licenziamenti in massa vennero eseguiti in tutto il dipartimento di animazione.\nCome \"Alice nel Paese delle Meraviglie\" (1951), che pure non ebbe successo inizialmente, \"La bella addormentata nel bosco\" non venne mai rieditato nelle sale nel corso della vita di Walt Disney. Tuttavia ebbe molte riedizioni nei cinema nel corso dei decenni. Il film venne rieditato nelle sale americane nel 1970, 1979, 1986 e 1995. In Italia invece le riedizioni ebbero luogo nel 1978, 1985, 1989 e 2000. Le riedizioni di successo de \"La bella addormentata nel bosco\" l'hanno reso il secondo film di maggior successo uscito nel 1959 dopo \"Ben-Hur\", con un incasso totale di 51,6 milioni di dollari.\nCritica.\nIl film venne accolto con recensioni contrastanti da parte della critica, che ne fece notare spesso il ritmo lento e i personaggi poco sviluppati. Tuttavia, il film ha mantenuto un forte seguito e viene oggi considerato uno dei migliori film d'animazione mai realizzati, grazie ai suoi disegni stilizzati del pittore Eyvind Earle, che era anche il direttore artistico del film, la sua lussureggiante colonna sonora e la sua presentazione in widescreen di grande formato 70 millimetri con suono stereofonico. Rotten Tomatoes ha dato al film un punteggio \"Certified Fresh\" del 91% da 34 recensioni con una valutazione media di 7,7/10. Il suo consenso afferma che \"questo dreamscape Disney contiene momenti di grandezza, con i suoi colori lussureggianti, l'aria magica e uno dei cattivi pi\u00f9 minacciosi del canone Disney\". Carrie R. Wheadon di Common Sense Media ha dato al film cinque stelle su cinque, scrivendo: \"Il classico Disney \u00e8 piacevole, ma a volte spaventoso\". Morando Morandini lo giudic\u00f2 come \"uno dei meno riusciti della ditta Disney\" e salv\u00f2 solo \"le tre querule fatine\" assegnando al film solo due stelle su cinque. Dal 9 luglio al 13 agosto 2012, l'Academy of Motion Picture Arts and Sciences ha organizzato \"The Last 70MM Film Festival\" presso il Samuel Goldwyn Theater, dove l'Academy, i suoi membri e l'industria di Hollywood hanno riconosciuto l'importanza, la bellezza e la maest\u00e0 della pellicola in formato 70 millimetri e come la sua immagine e la qualit\u00e0 sia superiore a quella della cinematografia digitale. L'Academy ha scelto i seguenti film, girati in 70 millimetri, per essere proiettati in modo da farne una dichiarazione, cos\u00ec come per ottenere un nuovo apprezzamento per i film familiari in un modo mai impiegato prima. I film selezionati sono stati \"Questo pazzo, pazzo, pazzo, pazzo mondo\", \"La bella addormentata nel bosco\", \"Grand Prix\", \"Tutti insieme appassionatamente\", \"\" e \"Spartacus\", insieme ad altri cortometraggi in formato 70 millimetri.\nRiconoscimenti.\nListe dell'American Film Institute\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti\nAltri media.\nFilm.\nNel film \"Chi ha incastrato Roger Rabbit\", i sicari di Malefica appaiono nel lotto dello studio Maroon Cartoni.\nLa prima storia completamente nuova con i personaggi del film (tranne Malefica) appare nel film d'animazione direct-to-video \"\", distribuito il 4 settembre 2007. Mary Costa, la voce originale di Aurora, non si affezion\u00f2 a questa storia e sent\u00ec che non funzionava.\nAurora appare, con altre principesse, nel film \"Ralph spacca Internet\".\nTelevisione.\nLa principessa Aurora, il principe Filippo, Flora, Fauna e Serena sono presenti come ospiti nella serie animata \"House of Mouse - Il Topoclub\", e Malefica \u00e8 uno degli antagonisti nel film direct-to-video \"Topolino e i Cattivi Disney\", tratto dalla serie. Flora, Fauna e Serena appaiono anche nella serie animata \"Sofia la principessa\", dove sono le insegnanti della protagonista e anche Aurora far\u00e0 una breve apparizione in un episodio.\nNella serie televisiva \"C'era una volta\", una versione live-action di Malefica appare nel secondo episodio e nel finale della prima stagione, poich\u00e9 \u00e8 una sinistra avversaria della regina Grimilde. Il suo ruolo \u00e8 stato interpretato da Kristin Bauer van Straten. Nella seconda e terza stagione, le incarnazioni live-action di Aurora e Filippo sono interpretate rispettivamente da Sarah Bolger e Julian Morris.\nIl film televisivo \"Descendants\", prodotto e trasmesso da Disney Channel nel 2015, vede fra le protagoniste Mal e Audrey (figlie rispettivamente di Malefica e di Aurora), oltre a far comparire la stessa Malefica (interpretata da Kristin Chenoweth) e Judith Maxie nei panni della regina Leah. Fanno come cameo anche Aurora e il principe Filippo alla coronazione del principe Ben.\nVideogiochi.\nAurora \u00e8 una delle sette Principesse del Cuore nel popolare videogioco Square Enix \"Kingdom Hearts\" (anche se le sue apparizioni sono brevi), e Malefica \u00e8 un'antagonista in \"Kingdom Hearts\", \"\" e \"Kingdom Hearts II\", e una breve alleata al culmine di quest'ultimo. Le buone fate appaiono in \"Kingdom Hearts II\", dando a Sora dei vestiti nuovi. Il corvo appare in \"Kingdom Hearts II\" per resuscitare la sua padrona sconfitta. Il gioco per PSP \"Kingdom Hearts Birth by Sleep\" offre un mondo basato sul film, Dominio Incantato, e i personaggi che vi appaiono sono Aurora, Malefica, i sicari di Malefica, le tre fate e il principe Filippo, e quest'ultimo serve come membro temporaneo del gruppo di Aqua durante la sua battaglia contro Malefica e i suoi scagnozzi. Aurora inoltre \u00e8 un personaggio giocabile nei videogiochi delle Principesse Disney, e appare nel videogioco \"Kinect Disneyland Adventures\". Malefica apparir\u00e0 come un personaggio sbloccabile nel videogioco \"Disney Infinity 2.0 - Marvel Super Heroes\" verso la fine del 2014.\nParchi a tema.\n\"La bella addormentata nel bosco\" venne prodotto mentre Walt Disney stava costruendo Disneyland (da qui il tempo di produzione di quattro anni). Per contribuire a promuovere il film, gli Imagineers chiamarono l'icona del parco \"Sleeping Beauty Castle\" (originariamente avrebbe dovuto essere di Biancaneve). All'interno del castello vuoto nel 1957 venne aggiunta una mostra, dove gli ospiti potevano esplorare il castello visualizzando diorami con le scene del film, che vennero migliorati con figure animate nel 1977. Chiuse poco dopo gli attentati dell'11 settembre 2001, presumibilmente perch\u00e9 i corridoi bui e non monitorati erano un rischio. Dopo essere stato chiuso per sette anni, lo spazio espositivo venne interamente ristrutturato per ripristinare l'originale esposizione del 1957, e riapr\u00ec agli ospiti il 27 novembre 2008. Vennero effettuate sistemazioni anche al piano terra con una versione \"virtuale\" per i disabili che non sono in grado di salire le scale. Hong Kong Disneyland apr\u00ec nel 2005, anch'esso con uno Sleeping Beauty Castle che quasi replica il design originale di Disneyland.\nIl castello della Bella Addormentata a Disneyland Paris \u00e8 una variante dello Sleeping Beauty Castle. La versione che si trova a Disneyland Paris ricorda molto di pi\u00f9 la direzione artistica del film. Il castello dispone di un drago animatronico, somigliante alla trasformazione di Malefica, che si trova nella prigione del livello inferiore - La Tani\u00e8re du Dragon. L'edificio contiene anche La Galerie de la Belle au Bois Dormant, una galleria di esposizioni che illustrano la storia de \"La bella addormentata nel bosco\" in arazzi, vetrate e figure.\nLa principessa Aurora (e, in misura minore, il principe Filippo, le tre buone fatine e Malefica) fa regolari apparizioni in parchi e sfilate. Malefica \u00e8 caratterizzata come uno dei cattivi della mostra notturna Fantasmic! a Disneyland e ai Disney's Hollywood Studios.\nAdattamento teatrale.\nUna versione musical in scala ridotta del film con il titolo \"Disney's Sleeping Beauty KIDS\" viene spesso eseguita da scuole e teatri per bambini.\nGioco da tavolo.\n\"Walt Disney's Sleeping Beauty Game\" (1958) \u00e8 un gioco da tavolo per bambini della Parker Brothers da due a quattro giocatori basato su \"La bella addormentata nel bosco\". Lo scopo del gioco \u00e8 quello di essere il primo giocatore in possesso di tre diverse carte illustrate a raggiungere il castello e lo spazio con la scritta \"The End\". Le distorsioni operate dalla Disney sulla fiaba sono incorporate nel gioco, e la \"grafica mozzafiato\" della Disney illustra il tavolo da gioco.\nRemake in live-action.\nNel film live action della Walt Disney Pictures \"Maleficent\", uscito il 28 maggio 2014, la storia \u00e8 stata re-immaginata dalla prospettiva di Malefica. Angelina Jolie interpreta Malefica ed Elle Fanning \u00e8 la principessa Aurora, la bella addormentata nel bosco. Il film \u00e8 diretto da Robert Stromberg al suo debutto come regista, prodotto da Don Hahn e Joe Roth e scritto da Paul Dini e Linda Woolverton."}
{"id": "418438", "revid": "1594974", "url": "https://it.wikipedia.org/wiki?curid=418438", "title": "Hymenoptera", "text": "Gli imenotteri (Hymenoptera ) sono un ordine di insetti, incluso nella sottoclasse Pterygota (Endopterygota o Oligoneoptera) e, come unico ordine, nella sezione Hymenopteroidea, che comprende oltre 120.000 specie diffuse in tutto il mondo.\nIl nome si riferisce alle ali membranose, e deriva dal greco antico \u1f51\u03bc\u03ae\u03bd (\"hym\u00e8n\", \"membrana\") e \u03c0\u03c4\u03b5\u03c1\u03cc\u03bd (\"pter\u00f2n\", \"ala\").\nSi dividono in due sottordini: i sinfiti (Symphyta o Chalastogastra), caratterizzati dall'avere l'addome unito al torace senza strozzatura, e gli apocriti (Apocrita o Clistogastra), con torace distintamente separato dall'addome.\nSono insetti di piccole, medie e grandi dimensioni, terrestri, alati o atteri, con livrea di colore vario e con esoscheletro poco consistente. In alcuni gruppi sistematici \u00e8 frequente il polimorfismo di casta. L'ordine \u00e8 presente dal Mesozoico (Giurassico inferiore).\nMorfologia dell'adulto.\nCapo.\nIl capo \u00e8 generalmente ipognato, ma in alcuni gruppi sistematici pu\u00f2 essere anche prognato. \u00c8 molto mobile, collegato al torace da un sottile collo. Ha occhi composti e 3 ocelli (non sempre presenti).\nAntenne.\nLe antenne sono di forma varia, talora differenti nei due sessi. L'articolo prossimale (\"scapo\") \u00e8 pi\u00f9 o meno allungato e quello successivo (\"pedicello\") breve e di forma conica. Sul pedicello si articola il \"flagello\" composto da un numero pi\u00f9 o meno elevato di articoli di varia forma, che possono arrivare in numero anche a diverse decine. In generale nelle forme evolute il numero di articoli distali si riduce e la forma \u00e8 pressoch\u00e9 discoidale. La morfologia e la posizione delle antenne \u00e8 un importante elemento di identificazione sistematica.\nApparato boccale.\nL'apparato boccale \u00e8 masticatore, masticatore-lambente o masticatore-succhiante. In tutte le forme sono presenti le mandibole che spesso svolgono funzioni non associate all'alimentazione: in molti imenotteri ad esempio sono usate durante lo sfarfallamento per aprire la cella pupale oppure, nelle specie endoparassite, per aprire un varco nel tegumento dell'ospite; in altri sono usate per la costruzione del nido e per trasportare materiale usato allo scopo.L'elemento che differenzia in modo significativo l'apparato boccale degli imenotteri \u00e8 il complesso maxillo-labiale, composto dalle due mascelle e dal labbro inferiore.Pur variando nella forma, la struttura della mascella \u00e8 quella tipica: composta da un elemento prossimale, detto \"cardine\", articolato all'ipostoma e uno distale, talvolta particolarmente allungato, detto \"stipite\". Sullo stipite si articolano il \"palpo mascellare\" composto da 1-6 articoli e, pi\u00f9 internamente, i due lobi detti rispettivamente \"galea\" e \"lacinia\" (in ordine dall'esterno all'interno).Come accade nell'apparato boccale masticatore tipo degli insetti, il labbro inferiore \u00e8 composto di due parti: una fissa, detta \"postlabio\", e una distale mobile, detta \"prelabio\". Il postlabio \u00e8 suddiviso in due elementi morfologici, il \"submento\" e, pi\u00f9 distalmente, il \"mento\". Il prelabio comprende un elemento basale detto \"premento\" sul quale si articolano all'esterno i palpi labiali, e all'interno i lobi. Questi sono distinti in due \"paraglosse\", laterali, e nella \"glossa\", centrale. Nel complesso le paraglosse e la glossa formano la \"ligula\".\nTorace.\nIl torace \u00e8 caratterizzato da un grande sviluppo del mesotorace rispetto al protorace e al metatorace, quest'ultimo piuttosto ridotto in sviluppo. Una particolarit\u00e0 propria degli imenotteri apocriti \u00e8 la connessione dell'urite con il torace vero e proprio, formando un quarto segmento detto \"propodeo\". Il mesonoto \u00e8 spesso percorso da due solchi detti \"solchi parapsidali\" o \"notauli\" (plurale di \"notaulus\"). I notauli, non sempre ben delineati o addirittura del tutto assenti, hanno un decorso longitudinale e tendono a convergere posteriormente. Suddividono il mesoscuto in tre regioni, una mediana o antero-mediana (talvolta interpretata come un prescuto) e due laterali o latero-posteriori (talvolta interpretate come scuto propriamente detto), contenenti gli scleriti alari (axille e tegule).\nLe zampe sono generalmente di tipo ambulatorio, ben sviluppate e robuste. Talvolta presentano adattamenti morfologici che le rendono atte a scavare o ad afferrare prede, trasportare provviste. In alcuni casi sono assenti.\nAli.\nLe ali, quando sono presenti, sono in numero di quattro e membranose; le anteriori sono pi\u00f9 sviluppate delle posteriori. In posizione di riposo sono ripiegate all'indietro orizzontalmente lungo il dorso dell'addome. L'elemento morfofunzionale pi\u00f9 significativo delle ali degli Imenotteri \u00e8 l'apparato di collegamento dell'ala posteriore all'ala anteriore. Il margine posteriore delle ali anteriori \u00e8 ripiegato e ad esso si agganciano degli uncini, detti \"hamuli\" disposti lungo il margine costale delle ali posteriori. Questo apparato fa in modo che le ali anteriori e quelle posteriori formino un'unica superficie remigante. La robustezza dell'apparato di collegamento pu\u00f2 essere tale che le ali restano definitivamente collegate anche in fase di riposo.\nLa venulazione delle ali \u00e8 un carattere importante ai fini tassonomici nell'ambito di alcuni gruppi sistematici. In merito alla nomenclatura esistono per\u00f2 delle controversie ancora aperte sull'interpretazione da dare alle nervature alari, perci\u00f2 nella letteratura sono riportati differenti criteri di nomenclatura. Tali controversie sono dovute ai tentativi d'interpretare la venatura delle ali degli Imenotteri su differenti criteri: evolutivi, anatomici (rapporto tra nervature e tracheazione), morfoanatomici (rapporto tra nervature longitudinali e scleriti basali). A partire dall'elaborazione del Sistema Comstock-Needham sviluppato verso la fine del XIX secolo, nel corso del XX secolo sono stati proposti fino agli anni '60 diversi modelli di riferimento. Alcuni proponevano derivazioni dal Sistema Comstock-Needham, altri sistemi specifici che prescindevano dalle omologie con gli altri ordini di Insetti, altri ancora cercavano di estrapolare in una sintesi le teorie precedenti. La diatriba fondamentale consiste nell'interpretazione della nervatura \"media\": secondo certi modelli questa nervatura sarebbe scomparsa, mentre altri la interpretano come una nervatura che ha un decorso comune con la \"radio\" nel tratto prossimale per poi derivare in un tratto libero nella regione remigante distale. Allo stato attuale non esiste uno standard universalmente condiviso, ma l'orientamento attualmente pi\u00f9 diffuso \u00e8 quello di adottare lo schema di Herbert H. Ross nel 1936 con successivi adattamenti.\nL'interpretazione data da Ross si basa sul particolare attacco dell'ala posteriore all'ala anteriore: l'aggancio degli hamuli causa una trazione in senso trasversale nella zona mediana dell'ala anteriore (all'altezza dello stigma). Per questo motivo le nervature longitudinali subirebbero delle marcate deviazioni in senso antero-posteriore in modo da fornire all'ala una resistenza intrinseca alla trazione. Adottando il modello di Ross la nomenclatura specifica per l'ala anteriore sarebbe la seguente:\nA causa della disparit\u00e0 delle interpretazioni, la nomenclatura qui riportata \u00e8 soggetta a molte variazioni nella letteratura, talvolta con un uso differente della stessa nomenclatura adottata nel sistema Comstock-Needham, altre volte con l'uso di termini specifici. Ad esempio, di largo impiego fra gli Autori \u00e8 il termine di \"vena ricorrente\" per indicare le trasverse medio-cubitali. Analogamente, il ramo anteriore del Radio \u00e8 detto anche \"metacarpo\", il settore radiale \"marginale\", la Media \"submarginale\", la cubito \"discoidale\". Un altro aspetto da tenere presente \u00e8 che lo schema qui riportato fa riferimento ad un ipotetico imenottero, ma in molte categorie sistematiche la venulazione si semplifica pi\u00f9 o meno marcatamente e spesso gli Autori specializzati nello studio di singoli raggruppamenti adottano terminologie specifiche.\nAnalogamente la nomenclatura relativa alle cellule \u00e8 soggetta a differenti interpretazioni. In generale, l'orientamento pi\u00f9 diffuso \u00e8 quello di trascurare la nomenclatura relativa alle cellule aperte, data la difficolt\u00e0 d'individuazione univoca della loro natura, mentre per le cellule chiuse si adottano gli stessi criteri del sistema Comstock-Needham attribuendo il nome della venatura che le delimita anteriormente. Per le cellule situate sopra la Cubito si applica in genere il termine \"submarginale\".\nAddome.\nL'addome \u00e8 sessile o peduncolato, costituito da 10 uriti, di cui gli ultimi sono pi\u00f9 o meno modificati e ridotti. Negli apocriti vi \u00e8 una marcata differenziazione della morfologia dell'addome nella parte anteriore. Oltre allo spostamento del I urite nella regione toracica, a formare il propodeo, gli apocriti presentano un restringimento del II urite oppure del II e III, detto \"peziolo\". Talvolta il peziolo \u00e8 particolarmente allungato, talvolta si riduce in lunghezza fino a rendere l'addome secondariamente sessile. La parte dell'addome che segue il peziolo, composta dal III o dal IV urite in poi, \u00e8 detta \"gastro\".\nOvopositore.\nL'ovopositore \u00e8 formato dal VIII e IX urosternite. Questi sterniti formano delle lamine, dette \"valviferi\", di cui il primo paio si articola con due formazioni laminari laterali. Fra le due coppie di valviferi emergono le \"valvule\", distinte rispettivamente in prime valvule, seconde valvule e terze. Le prime sono fuse a formare una guaina in cui scorrono le seconde valvule. Le prime e seconde valvule sono fortemente sclerificate e formano un organo perforante detto \"terebra\". Le terze valvule sono pi\u00f9 ampie e meno sclerificate e avvolgono la terebra. Un'importante distinzione riguarda la funzione svolta dalla terebra:\nStadi giovanili.\nGli imenotteri sono insetti olometaboli o ipermetaboli.\nLe larve sono riconducibili a due tipi.\nLe pupe sono generalmente exarate, cio\u00e8 con appendici libere, e adectiche, cio\u00e8 con mandibole non articolate. Si formano all'interno dell'ospite o del nido, oppure all'esterno, in prossimit\u00e0 dell'ospite. Sono immobili e non si nutrono.\nRiproduzione.\nGli Imenotteri si riproducono sia per anfigonica, con la quale si producono le femmine, sia per partenogenetica, con la quale si producono i maschi. Il fatto che i maschi siano aploidi favorisce l'altruismo. Nelle forme parassite \u00e8 comune la poliembrionia.\nAlimentazione.\nNegli imenotteri sono rappresentati svariati regimi alimentari. In base al regime alimentare gli imenotteri sono importanti sotto tre differenti aspetti:\nEtologia.\nLa maggior parte degli imenotteri conduce vita solitaria, comunque in questo ordine sono rappresentate le forme pi\u00f9 evolute e complesse di struttura sociale e le pi\u00f9 interessanti dal punto di vista etologico. Le societ\u00e0 possono essere monoginiche (governati da una regina) oppure poliginiche (pi\u00f9 femmine). Strutture sociali di rilievo sono quelle delle api, delle vespe e delle formiche.\nAltri esempi interessanti dal punto di vista etologico si riscontrano in varie forme di simbiosi sia mutualistica sia parassitica.\nEtimologia.\nHymenoptera deriva dal greco: pteros; ali, e hymenos; pelle, membrana, quest'ultima fa riferimento alle ali degli imenotteri membranose."}
{"id": "418447", "revid": "1031941", "url": "https://it.wikipedia.org/wiki?curid=418447", "title": "Giovanni Maria Boccardo", "text": "Biografia.\nNacque nella frazione della \"Ca' Bianca\" presso il comune di Moncalieri, primogenito di dieci figli, tre dei quali morti in tenera et\u00e0 e tre divenuti sacerdoti, tra i quali Luigi Boccardo sar\u00e0 a sua volta proclamato beato dalla Chiesa cattolica.\nStudi\u00f2 in famiglia, cominciando ad aiutare i poveri del paese e, in particolare, prendendosi cura di un cieco mendicante. Al termine dell'Unit\u00e0 d'Italia, nel 1861 frequent\u00f2 il ginnasio dei padri barnabiti, e conclusa la scuola entr\u00f2 in seminario. Durante questo periodo ricerc\u00f2 assiduamente la \"santit\u00e0\", pensiero che emerge chiaramente dai suoi scritti (redasse qualcosa come 44 volumi, oggi ancora quasi completamente inediti, contenenti pensieri e spunti di vita).\nIl 3 giugno 1871 Giovanni fu ordinato sacerdote a Torino da mons. Balma. Nel 1873 divent\u00f2 direttore spirituale del seminario di Chieri, ove era entrato come assistente solo qualche mese dopo la sua ordinazione a sacerdote. Tempo dopo, con lo stesso incarico, venne mandato a Torino nel seminario diocesano.\nA Torino, Giovanni e Luigi strinsero amicizia con i grandi santi del tempo: Giovanni Bosco, Leonardo Murialdo, Giuseppe Allamano. Proprio l'Allamano \u00e8 il rettore del Santuario della Consolata prima che ne prenda il posto, nel 1880, il Boccardo.\nNel 1882 divent\u00f2 parroco a Pancalieri, dove rimase fino alla morte. Molto si dedic\u00f2 al catechismo e fu spesso chiamato in altre parrocchie per predicare. Visitava regolarmente le carceri di Saluzzo, ricercando il pentimento e la penitenza dei detenuti.\nNel 1884 una tremenda epidemia di colera s'abbatt\u00e9 su Pancalieri: il parroco si dedic\u00f2, con l'aiuto di alcuni giovani, al soccorso dei malati come da esempio di Bosco e di Giuseppe Benedetto Cottolengo. Proprio loro gli ispirarono l'apertura di un ospizio per le persone rimaste prive di aiuto: il 6 novembre 1884 arrivarono i primi malati.\nLe Povere figlie di San Gaetano.\nMa la sua opera maggiore fu forse la fondazione della congregazione religiosa femminile delle Povere figlie di San Gaetano, attualmente attive in Italia, Brasile, Benin, Argentina e altri paesi. Il compito affidato alle \"Povere Figlie\" \u00e8 di assistere i malati e gli infermi cronici, abbandonati, bambini, anziani, cos\u00ec come i sacerdoti malati. Prima suora consacrata a san Gaetano fu Carlotta Fontana, che prese il nome di suor Gatena del Santissimo Sacramento.\nLa malattia.\nNel 1911 Giovanni fu colpito da paralisi. La malattia lo costrinse all'immobilit\u00e0 e alla dolorosa rinuncia al ministero. Il 30 dicembre 1913 mor\u00ec a Pancalieri. il 1\u00ba gennaio 1914 si tennero i solenni funerali, con grande partecipazione del popolo.\nBeatificazione.\nPapa Giovanni Paolo II lo proclam\u00f2 beato nel 1998 a Torino, e fiss\u00f2 la sua memoria liturgica al giorno 30 dicembre."}
{"id": "418450", "revid": "1652635", "url": "https://it.wikipedia.org/wiki?curid=418450", "title": "Fragaria", "text": "Fragaria \u00e8 un genere di Magnoliophyta (dette pi\u00f9 comunemente Angiosperme), appartenente alla famiglia delle \"Rosaceae\" conosciuto per la produzione del falso frutto fragola; in realt\u00e0, i veri frutti prendono il nome di acheni, ovvero quelli che solitamente chiamiamo semi. Vengono annoverate pi\u00f9 di 20 specie e numerosi ibridi e \"cultivar\".\nTassonomia.\nCome detto, vengono attualmente classificate pi\u00f9 di 20 specie appartenenti al genere \"Fragaria\". Il primo criterio di classificazione e discriminazione fra le varie specie \u00e8 quello di verificare il numero di cromosomi.\nDi regola, sebbene esistano eccezioni, pi\u00f9 coppie di cromosomi conferiscono una maggior robustezza alla pianta, che produce fragole pi\u00f9 grandi.\nUsi.\nLe fragole sono un ottimo dessert; vengono comunemente accompagnate da panna montata, oppure alternativamente da gelato alla vaniglia o ai frutti di bosco. \u00c8 comune anche prepararle con zucchero e succo di limone, oppure vengono mangiate al naturale.\nAvversit\u00e0.\nGli insetti pi\u00f9 nocivi che colpiscono la pianta della fragola sono: l'afide setoloso della fragola (\"Chaetosiphon fragaefolii\"), l'antonomo del lampone e della fragola (\"Anthonomus rubi\"), il rinchite della fragola (\"Coenorrhinus germanicus\") e l'oziorrinco della fragola (\"Otiorrhynchus rugosostriatus \"). La fragola \u00e8 attaccata anche da un acaro, il ragnetto rosso comune (\"Tetranychus urticae\"). Tra i funghi vi sono invece la muffa grigia, l'oidio o mal bianco (\"Sphaerotheca macularis\"), il marciume bruno (\"Phytophthora cactorum\"), la rizottoniosi (\"Rhizoctonia fragariae\" [obsoleto], oggi \"Ceratobasidium cornigerum\"), la verticilliosi (\"Verticillium\" spp.) e la vaiolatura della fragola (\"Mycosphaerella fragariae\")."}
{"id": "418453", "revid": "33689", "url": "https://it.wikipedia.org/wiki?curid=418453", "title": "Islam in Africa", "text": "L'Islam in Africa, fin dal suo apparire come religione, ha conquistato un gran numero di proseliti, e dalle statistiche continua ancor oggi ad essere tra le religioni pi\u00f9 professate nel continente.\nIntegrazione.\nIl Maghreb fu prevalentemente islamizzato, mentre in altre zone dell'Africa esso ha coabitato non sempre pacificamente con sistemi di culto locali. Mentre l'islamismo ortodosso della tradizione e del Corano viene praticato prevalentemente nei grandi centri di insegnamento religioso, nell'Africa a sud del Sahara esso si \u00e8 mescolato ad elementi delle religioni naturistiche.\nEppure l'Islam, con il suo rigoroso monoteismo, pu\u00f2 apparire il polo opposto alle religioni animistiche di natura largamente politeista. Esso per\u00f2 appare agli africani come una religione assai meno estranea, in quanto propagatasi nel continente gi\u00e0 dal VII secolo ed in grado di convertire anche i cristiani ed i pagani sui territori conquistati. A tale conversione non contribu\u00ec il principio del \"fuoco e spada\" anche perch\u00e9 coloro che pagavano le tasse erano i non musulmani, quindi non v'era nessun interesse a fare nuovi proseliti.\nGli elementi che attirarono ed ancor oggi attirano gli africani verso l'Islam pi\u00f9 che verso il Cristianesimo sono innanzitutto di natura teologica: la dottrina islamica \u00e8 semplice e fondata su un duplice assioma \"testimonio che non vi \u00e8 altro Dio all'infuori di Allah e che Maometto \u00e8 il suo profeta\", che \u00e8 quanto basta per diventare musulmano. Non \u00e8 inoltre richiesta una conversione o una rinuncia interiore alle precedenti convinzioni religiose, o un atto liturgico come il battesimo. Sono sufficienti il cambiamento del nome e la recita della professione di fede (shahada) di fronte a testimoni.\nL'Islam peraltro riesce a \"salvare\" il suo monoteismo sottomettendo tutte le credenze animistiche al volere ed all'attivit\u00e0 di Allah, fatte salve le cinque colonne dell'Islam (fede, preghiera, elemosine, digiuno e pellegrinaggi), chi proviene dalle religioni animistiche pu\u00f2 continuare ad osservare le proprie originarie usanze.\nLa pratica di tutti i doveri religiosi e l'approfondimento delle dottrine vengono in un secondo tempo. Non c'\u00e8 in questo modo una rottura eclatante nel passaggio da una professione di fede tradizionale all'Islam, bens\u00ec una progressiva integrazione nella comunit\u00e0 musulmana.\nVi sono infine elementi sociali non indifferenti, fra cui la poligamia che per le popolazioni africane \u00e8 spesso la norma e soprattutto una necessit\u00e0 economica, ma che contrasta inconciliabilmente con la dottrina cristiana. Altri elementi sono il saldo legame di fratellanza legato ad un profondo sentimento comunitario, e l'indifferenza verso i problemi razziali, per cui vengono di norma tollerati matrimoni misti senza discriminazione. Si aggiunga infine che il cristianesimo, come sottolinea Ernst Dammann, \u00e8 solitamente portato da \"bianchi\", mentre il musulmano \u00e8 in genere anch'esso africano o asiatico.\nSe negli anni 1960 erano di importanza secondaria gli elementi politici, oggi tali aspetti vanno assumendo importanza sempre maggiore, non sempre per\u00f2 si annette valore alla religione di per s\u00e9, ma la si considera un mezzo efficace per omogeneizzare organismi statali di recente creazione, non di rado formati da molte diverse etnie, spesso a causa di precedenti errori del colonialismo.\nStoria dell'Islam in Africa.\nA rafforzare e diffondere la religione musulmana contribuirono in grande misura le confraternite sorte nel XII secolo con l'intento di diffondere ma anche di difendere le pratiche sufi. Diversi feki musulmani si stabilirono in paesi di religione pagana assieme a loro fedeli, riunendo con il tempo una comunit\u00e0 religiosa, oltre a loro anche gli sceicchi esercitarono grande influsso irradiatosi anche alla politica, quali capi di confraternite.\nQueste ultime risentirono comunque del ristagno che nel XVII e XVIII secolo colp\u00ec l'Islam. In seguito al movimento wahabita dei primi anni del XIX secolo ed alla creazione di nuove confraternite, tra cui la \"qadiriyya\", le comunit\u00e0 gi\u00e0 esistenti si destarono e con una attiva propaganda fecero nuove schiere di proseliti. L'Islam raggiunse infatti il massimo della sua espansione nel periodo del colonialismo, quando venne abolita la tratta degli schiavi che era motivo di inimicizia tra gli arabi (da cui provenivano la quasi totalit\u00e0 dei mercanti di schiavi) e gli africani.\nAfrica sub-sahariana.\nLa penetrazione dell'Islam nell'Africa sub-sahariana \u00e8 stata lunga e paziente e la conversione massiccia degli africani alla religione musulmana \u00e8 stata spesso preceduta da periodi di coabitazione con i culti locali generando sintesi inedite e originali. Nel processo di arabizzazione, l'accento \u00e8 largamente posto sull'importanza di appartenere ad una comunit\u00e0 di fedeli. L'islamizzazione ha cos\u00ec rafforzato e riunito in un sistema coerente espressioni cultuali diverse tanto che l'inculturazione del messaggio religioso, in molti casi, ha preceduto l'islamizzazione ufficiale propriamente detta. La lunga coabitazione della religione islamica con i sistemi di culto locali ha sortito anche un altro effetto sul piano culturale, ossia un arricchimento dal punto di vista linguistico. Gran parte delle lingue africane sono estremamente concrete, senza concetti particolarmente astratti; con l'Islam, invece, l'arabo ha colmato questa \u201clacuna\u201d introducendo una terminologia astratta e religiosa che and\u00f2 ad adattarsi al genio delle lingue locali.\nDiversamente dal Cristianesimo, l'Islam non \u00e8 percepito in Africa come un culto estraneo importato, infatti \u00e8 penetrato all'interno del continente attraverso le vie del commercio e non tramite un'occupazione straniera armata, e si \u00e8 espresso molto presto attraverso sacerdoti locali. Nonostante ci\u00f2, anche l'Islam incontra forti resistenze fra popolazioni ben salde alle proprie antiche tradizioni, tra cui il culto degli antenati e delle forze della natura. La dialettica, sempre fortemente presente, fra la necessit\u00e0 di sentirsi partecipi di un contesto universale e il riconoscimento di un'identit\u00e0 nazionale, asseconda il sorgere di confraternite a carattere locale, che seguono gli insegnamenti di un maestro.\nPrincipali aree di diffusione.\nL'islam ha sviluppato un suo profilo originale e \u201cpersonalizzato\u201d inserito in diverse componenti locali:\nQuesti sette \"volti\" dell'Africa musulmana, sintetizzati grossolanamente, non rappresentano delle forme religiose definitive. Le prime tre sono di civilt\u00e0 arabo-islamica, le altre quattro di cultura africana e di religione musulmana. Se l'incontro storico tra l'Islam e queste societ\u00e0 africane ha dato inizio a queste forme \"regionali\" e locali, la convivenza di domani svilupper\u00e0 certamente \"modalit\u00e0 nuove\", equilibri aggiornati e sintesi impreviste nell'era della post-modernit\u00e0.\nPratiche e valori religiosi.\nIl musulmano africano \u00e8, nella maggior parte dei casi, un fedele praticante con un forte senso di appartenenza alla comunit\u00e0 islamica e un intenso sentimento di solidariet\u00e0 religiosa. Il Corano viene spesso imparato a memoria in arabo e ovunque in Africa si prega in lingua araba seguendo una liturgia unitaria.\nOgni anno si festeggiano con svariate manifestazioni religiose la nascita del profeta Maometto, la fine del mese del Ramadan e il ritorno dei pellegrini dalla Mecca. Nonostante le diversit\u00e0 culturali, linguistiche e, talvolta, canoniche, le comunit\u00e0 musulmane africane si sentono profondamente unite tra loro.\nAtteggiamenti politici.\nNell'Africa di oggi molti musulmani, specialmente nelle aree rurali, sono sunniti e, nello stesso tempo, sono fedeli al culto dei propri antenati. Esistono tuttavia molti riformisti musulmani che si interrogano sulla possibilit\u00e0 di successo dell'Islam nel mondo \u201cpost-moderno\u201d. Secondo alcuni di essi la religione musulmana \u00e8 conciliabile con il mondo di oggi, anche se diventa sempre pi\u00f9 difficile la sua lotta per affermare e salvaguardare i valori e le verit\u00e0 che esso professa. Appaiono cos\u00ec molti movimenti musulmani che vanno diffondendo una reinterpretazione \u201crazionale\u201d dei fatti religiosi e profani, pronti a proporre un'esegesi nuova e originale del Corano.\nAl contrario, di tendenza religiosa, come i Fratelli Musulmani, o liberale, come le Associazioni riformiste, altre correnti si adoperano per \u201cpurificare\u201d l'Islam tradizionale da ogni sua innovazione storica e di conferire alla comunit\u00e0 moderna tutti gli aspetti della comunit\u00e0 islamica classica.\nMinoranze attive, queste correnti appaiono a volte poco aperte alle esigenze della vita moderna e piuttosto fissate nel proprio ideale di islam \u201cpuro\u201d e \u201cautentico\u201d.\nIl musulmano modernista ha invece optato per i valori dell'umanesimo del mondo occidentale preservando tuttavia un senso etico islamico cercando di far coesistere, seppur difficilmente, valori dell'Islam e valori moderni. Questi musulmani, identificati di solito con uomini di cultura, cercano di orientare l'opinione pubblica e le istituzioni verso una societ\u00e0 in cui sia possibile il pluralismo confessionale e una forma di personalismo democratico. Al centro dei loro sforzi c'\u00e8 la volont\u00e0 di promuovere l'uomo e salvarlo: la vita religiosa deve rappresentare un atto pienamente personale senza alcuna costrizione.\nQuesti musulmani rappresentano per\u00f2 solo una piccola parte delle comunit\u00e0 islamiche in Africa e sono sempre pi\u00f9 contrastati da movimenti fondamentalisti alimentati da un forte nazionalismo volto a irrigidire l'Islam e ad enfatizzare la sua chiusura al mondo moderno.\nLe comunit\u00e0 islamiche oggi.\nLa gran parte degli africani appartengono alla setta sunnita, fra gli indiani dell'Africa orientale \u00e8 invece diffusa quella sciita, il cui ramo maggiormente conosciuto per la spinta modernista \u00e8 la \"Shia ismailiyya\" che negli anni 1960 ottenne buoni risultati in campo sociale e dell'istruzione.\nLa setta eretica degli \"ahmadiyya\" riveste un ruolo notevole pur avendo un basso numero di adepti, grazie alla proficua attivit\u00e0 letteraria quale la traduzione del Corano negli idiomi locali. Il loro triplice scopo si propone la riforma e purificazione dell'Islam, la sua modernizzazione, . L'abilit\u00e0 \"ahmadiyya\" nella traduzione e nel commento del Corano sta nella capacit\u00e0 di presentare il libro sacro in modo che non sia in contrasto con la vita moderna, e questo attira gli africani. Grazie a queste traduzioni il patrimonio intellettuale islamico si diffonde in vasti strati della popolazione altrimenti irraggiungibili dall'Islam ortodosso. La \"ahmadiyya\" ha infine accolto elementi cristiani quale la propaganda missionaria.\nL'Islam occupa un posto preminente nel mondo africano, anche a sud del Sahara, anche per la sua capacit\u00e0 di creare un clima religioso tale da indurre facilmente la conversione. Inoltre tale religione non \u00e8 solo un fenomeno religioso ma anche culturale, perch\u00e9 schiude le porte alla ricca cultura arabo-musulmana.\nInoltre, in un'epoca in cui i legami tra gli individui e le grandi famiglie sono sempre pi\u00f9 allentati, l'Islam svolge una funzione sociale non indifferente, trovando il musulmano facilmente appoggio ed assistenza da parte dei suoi correligionari.\nInfine va ricordato il ruolo politico di tale religione, anche se divergenti ottiche fanno s\u00ec che stati musulmani siano in contrasto tra loro, al di l\u00e0 di questo, in stati a forte presenza musulmana, solo a fatica si costituiscono organismi statali laici a carattere antireligioso.\nL'abbandono dell'Islam.\nNel 2006 lo sceicco Ahmed Al Qataani, intervistato dalla tv araba Al Jazeera ha citato alcuni numeri sull'Islam in Africa: ogni giorno ben 16 000 africani musulmani si convertono al Cristianesimo, cio\u00e8 6 milioni all'anno. \u00c8 possibile che Ahmed Al Qataani abbia ingigantito le cifre per creare allarmismo, ma il numero in percentuale degli islamici nel continente nero sarebbe diminuito in modo consistente, almeno in percentuale, mentre \u00e8 aumentato il numero dei cristiani."}
{"id": "418458", "revid": "287204", "url": "https://it.wikipedia.org/wiki?curid=418458", "title": "Imenio", "text": "L'imenio \u00e8 la porzione fertile del corpo dei funghi Ascomiceti e Basidiomiceti che porta gli aschi o i basidi intercalati da ife, con corpo fruttifero vistoso. (es. a lamelle o a tubuli) (elemento primario costituente il micelio) sterili dette parafisi.\n\u00c8 la parte dedicata alla produzione di spore."}
{"id": "418475", "revid": "31101", "url": "https://it.wikipedia.org/wiki?curid=418475", "title": "Bona Lombardi", "text": ""}
{"id": "418477", "revid": "86599", "url": "https://it.wikipedia.org/wiki?curid=418477", "title": "Cratere Chernyshev", "text": "Chernyshev \u00e8 un cratere lunare di 59,31 km situato nella parte nord-occidentale della faccia nascosta della Luna, a nord-est del cratere Chandler e del pi\u00f9 grande cratere d'Alembert.\nIl bordo di questo cratere \u00e8 eroso e presenta numerosi piccoli crateri. In particolare il margine meridionale si presenta pi\u00f9 danneggiato e modificato della parte settentrionale. Il pianoro interno presenta anch'esso molti piccoli crateri, pi\u00f9 concentrati verso la porzione occidentale. Se si eccettuano gli impatti, il pianoro si presenta abbastanza livellato e privo di picco centrale.\nIl cratere \u00e8 dedicato all'ingegnere missilistico sovietico Nikolaj Gavrilovi\u010d \u010cerny\u0161\u00ebv.\nCrateri correlati.\nAlcuni crateri minori situati in prossimit\u00e0 di Chernyshev sono convenzionalmente identificati, sulle mappe lunari, attraverso una lettera associata al nome."}
{"id": "418493", "revid": "400694", "url": "https://it.wikipedia.org/wiki?curid=418493", "title": "Michelle Yeoh", "text": "\u00c8 nota soprattutto per le sue interpretazioni in film d'azione. Ha ricevuto una candidatura ai Premi BAFTA come miglior attrice protagonista per \"La tigre e il dragone\".\nBiografia.\nIstruzione.\nMichelle Yeoh inizi\u00f2 a studiare danza all'et\u00e0 di quattro anni. Ispirata dal film \"Saranno famosi\" si iscrisse alla Royal Academy of Dance inglese, dove ottenne un diploma \"Bachelor of Arts\" in danza. Eccelleva anche negli esercizi atletici, da adolescente giocava a squash e partecip\u00f2 anche a selezioni nazionali di nuoto e tuffi. Era piuttosto ambiziosa e determinata a ottenere un \"master\" in danza. Mentre viveva in Inghilterra speriment\u00f2 il balletto, danza contemporanea e jazz. Il suo sogno di diventare prima ballerina venne spezzato da un incidente alla spina dorsale che sub\u00ec durante un'esercitazione di ballo. Il dottore che consult\u00f2 le disse che un disco spostato della sua spina dorsale le avrebbe impedito di sottoporsi agli intensivi esercizi giornalieri di danza. Michelle dovette quindi spostare la propria attenzione dalla danza alla coreografia e altre arti. Tristemente Michelle non ottenne la possibilit\u00e0 di esibirsi professionalmente come ballerina. Invece spost\u00f2 le sue mire verso la creazione di una propria scuola di danza.\nGli inizi della carriera.\nNel 1983, Yeoh ritorn\u00f2 in Malaysia dove a 21 anni vinse l'edizione del concorso di bellezza di Miss Malaysia di quell'anno. Inizi\u00f2 quindi una carriera come modella in Hong Kong e gir\u00f2 nel 1984 una serie di spot commerciali prodotti dalla D&amp;B Films, una nascente compagnia di produzione cinematografica per la Charles Jourdan in cui veniva contrapposta a eroi di film d'azione come Jackie Chan e Chow Yun-Fat.\nNel 1988 si spos\u00f2 con Dickson Poon, produttore della D&amp;B Films, ritirandosi dalle scene. Tre anni pi\u00f9 tardi divorzi\u00f2 e nel 1992 ritorn\u00f2 alla sua carriera cinematografica. Il suo primo film dopo il ritorno fu \"\", parzialmente girato a Kuala Lumpur, Malaysia.\nRecitazione.\nNonostante la mancanza di un addestramento formale nelle arti marziali Michelle \u00e8 pi\u00f9 conosciuta per i suoi ruoli in film d'arti marziali, (principalmente \"The Heroic Trio\" del 1993 e i film di Yuen Woo-ping \"Tai ji zhang san feng\" e \"Wing Chun\" del 1994). Si affida al suo addestramento di ballerina e ai suoi istruttori e compie da sola molti degli stunt dei suoi film. \u00c8 una delle poche donne a cui Jackie Chan permette di eseguire i propri stunt.\nYeoh impar\u00f2 l'inglese e il malese prima del cantonese e ancora oggi non sa leggere il cinese. In alcuni dei suoi primi film recita i suoi dialoghi a memoria.\nCome molte altre star di Hong Kong, Yeoh, tent\u00f2 di imporsi a Hollywood. Nonostante il ruolo di Bond girl coprotagonista nel film di 007 \"Il domani non muore mai\" (1997) e nel popolare \"La tigre e il dragone\" (2000), in cui recitava anche Zhang Ziyi, non ebbe una fama consolidata nel mondo occidentale. Forse sarebbe potuta diventare pi\u00f9 popolare se avesse accettato il ruolo di Seraph nei due seguiti di \"Matrix\", ma a causa di impegni precedenti fu costretta a rifiutare, quindi gli sceneggiatori di \"Matrix\" cambiarono il ruolo di Seraph in uno maschile che venne interpretato da Colin Chou. Nel 2002 produsse il suo primo film inglese \"The Touch\" attraverso la sua compagnia di produzione, Mythical Films. Come mostra la filmografia, sapr\u00e0 prendersi fama meritata e notoriet\u00e0 anche in Occidente, spostando l'asse di interesse, grazie alle numerose produzioni occidentali a cui ha partecipato (sia come serie tv che come film di valenza).\nAll'inizio del 2005 ha terminato di girare le scene di \"Memorie di una geisha\" tratto dall'omonimo romanzo di Arthur Golden.\nNell'aprile del 2017 interpreta il ruolo di Aleta Ogord nel film del Marvel Cinematic Universe \"Guardiani della Galassia Vol. 2\".\nNel 2021 interpreta il ruolo di Jiang Nan in un altro film del Marvel Cinematic Universe, \"Shang-Chi e la leggenda dei Dieci Anelli\".\nVita privata.\nNel dicembre 2004 Jean Todt, a quel tempo direttore della scuderia Ferrari di Formula Uno, annunci\u00f2 il suo fidanzamento con la Yeoh ad una conferenza stampa.\nIl 31 luglio 2008, durante un colloquio con Craig Ferguson della CBS \"The Late Late Show\", Yeoh ha confermato la voce di essere fidanzata con Jean Todt.\nRiconoscimenti (parziale).\nNel 2001 ha ricevuto il titolo di \"Dato'\" dal sultano di Perak, il suo stato natale. Il titolo di \"Dato\"' \u00e8 un titolo onorario simile al cavalierato britannico, che si trova al di sotto dei ranghi di \"Dato' Seri\", \"Tan Sri\" e \"Tun\".\nNel 1997 \u00e8 stata scelta dalla rivista \"People\" come una delle \"50 persone pi\u00f9 belle del mondo\".\nDoppiatrici italiane.\nNelle versioni in italiano delle opere in cui ha recitato, Michelle Yeoh \u00e8 stata doppiata da:\nDa doppiatrice \u00e8 sostituita da:"}
{"id": "418495", "revid": "775372", "url": "https://it.wikipedia.org/wiki?curid=418495", "title": "Agenzia ebraica", "text": "L'Agenzia ebraica per Israele (\u05d4\u05e1\u05d5\u05db\u05e0\u05d5\u05ea \u05d4\u05d9\u05d4\u05d5\u05d3\u05d9\u05ea \u05dc\u05d0\u05e8\u05e5 \u05d9\u05e9\u05e8\u05d0\u05dc, \"HaSochnut HaYehudit L'Eretz Yisra'el\") o Sochnut (agenzia) o JAFI (dall'acronimo inglese \"Jewish Agency for Israel\"), \u00e8 un'organizzazione israeliana che sostiene l'ebraicit\u00e0 di Israele e opera a tal fine in stretto collegamento con la \"United Jewish Communities\" (UJC) in Nord America e col \"Keren Hayesod\" (United Israel Appeal) in tutto il mondo.\nNascita.\nOrganizzazione sionista, fu originariamente istituita nel 1923 per rappresentare la comunit\u00e0 ebraica in Palestina nell'epoca precedente il governo mandatario. Ricevuto il riconoscimento ufficiale per le sue attivit\u00e0 nel 1929, l'Agenzia ebraica fu incaricata di facilitare l'immigrazione ebraica in Palestina, dell'acquisto di terre dai proprietari arabi e di pianificare le politiche generali della leadership sionista. Durante il periodo mandatario, l'Agenzia ebraica per la Palestina fu un'organizzazione quasi-governativa che si prese cura delle necessit\u00e0 amministrative della comunit\u00e0 ebraica. La sua leadership fu eletta da ebrei di tutto il mondo, su una base proporzionale rispetto alla consistenza numerica delle loro comunit\u00e0.\nCostru\u00ec scuole e ospedali, oltre a formare l'Haganah che divenne il nucleo delle forze armate regolari israeliane dopo il 1948. Le autorit\u00e0 britanniche proposero di dar vita a un'Agenzia araba con fini simili, ma l'idea fu respinta dai leader arabi.\nL'Agenzia ebraica fu fatta oggetto di rappresaglie da parte delle truppe britanniche nel 1946 nell'Operazione Agatha, in risposta a un certo numero di attacchi condotti contro le forze britanniche ma occorre ricordare che l'Haganah non attacc\u00f2 direttamente le forze britanniche, mentre ci\u00f2 accadde spesso ad opera dell'Etzel, meglio noto come l'Irgun. Il quartier generale dell'agenzia a Gerusalemme fu bombardato ai primi del 1948 dalle forze che riconoscevano come propria guida, non solo morale, il Gran Muft\u012b Hajji Muhammad Amin al-Husayni, con grande perdita di vite umane. Durante l'assedio seguente l'agenzia decise di trasferire i propri uffici a Tel Aviv.\nL'Agenzia ebraica e lo Stato d'Israele.\nIl 14 maggio 1948, l'Agenzia ebraica per la Palestina, sotto la guida del suo leader David Ben Gurion, divenne il governo provvisorio dello Stato d'Israele.\nA seguito della costituzione di un governo stabile, l'agenzia fu rinominata \"Agenzia ebraica per Israele\", occupandosi di facilitare lo sviluppo economico del Paese e l'accoglienza e l'inserimento sociale degli immigrati ebrei da tutto il mondo.\nDopo la guerra dei sei giorni nel 1967, \u00e8 stata istituita una nuova divisione all'interno dell'agenzia perch\u00e9 si occupasse delle attivit\u00e0 dei coloni israeliani insediatisi nella Cisgiordania e nella striscia di Gaza palestinesi, come pure nelle alture del Golan siriane.\nPresidenti dell'Agenzia ebraica.\nIl direttore generale dal dicembre 2018 \u00e8 Amira Ahronoviz."}
{"id": "418496", "revid": "3022216", "url": "https://it.wikipedia.org/wiki?curid=418496", "title": "Stoico", "text": ""}
{"id": "418497", "revid": "7077", "url": "https://it.wikipedia.org/wiki?curid=418497", "title": "Michelle Khan", "text": ""}
{"id": "418505", "revid": "1931498", "url": "https://it.wikipedia.org/wiki?curid=418505", "title": "Arkadij e Boris Strugackij", "text": "Iniziarono a scrivere verso la met\u00e0 degli anni '50 (dapprima solo racconti e poi, a partire dal 1959, anche romanzi), firmando per lo pi\u00f9 insieme le proprie opere, senza tuttavia rinunciare a proporre, ciascuno per conto proprio, alcuni lavori sotto pseudonimo.\nBiografia.\nLa famiglia Strugatskij fu evacuata dall'assedio di Leningrado nel 1942 lungo la \"strada della vita\" (\"\u0434\u043e\u0440\u043e\u0433a \u0436\u0438\u0437\u043d\u0438\") attraverso il lago Ladoga. Arkadij, il fratello maggiore, si arruol\u00f2 nell'esercito e fu distaccato a Mosca, presso l'Istituto militare di lingue straniere. Si laure\u00f2 nel 1949 come traduttore dall'inglese e dal giapponese. Insegn\u00f2 alla Scuola di traduttori militari di Kansk e prest\u00f2 servizio come traduttore in Estremo Oriente. Dopo aver cessato il servizio nell'esercito, nel 1955, ha lavorato a Mosca come redattore per le case editrici Goslitizdat (\"Chudo\u017eestvennaja Literatura\") e Detgiz (\"Detskaja Literatura\"). Nel 1959 fu ammesso all'Unione dei giornalisti dell'URSS.\nAlla sua morte, per sua volont\u00e0 il corpo fu cremato e le sue ceneri furono disperse (in data 6 dicembre 1991) da un elicottero nei pressi di Ryazan, alla presenza di sei testimoni. Boris, il fratello minore, torn\u00f2 a Leningrado nel 1945, nel 1950 si diplom\u00f2 al liceo ma non fu accettato alla facolt\u00e0 di fisica e present\u00f2 quindi domanda a quella di matematica e meccanica. Si laure\u00f2 nel 1955 con una tesi in astronomia. Entr\u00f2 nella scuola di specializzazione dell'Osservatorio Pulkovo e vi prese poi servizio come ingegnere, addetto alle macchine di calcolo e analisi. Nel 1960 prese parte a una spedizione sul Caucaso nell'ambito di un programma per l'individuazione di un'area idonea all'installazione del Grande telescopio ottico BTA-6 dell'Accademia delle scienze dell'URSS.\nMembro dell'Unione degli scrittori divenne, dal 1972, in sostituzione di Il'ja Var\u0161avskij, capo del seminario di Leningrado di giovani scrittori di fantascienza (in seguito divenne noto come \"seminario Boris Strugatskij\"). \u00abGli inferni che gli Strugatskij avrebbero pi\u00f9 tardi costruito per i loro astronomi-protagonisti riflettono l'effettivo inferno attraverso cui molti astronomi sovietici avevano vissuto durante gli anni delle purghe, un inferno che non si era ancora raffreddato quando BN era arrivato a Pulkovo nel 1955\u00bb.Boris Strugatskij \u00e8 stato il fondatore e caporedattore dell'almanacco mensile di fantascienza \"Polden', XXI vek\" (\"Mezzogiorno, XXI secolo\"), pubblicato a partire dal 2002. Dopo la morte, la rivista si \u00e8 rinnovata, diventando digitale e abbreviando il nome semplicemente in \"Polden\"'. Dopo la morte, il corpo di Boris Strugatskij fu cremato e le ceneri disperse sulle colline di Pulkovo. L'asteroide 3054, scoperto nel 1977 dall'astronomo russo Nikolaj Stepanovi\u010d \u010cernych, fu battezzato \"Strugatskia\" nel 1985, in onore dei fratelli Strugatskij.\nCarriera letteraria.\nLa carriera dei fratelli Strugatskij prende il via sull'onda della fase di \"disgelo\" che visse il paese durante gli anni di Nikita Chru\u0161\u010d\u00ebv. Tra la fine degli anni '50 e gli inizi degli anni '60 le opere sono caratterizzate da un forte ottimismo e da una certa vena didattica. Romanzi come \"Il paese delle nubi purpuree\", \"La via verso Amaltea\" e \"Apprendisti\" portano i giovani lettori in giro per il sistema solare e infondono loro molte nozioni di astronomia. Gli anni tra il '62 e il '65 sono quelli dell'affermazione (i fratelli Strugatskij diventano \"Gli Strugatskij\") e dell'illusione di poter vivere dei frutti del lavoro di scrittori. Un periodo molto prolifico in cui gli autori riescono a pubblicare una mezza dozzina di opere (tra cui classici come \"\u00c8 difficile essere un dio\" e \"Luned\u00ec inizia sabato\").\nA partire dal romanzo \"Le cose predatorie del secolo\" (1965) gli autori cominciano avvertire un'attenzione sempre pi\u00f9 invasiva da parte della censura e si rendono conto di non aver pi\u00f9 il favore dei vertici politico-editoriali. Sono gli anni di Breznev e della stagnazione e proprio in coincidenza con questo periodo (a partire dalla met\u00e0 degli anni '60) i fratelli virano temporaneamente verso la satira, gi\u00e0 sperimentata in precedenza con \"Luned\u00ec inizia sabato\". Con l'eccezione de \"La seconda invasione dei marziani\", alcuni romanzi vengono del tutto bloccati dalla censura e non trovano alcuno sbocco editoriale (cos\u00ec \"La favola della Trojka\" e \"La chiocciola sul pendio\").\nA partire dagli anni '70, e soprattutto in seguito al cambiamento radicale al vertice della \"Molodaja Gvardja\" (l'organo editoriale del Komsomol) gli Strugatskij vengono osteggiati e boicottati apertamente, con la conseguenza che le loro pubblicazioni si fanno via via sempre pi\u00f9 sporadiche. Sono gli anni dell'affermazione all'estero del romanzo \"Picnic sul ciglio della strada\", soprattutto in seguito alla trasposizione cinematografica di Andrej Tarkovskij, e ci\u00f2 acuisce ancor pi\u00f9 il conflitto. La censura si abbatte anche su \"Brutti cigni\" e su \"La citt\u00e0 condannata\", un romanzo che peraltro gli autori scrissero direttamente per s\u00e9 stessi, senza alcuna speranza di pubblicazione e che tennero nel cassetto per due decenni (\"roman napisan v stol\"). \nSolo a partire dalla met\u00e0 degli anni '80, con l'avvento della glasnost', c'\u00e8 la definitiva emancipazione degli autori e le loro opere vengono tutte pubblicate, in versione integrale. \nQuando hanno pubblicato al di fuori della coppia, i fratelli Strugatskij hanno sempre fatto uso di pseudonimi (S. Jaroslavtsev per Arkadij e S. Vititskij per Boris).\nRacconti scritti insieme.\nDi seguito \u00e8 riportato l'elenco dei racconti:\nLa raccolta \"\u0160est' spi\u010dek\".\nLa raccolta \"\u0160est' spi\u010dek\" (\"\u0428\u0435\u0441\u0442\u044c \u0441\u043f\u0438\u0447\u0435\u043a\", lett. \"I sei fiammiferi\") fu pubblicata nel 1960 e conteneva:\nOpere pubblicate separatamente.\nRomanzi pubblicati da Boris Strugatskij, sotto lo pseudonimo di S. Vititskij.\nI due autori risultano aver pubblicato singolarmente anche altri lavori minori di narrativa, lunga e breve, (Arkadij, ad esempio, come coautore insieme ad altri) e poesia, oltre a un gran numero di articoli.\nLa raccolta delle opere complete.\nIn Russia l'opera dei fratelli Strugatskij \u00e8 oggetto di grande attenzione. Molte le raccolte pubblicate nel corso degli anni, a cui via via si aggiungevano materiali inediti. La pi\u00f9 importante e attualmente (aprile 2020) ancora in via di pubblicazione \u00e8 l'opera omnia in 33 tomi (\u041f\u043e\u043b\u043d\u043e\u0435 \u0421\u043e\u0431\u0440\u0430\u043d\u0438\u0435 \u0441\u043e\u0447\u0438\u043d\u0435\u043d\u0438\u0439 \u0432 33 \u0442\u043e\u043c\u0430\u0445) per l'editore di Gerusalemme \"Mle\u010dnij put\"' (lett. \"Via lattea\") a cura di Sveltlana Bondarenko e Leonid Filippov e con l'attivo sostegno del gruppo dei \"Ljudeny\", studiosi e appassionati strugatskiani. L'opera contiene tutta la produzione dei fratelli Strugatskij, sia letteria (romanzi, racconti, poesie, sceneggiature, versioni complete e alternative ecc.) che saggistica ed epistolare.\nDa segnalare, anche la raccolta pubblicata a pi\u00f9 riprese, in 11 volumi, dalla moscovita AST.\nIl mondo del Mezzogiorno.\nIl Mondo del Mezzogiorno (in russo \u041c\u0438\u0440 \u041f\u043e\u043b\u0443\u0434\u043d\u044f, traslitterato Mir Poludnja) \u00e8 un mondo letterario in cui si svolgono gli eventi descritti in alcuni romanzi dei fratelli Strugatskij. Esso si colloca nel XXII secolo, dopo la realizzazione dell'utopia comunista. Il testo pi\u00f9 rappresentativo \u00e8 \"Mezzogiorno, XXII secolo\" (da cui il nome deriva), mentre l'ultimo \u00e8 \"Passi nel tempo\" (edizione italiana di \"\u0412\u043e\u043b\u043d\u044b \u0433\u0430\u0441\u044f\u0442 \u0432\u0435\u0442\u0435\u0440\", lett. \"Le onde placano il vento\").\nL'umanit\u00e0 di spostarsi nel cosmo in modo pressoch\u00e9 istantaneo grazie al grande avanzamento tecnologico (ad esempio con la tecnologia della \"deritrinitazione\"). \nUna delle figure caratteristiche della Terra del XXI e XXII secolo \u00e8 quella del \"progressore\". Si tratta di agenti che vengono infiltrati all'interno delle civilt\u00e0 umanoidi meno avanzate della nostra, al fine di studiare e agevolare - per lo pi\u00f9 indirettamente - il loro sviluppo proteggendo gli studiosi, gli umanisti e gli scienziati e financo cercando di facilitare il rovesciamento di governi autoritari e violenti (si cerca sempre di aiutare i c.d. \"fratelli d'intelletto\").\nL'universo \u00e8 popolato da numerose civilt\u00e0, non sempre umanoidi. La presenza di civilt\u00e0 umanoidi, cos\u00ec come altri indizi lasciano supporre l'esistenza di una super-civilt\u00e0 misteriosa e potente, i cui scopi restano ignoti e indecifrabili, ancorch\u00e9 si supponga che miri a sua volta a far progredire gli altri esseri senzienti. Si tratta dei cosiddetti \"Nomadi\" (o \"Vagabondi\") dello spazio. Tuttavia, il livello estremamente superiore dei \"Nomadi\" fa s\u00ec che il presunto \"bene\" cui si ispirano sia in realt\u00e0 un \"super-bene\" vale a dire un concetto indecifrabile, estraneo all'umanit\u00e0 e che potrebbe anche rappresentare in una minaccia. Una parte considerevole di misteri riguardo ai \"Nomadi\" viene svelata in \"Le onde placano il vento\" (\"Passi nel tempo\" nell'edizione italiana).\nNonostante la natura apparentemente utopica dell'universo, il Mondo di Mezzogiorno \u00e8 intriso di problemi e conflitti, analogamente al mondo terrestre della nostra epoca.\nRomanzi e racconti rientranti nel Ciclo del Mezzogiorno.\nOpere considerate pre-Mezzogiorno (ambientate in un XX e XXI secolo alternativi).\nLe varie opere del ciclo non sono tecnicamente l'una il seguito dell'altra, ma facendo parte del medesimo \"continuum\" narrativo, condividono fatti e personaggi (ad es. il ciclo di Ivan \u017dilin, il ciclo di Maksim Kammerer ecc.), in modo che \u00e8 possibile stilare una cronologia abbastanza accurata degli eventi scientifici e socio-politici pi\u00f9 rilevanti accaduti tra il XX e il XXII secolo.\nFilmografia.\nQui sotto una lista (parziale) di film basati sui romanzi dei fratelli Strugackij e/o su sceneggiature dei medesimi."}
{"id": "418508", "revid": "599013", "url": "https://it.wikipedia.org/wiki?curid=418508", "title": "Philipp Degen", "text": "Biografia.\nHa un fratello gemello, David, \u00e8 stato anch'egli calciatore.\nCarriera.\nClub.\nInizia nel 2001 con il e con la squadra rosso-blu vince tre campionati e due Coppe Svizzere. Grazie alle sue buone prestazioni, nel 2005 firma per i tedeschi del . Con la squadra tedesca per\u00f2 non ripete i successi ottenuti in Svizzera e colleziona in tre anni 68 presenze, di cui solo dieci nella stagione 2007-2008 causa infortuni.\nIl 3 luglio 2008 si trasferisce in Inghilterra al Liverpool a parametro zero, e nel 2011 rescinde il contratto che lo legava alla societ\u00e0 inglese. In seguito, nel mese di ottobre 2011, gli viene offerto un contratto dal nuovo manager del Heiko Vogel. Milita nel club fino al 2016, anno in cui si ritira dal calcio giocato.\nNazionale.\nConta 30 presenze nella nazionale svizzera ed ha partecipato al campionato del mondo 2006 e al campionato d'Europa 2008, anche se non \u00e8 mai entrato in campo durante la rassegna europea."}
{"id": "418509", "revid": "86599", "url": "https://it.wikipedia.org/wiki?curid=418509", "title": "Cratere Chevallier", "text": "Chevallier \u00e8 un cratere lunare di 51,83 km situato nella parte nord-orientale della faccia visibile della Luna, a sud-est del cospicuo cratere Atlas e a nord-nord-ovest del cratere Shuckburgh, invaso dalla lava. Appena ad ovest del bordo esterno, si trova il cratere Atlas A, dal bordo affilato e dalla forma a tazza.\nDi questo cratere rimane poco pi\u00f9 che una modesta traccia circolare che si innalza da una superficie coperta da lava. Di questo perimetro alcune sezioni sono pi\u00f9 evidenti, in particolare verso nord-est, dove si fonde con una formazione composta da due crateri, entrambi invasi dalla lava. Il pianoro interno \u00e8 completamente coperto dalla lava, cos\u00ec come il territorio circostante. Nella zona orientale si trova il cratere satellite Chevallier B, coperto solo parzialmente dalla colata.\nIl cratere \u00e8 dedicato all'astronomo e matematico britannico Temple Chevallier.\nCrateri correlati.\nAlcuni crateri minori situati in prossimit\u00e0 di Chevallier sono convenzionalmente identificati, sulle mappe lunari, attraverso una lettera associata al nome."}
{"id": "418515", "revid": "770813", "url": "https://it.wikipedia.org/wiki?curid=418515", "title": "Sukhoi Su-24", "text": "Il Sukhoi Su-24 (in cirillico: \u0421\u0443\u0445\u043e\u0439 \u0421\u0443-24, nome in codice NATO: Fencer) \u00e8 un bombardiere tattico supersonico con ali a geometria variabile di fabbricazione sovietica, sviluppato dall'OKB-51 negli anni sessanta ed entrato in servizio nell'aviazione sovietica nel 1974.\nProgettato per compiere missioni di bombardamento a bassa quota, \u00e8 oggi impiegato dalle Forze aerospaziali russe, suo principale utilizzatore, anche in missioni di ricognizione aerea.\nIl Su-24 ha riscosso un grande successo commerciale nei continenti asiatico e africano ed \u00e8 stato attivamente impiegato nel corso del conflitto in Ossezia del Sud e durante l'intervento russo nel corso della guerra civile siriana durante la quale \u00e8 passato alla cronaca quando un esemplare appartenente al contingente russo \u00e8 stato abbattuto volontariamente da velivoli turchi il 24 novembre 2015. Tale episodio, ha chiaramente evidenziato le limitate capacit\u00e0 aria-aria del velivolo che lo rendono particolarmente vulnerabile quando sprovvisto di scorta.\nNel 2013, \u00e8 stata completata la conversione al pi\u00f9 recente standard Su-24M2 di tutti i velivoli di prima linea in forza all'aviazione russa.\nStoria del progetto.\nIl requisito per il rimpiazzo dell'aereo da bombardamento Yakovlev Yak-28, successore a sua volta dello Ilyushin Il-28 ma non molto efficiente a causa del limitato raggio d'azione, venne emesso all'inizio degli anni sessanta.\nL'ideazione del primo aereo nato dai nuovi requisiti operativi port\u00f2 al designato S-6, dotato di un'ala a freccia e due turbogetti R-21 da 7\u00a0200\u00a0kg di spinta. Si consider\u00f2 poi la versione a decollo corto del Su-15, il modello da caccia che all'epoca era in fase di sviluppo: anche questo progetto, come il precedente, non ebbe seguito.\nEbbe invece una concretizzazione il prototipo T-6, dotato di ali a delta, che vol\u00f2 nel 1967. Ma anche questa macchina, nonostante la potenza dei motori R-27 di nuova generazione, non poteva considerarsi pienamente soddisfacente dal momento che aveva anche quattro reattori portanti R-36, capaci di ridurre il decollo non meno del raggio d'azione (per via della loro presenza che toglieva posto ai serbatoi, non del loro funzionamento).\nIl cacciabombardiere pensato per il futuro impiego nei reparti di prima linea era un velivolo capace di decolli da piste corte e improvvisate per sfuggire ad eventuali attacchi diretti verso gli aeroporti, pertanto lo TsAGI, l\"'istituto dello studio dell'aerodinamica sovietico\", elabor\u00f2 un disegno che contemplava il ricorso alle ali con geometria variabile, soluzione che allora aveva larghissima diffusione nei nuovi progetti di macchine ad alte prestazioni. La fusoliera rimase quasi uguale, e gi\u00e0 nel 1970 la macchina decoll\u00f2 per la prima volta.\nNonostante questo, il velivolo ebbe poi una lunga gestazione che ne ritard\u00f2 la piena operativit\u00e0 fino al 1976, ma la produzione part\u00ec subito per non perdere tempo e affrettare l'introduzione in servizio della nuova macchina. I sovietici erano infatti molto preoccupati dalla minaccia del cacciabombardiere statunitense General Dynamics F-111, che anche se aveva dimostrato vari problemi fu molto efficace nella guerra del Vietnam, e l'esigenza di contrapporre un equivalente era ovviamente molto sentita.\nI velivoli dei primi modelli non erano ancora equipaggiati con l'intera dotazione elettronica, che sarebbe apparsa solo con il modello D, ma comunque erano quanto di meglio l'URSS avesse a disposizione e vennero dichiarati operativi nel 1975, circa otto anni dopo l'F-111 ma cinque prima del Panavia Tornado.\nTecnica.\nStruttura.\nIl potente apparecchio da bombardamento tattico dell'OKB Sukhoi \u00e8 soprannominato \"Cemodan\" (\"valigia\") per la sua forma squadrata e ha una struttura pensata per il volo prolungato a bassa quota. Esso, rispetto all'F-111, sembra molto pi\u00f9 robusto e meno raffinato nei particolari, come il rivestimento della superficie, che nell'aereo statunitense era assolutamente liscia, con una struttura estremamente affusolata, mentre nell'aereo sovietico le forme sono semplificate e i rivetti abbondanti.\nLe ali, in posizione alta, sono a geometria variabile in volo, con posizioni di 16\u00b0 (decollo e manovre lente), 35\u00b0 (volo di crociera e velocit\u00e0 inferiori a 800\u00a0km/h), 45\u00b0 (manovre di combattimento e velocit\u00e0 transonica) e 69\u00b0 (volo a massima velocit\u00e0).\nGli slat (ipersostentatori sul bordo d'entrata) sono posizionati lungo tutta l'ala, cos\u00ec come i flap su quello d'uscita, nonch\u00e9 diruttori su ogni seminala. Le superfici di coda sono invece costituite da un timone di taglio assai alto e snello, derivato da quello del Su-15, e piani di coda interamente mobili (detti anche \"stabilatori\"), mentre due pinne fisse hanno funzione stabilizzante.\nLa fusoliera, a forma scatolata, contiene i motori nella parte posteriore, i serbatoi e il meccanismo della superficie alare al centro e l'abitacolo nella parte anteriore. Quest'ultimo alloggia pilota e navigatore affiancati, come sulle macchine statunitensi, sebbene il campo visivo alle spalle non sembra altrettanto curato. I piloti siedono su seggiolini K-36, capaci di ottime prestazioni in ogni condizione di volo.\nIl cruscotto beneficia della larghezza dell'abitacolo di ben 1,65 metri, per ospitare un gran numero di strumenti, sia pure di tipo analogico e quindi senza schermi digitali multifunzione. \u00c8 presente un piccolo Head-Up Display per il pilota e uno schermo televisivo per il navigatore, con una massiccia struttura di sostegno. Indicatori a nastro, uno schermo per il Radar Warning Receiver e strumenti analogici vari sono presenti soprattutto nella parte centrale del pannello, per facilitarne la visione a entrambi i piloti.\nAvionica.\nL'elettronica consente alla macchina una grande capacit\u00e0 d'impiego, con il computer centrale \"Orbita\" e un sistema di navigazione PNS-24 capace di riportare l'aereo alla base di partenza con un errore di 50 metri dal punto stimato.\nIl radar di ricerca \"Orion\", il radar d'inseguimento del terreno (TFR) \"Relief\" e altre attrezzature, per lo pi\u00f9 contenute nel muso, hanno dato all'interdittore della Sukhoi una capacit\u00e0 di volo automatico a bassa quota in condizioni ognitempo ben apprezzate, mentre l'alto carico alare rende il volo prolungato a tali quote e velocit\u00e0 sufficientemente confortevole. Per l'attacco al suolo, oltre al radar di ricerca, esiste la camera notturna TP-23E \"Fantasmagoria\" e altri sistemi, mentre la difesa \u00e8 assicurata dalle antenne dell'SPO-15 \"Berj\u00ebza\", disturbatori \"Gardenia\" e lanciatori di inganni APP-50.\nMotori.\nI motori, al contrario della sofisticata avionica, non sono invece particolarmente moderni, e anzi costituiscono certamente il principale \"tallone d'Achille\" della macchina.\nGli AL-21F sono turbogetti monoassiali di vecchia generazione che non sono stati sostituiti dai successivi Lyulka AL-31.\nTuttavia, si tratta di motori di grandissima potenza (oltre 11 tonnellate di spinta) e consumo limitato quando impiegati in volo ad alta velocit\u00e0. Hanno un peso di 2\u00a0000 chilogrammi da cui se ne ricava un rapporto spinta-peso di 5,6 a 1. Tale valore \u00e8 basso se confrontato con i moderni motori dell'ultima generazione, ma molto alto, come anche la potenza erogata, rispetto al turbogetto \"classico\" per eccellenza, il General Electrics J-79, capace di solo 4-4,5 a 1.\nStrutturalmente, dispongono di 14 stadi di compressione e una temperatura d'uscita di circa 1\u00a0100\u00a0\u00b0C, certamente non molto efficiente dal punto di vista termodinamico, ma almeno con ridotta propensione ad attirare i missili a ricerca di calore. Le prese d'aria sono a semplice geometria fissa, anzich\u00e9 variabile come sulle prime versioni. Sono pi\u00f9 leggere e semplici, ma riducono la velocit\u00e0 massima ad alta quota a causa soprattutto del surriscaldamento.\nLa disponibilit\u00e0 interna di combustibile \u00e8 di 11\u00a0900 litri, e a questo valore elevatissimo si aggiungono due serbatoi da 2\u00a0500 litri sotto le ali e la predisposizione per il rifornimento in volo.\nArmamento.\nL'armamento \u00e8 costituito infine da un cannone a elevatissima cadenza di tiro GSh-23-6 con 500 colpi e un'inclinazione di 2 gradi verso il basso. Altre fonti riportano 260 colpi, ma vista le capacit\u00e0 di fuoco di quest'arma sembra probabile che i proiettili siano in realt\u00e0 500. Il volume di fuoco ammonta infatti a ben 8\u00a0000 colpi al minuto, e questo con un'arma sparante proiettili pi\u00f9 lenti di quelli del Vulcan statunitense (a cui si ispira) ma molto pi\u00f9 pesanti; inoltre pesa appena poco di pi\u00f9 della met\u00e0 del cannone americano.\nLe armi esterne comprendono tutto quello che i velivoli tattici russi possono adoperare: missili AS-7, AS-9, AS-10, AS-11, AS-14, AS-17, bombe nucleari o convenzionali fino a 1\u00a0500 chilogrammi l'una, razzi tra i 57 e i 330 millimetri (praticamente delle bombe a razzo), pod per il rifornimento in volo di altre macchine e missili AA-8 per l'autodifesa. Il tutto per un massimo di 7\u00a0500-9\u00a0000 chili, ripartiti tra 7 piloni disposti come sul Tornado, ma senza problemi di spazio viste le dimensioni della macchina russa.\nImpiego operativo.\nOltre 1\u00a0200 aerei, tra cui oltre 100 \"elettronici\", hanno prestato servizio nei reggimenti aerei sovietici tra la met\u00e0 degli anni settanta e lo scioglimento dell'URSS, servendo come ricognitori, aerei d'attacco navale, interdittori e soprattutto come bombardieri nucleari tattici.\nOttimi a bassa quota, anche se forse non straordinari, hanno prestazioni buone anche alle medie quote, probabilmente superiori a quelle del Tornado.\nOvunque operano, sono considerati aeroplani di primissima importanza e anzi i pi\u00f9 temibili tra gli aerei da bombardamento tattico disponibili, costituendo il fulcro dei reparti offensivi di almeno una decina di Paesi attualmente equipaggiati da questa macchina.\nA met\u00e0 degli anni novanta circa 700 velivoli, forse la met\u00e0 del totale prodotto, erano in carico alla V-VS e l'AVMF russa, che ancora nel 2004 sono riportate come aventi oltre 500 apparecchi; altre macchine sono in linea in Ucraina (oltre un centinaio), Bielorussia e altre repubbliche ex-sovietiche.\nI clienti sono numerosi:\nPer il futuro di questo aereo non sono previste sostanziali novit\u00e0, a parte aggiornamenti nell'elettronica e nei sistemi d'arma, visto che il Su-27 con i suoi derivati ha ormai preso possesso delle linee di montaggio delle industrie del gruppo Sukhoi, nonch\u00e9 dei mercati internazionali.\nIl 24 novembre 2015, durante la guerra civile siriana un Su-24M russo \u00e8 stato abbattuto da due F-16 turchi vicino al confine tra Siria e Turchia. L'equipaggio si eiett\u00f2 prima che l'aereo si schiantasse, ma solo il navigatore \u00e8 stato tratto in salvo dalle forze di soccorso russe, mentre il pilota \u00e8 stato ucciso dai ribelli turcomanni mentre scendeva con il paracadute.\nIl 10 ottobre 2017 un Su-24M russo si \u00e8 schiantato in Siria in prossimit\u00e0 della pista della base di Khmeimim nei pressi di Latakia, dopo essere decollato per una missione di combattimento. I due membri dell'equipaggio, pilota e addetto ai sistemi d'ama, della VVS (Voenno-vozdu\u0161nye sily Rossijskoj Federacii) non hanno avuto il tempo di eiettarsi e sono morti."}
{"id": "418516", "revid": "220883", "url": "https://it.wikipedia.org/wiki?curid=418516", "title": "Gli anni perduti", "text": "Gli anni perduti \u00e8 un romanzo dello scrittore Vitaliano Brancati, scritto tra il 1934 e il 1936.\nDescrizione.\nQuest'opera segner\u00e0 il definitivo distacco dalle opere da lui scritte precedentemente e preannuncer\u00e0 i temi e lo stile che saranno propri del Brancati maturo.\nIl romanzo \u00e8 considerato da molti come il vero inizio dell'attivit\u00e0 narrativa di Brancati, sicuramente, , questo rappresenta \"il momento della consapevolezza di s\u00e9 e della sua angoscia\". \nTuttavia, anche se le tematiche trattate preannunciano quelle delle sue opere migliori (non pi\u00f9 miti ed eroi ma la realt\u00e0 vista nel suo aspetto pi\u00f9 cupo e deludente), e anche se lo stile si fa pi\u00f9 pungente e ironico, l'opera risente ancora di un certo gusto barocco, \nTrama.\nLa cupa protagonista del romanzo \u00e8 la noia: a Nat\u00e0ca\n(il nome corrisponde all'anagramma del nome greco di Catania) non accade mai nulla, i bar della citt\u00e0 brulicano di uomini che ad uno sguardo superficiale possono sembrare contenti ma che a ben guardare rivelano un'aria rassegnata e quasi di sofferenza, come se una catena scorresse sotto i tavoli e tenesse legati gli avventori. Anche le ragazze sono divorate dalla noia e nella noia annegano tutti i personaggi del romanzo, rappresentati da benestanti sfaccendati, intellettuali in vacanza permanente da ogni impegno e quindi, in ultima analisi, anche dalla vita. Il libro \u00e8 imperniato tutto sulla storia, o sulla non-storia, di tre amici tra i quali si distingue Leonardo, che dei tre personaggi \u00e8 il pi\u00f9 chiaramente autobiografico. A sconvolgere la tranquilla noia di Nat\u00e0ca arriva il professor Buscaino, un personaggio strano e misterioso che ha un'idea sconvolgente: costruire una torre panoramica, che nella descrizione corrisponde alla Torre Alessi di Catania. Tutti i personaggi spenti, che non avevano mai fatto niente, si lasciano prendere da quest'idea bizzarra. L'impresa faraonica coinvolge tutta la citt\u00e0 per ben dieci anni. Questo non comporta per\u00f2 per gli abitanti di Nat\u00e0ca il risveglio dal loro torpore: essi vivono in una sorta di buio permanente che potr\u00e0 essere dissolto solo in un futuro, quando la torre sar\u00e0 completata, la speranza, la salvezza \u00e8 rappresentata dalla luce e dalle cose che si potranno vedere dalla torre. Ma l'attivit\u00e0 frenetica dell'impresa e le speranze degli abitanti di Nat\u00e0ca vengono vanificate appena un momento prima di essere raggiunte dalla burocrazia che nega il permesso dell'apertura della torre. Nessuno lo sapeva ma da ben quattordici anni esisteva a Nat\u00e0ca il divieto di costruire torri panoramiche. Leonardo sar\u00e0 quello che ci perder\u00e0 di pi\u00f9, perch\u00e9 forse era quello che ci aveva creduto di pi\u00f9, chi in qualche ci modo ci guadagner\u00e0 sar\u00e0 invece Buscaino che era riuscito ad andarsene da Nat\u00e0ca e che per questo motivo sembrava all'amico come \"la mosca che giunge stentamente all'orlo del bicchiere dopo essere uscita dal latte\", che proprio alla fine riuscir\u00e0 a confessare a s\u00e9 stesso di non essere mai stato in America e ad esternare la presenza di un altro s\u00e9 stesso pi\u00f9 vero e pi\u00f9 onesto che forse in questa nuova situazione poteva ancora ricominciare. Solo Lisa, la \"Buona\" Lisa, riuscir\u00e0 alla fine a gridare un \"Evviva la vita\" e ad avviarsi ironicamente verso il risveglio."}
{"id": "418520", "revid": "767487", "url": "https://it.wikipedia.org/wiki?curid=418520", "title": "Jean-Baptiste Greuze", "text": " \nBiografia.\nGreuze fu, come Antoine Watteau, figlio di un conciatetti. Dopo essere stato allievo del pittore Charles Grandon a Lione, si trasfer\u00ec nel 1750 a Parigi, dove fu allievo di Charles-Joseph Natoire all'\"Acad\u00e9mie royale de peinture et de sculpture\" (che confluir\u00e0 nel 1816 nell'\"Acad\u00e9mie des beaux-arts\"). Nel 1755, il suo \"Padre di famiglia che spiega la Bibbia ai figli\" riscosse grande successo. La sua popolarit\u00e0 crebbe con altre tele a forti tinte sentimentali e melodrammatiche, cos\u00ec consone al gusto del tempo che Diderot lo elogi\u00f2 per la moralit\u00e0 dei suoi soggetti.\nRegolarmente presente alle mostre, la sua fama super\u00f2 la frontiera arrivando fino in Russia, dove l'imperatrice Caterina II acquist\u00f2 \"La piet\u00e0 filiale/Il paralitico\", uno dei suoi quadri pi\u00f9 famosi attualmente al Museo dell'Ermitage, e considerato come il seguito del suo capolavoro \"L'accord\u00e9e de village\" (Il fidanzamento paesano) visibile al Louvre.\nDipinse numerosi ritratti e con il tempo si orient\u00f2 verso temi pi\u00f9 allusivi e libertini (uno dei suoi temi ricorrenti \u00e8 la perdita della verginit\u00e0, come in \"La cruche cass\u00e9e\"), che gli procurarono critiche. Si ciment\u00f2 anche in temi allegorici (\"L'offrande \u00e0 l'amour\", 1769), mitologici e religiosi, ma senza convincere. \nPer accedere all'Acad\u00e9mie, Greuze present\u00f2 nel 1769 la grande tela \"Settimio Severo rimprovera a Caracalla di avere attentato alla sua vita\". Fu accolto, tuttavia non come pittore storico \"alla Poussin\", ma come pittore di genere. Questo fu per lui un gran dispiacere, e da allora in poi smise di esporre nei \"Salon\" pubblici, allestendone uno privato nel suo studio, che divenne di gran moda e molto ben frequentato: vi passarono tra gli altri Gustavo III di Svezia nel 1771 e, nel 1777, Benjamin Franklin e anche il fratello della regina, l'imperatore Giuseppe II.\nDopo la Rivoluzione l'opera di Greuze pass\u00f2 completamente di moda, ed egli dovette vivere di lezioni. \nNel 1792 incontr\u00f2 Napoleone Bonaparte, non si sa in quali circostanze, ma verosimilmente in concomitanza con la presa delle Tuileries, e disegn\u00f2 quello che divenne poi il primo ritratto conosciuto del futuro imperatore. Il pittore conserv\u00f2 il disegno nella sua stanza, come propriet\u00e0 personale, fino alla morte, e lo stesso fece sua figlia. Nel 1803 gli fu commissionato un ultimo grande ritratto di Napoleone in tenuta da Primo console (ancor oggi al Museo del Castello di Versailles), che fu realizzato in gran parte dal suo atelier (e da sua figlia) riprendendo il viso dal ritratto giovanile. Ci\u00f2 non gli imped\u00ec comunque di morire in povert\u00e0 appena due anni dopo, nel 1805.\nMassone, fu membro della Loggia parigina \"Les Neufs Soeurs\", del Grande Oriente di Francia..\nStile e produzione.\nLe sue rappresentazioni di bambini e i suoi ritratti sono convenzionali ma interessanti: Babuti, le Dauphin, Fabre d'\u00c9glantine, Fillette soulevant un coffre, Gensonn\u00e9, Le Graveur Wille, La Liseuse, Le Libraire Babuti, Madame Greuze, Marquise de Chauvelin, Pigalle, Silvestre, T\u00eate de gar\u00e7on, Wille, Robespierre.\nMiglior disegnatore che colorista, Greuze produsse eccellenti rappresentazioni di fanciulle, nelle quali potevano confondersi innocenza ed erotismo: si veda la \"Jeune Femme au chapeau blanc\" (1780). Fu pittore abile nella composizione, ma l'eccesso di gesti teatrali, svenimenti e deliqui rende le sue tele moralizzanti spesso monotone e inclini alla trappola del sentimentalismo.\nMolti suoi lavori sono conservati al Museo del Louvre, alla Wallace Collection, al Museo Fabre, al Museo Cond\u00e9 e al Museo di Tournus, sua citt\u00e0 natale."}
{"id": "418534", "revid": "327794", "url": "https://it.wikipedia.org/wiki?curid=418534", "title": "Platonismo", "text": "Il platonismo \u00e8 una corrente filosofica risalente a Platone.\nIl filosofo greco affermava l'esistenza di una pi\u00f9 alta verit\u00e0: le Idee, delle forme ideali eterne, immutabili, e incorruttibili, da cui ha origine il mondo sensibile, quale noi lo percepiamo, soggetto al divenire, alla corruzione, e alla morte.\nLa dottrina platonica veniva insegnata in una scuola fondata nel 387 a.C. dallo stesso Platone, situata in un luogo appena fuori le mura di Atene, chiamata Accademia dal nome dell'eroe di guerra Academo che aveva donato agli ateniesi un terreno che divenne un giardino aperto al pubblico dove Platone faceva filosofia con i suoi discepoli.\nSuddivisione in periodi.\nIl platonismo \u00e8 solitamente suddiviso in tre periodi:\nVa precisato ad ogni modo che si tratta di suddivisioni operate dagli studiosi in tempi recenti. \nI neoplatonici ad esempio, pur ampliando e modificando il significato originario della filosofia di Platone, intendevano porsi in linea di continuit\u00e0 con la sua dottrina. \nSi consideravano dei semplici esegeti piuttosto che degli innovatori. Questo perch\u00e9, come accadde con tutti gli altri pensatori che nel corso dei secoli si richiamarono al filosofo ateniese (si pensi a Plotino, Agostino, Ficino), nella loro fedelt\u00e0 a Platone essi erano convinti che la verit\u00e0 fosse qualcosa che si \"scopriva\", non si \"inventava\", per cui il modo pi\u00f9 autentico di far filosofia consisteva nella riflessione su quelle verit\u00e0 eterne (le Idee), che in quanto tali restavano inalterate nel tempo e trascendevano la storia. Merito di Platone era appunto quello di aver scoperto per primo l'universalit\u00e0 e immutabilit\u00e0 della verit\u00e0. \nSi pu\u00f2 dire pertanto che il platonismo \u00e8 stato inteso ora come un'unica corrente filosofica (nell'ottica dei platonici stessi) rimasta perennemente fedele a se stessa, ora come una forma di interpretazione e rielaborazione di Platone che, pur sempre, prendeva da lui ci\u00f2 che maggiormente si adattava al passare dei secoli.\nDefinizioni.\nPer le difficolt\u00e0 sopra accennate, con il termine \"platonismo\" oggi si possono designare una diversit\u00e0 di definizioni:\nIl platonismo nel mondo antico.\nBisogna premettere che lo stesso Platone non esplicit\u00f2 quale fosse la precisa realt\u00e0 delle idee se non facendo ricorso al mito. Della teoria delle idee infatti sussistono in base all'analisi delle opere \"la Repubblica\", il \"Fedone\", il \"Simposio\" e il \"Parmenide\" e anche limitatamente in alcuni dialoghi socratici, un'interpretazione linguistica, secondo cui, data la diversit\u00e0 delle cose designate dallo stesso nome, l'idea non sarebbe altro che la trasposizione ideale di quel nome, oppure, come faceva intendere il \"mito della caverna\", una concezione per cui le idee non sarebbero altro che le pure forme geometriche prive di quella materialit\u00e0 indispensabile a raffigurarle concretamente. \n\u00c8 quest'ultima l'interpretazione che si afferma con Speusippo e Senocrate nell'Accademia, la scuola fondata da Platone. I due filosofi infatti pensano, secondo una concezione di tipo pitagorico, che le idee siano i numeri che, nell'indistinzione pitagorica di geometria e matematica, venivano rappresentati geometricamente.\nCon i successivi discepoli della scuola platonica, Arcesilao e Carneade la dottrina del maestro assume le connotazioni dello scetticismo sino a giungere nel I secolo a quella mescolanza di varie dottrine che \u00e8 l'eclettismo che si esprime nel cosiddetto \"Platonismo medio\".\nIl platonismo nel Medioevo.\nCon la diffusione del Cristianesimo assume particolare importanza la dottrina platonica (alla quale comunque si era gi\u00e0 sovrapposta quella neo-platonica), che viene adattata dai Padri della Chiesa a costituire il fondamento teorico del pensiero cristiano. Cos\u00ec Sant'Agostino dir\u00e0 che la filosofia platonica era stata quella che pi\u00f9 si avvicinava al Cristianesimo soprattutto per la concezione dell'anima, sostanza spirituale distinta nettamente dal corpo che ne rappresenta la tomba, e per l'oggettiva realt\u00e0 ideale del Bene oggetto di conoscenza ed insieme supremo principio morale.\nPur fondendo nella sua mente la filosofia platonica con i dogmi rivelati, Agostino apport\u00f2 alcune modifiche all'originario pensiero platonico, adattandolo alle esigenze della speculazione cristiana: come accade per la teoria delle idee che il filosofo cristiano riprende ma trasfigurandole e identificandole con la seconda persona della Trinit\u00e0: il Verbo. Cos\u00ec per Agostino la conoscenza avviene tramite le idee, che sono diventate i pensieri di Dio, che noi intuiamo non per reminiscenza, come nell'originaria dottrina platonica, ma per \"illuminazione\": \u00e8 Dio suprema Verit\u00e0 che rende intelligibili, illumina, tutte le cose. \nAncora nel secolo XIII in San Bonaventura permaneva il tema della illuminazione divina sia pure riservandolo ai concetti spirituali. Secondo l'autore cristiano infatti mentre la sensibilit\u00e0 era strumento opportuno per l'anima, che attraverso la realt\u00e0 empirica giungeva alla formazione dei concetti universali, per la conoscenza dei principi spirituali occorreva l'illuminante grazia divina.\nLa via dell'illuminazione \u00e8 dunque quella che porta a cogliere le essenze eterne, e ad alcuni permette persino di accostarsi a Dio misticamente. L'illuminazione guida anche l'azione umana, in quanto solo essa determina la \"sinderesi\", cio\u00e8 la disposizione pratica al bene. Permane qui, com'\u00e8 chiaro, il valore conoscitivo e morale del mondo ideale platonico ma il tutto \u00e8 trasfigurato dall'esigenza religiosa della salita dell'uomo verso Dio.\nSeguendo l'interpretazione di Dionigi Areopagita, l'irlandese Scoto Eriugena, traduttore in latino del Corpus Dionysianum e autore del \"Periphyseon\" (o \"De divisione naturae\"), ribadisce la concezione che le idee sussistono nel Verbo ma non coincidono con esso. Le idee infatti sono creature del Padre, mentre il Verbo \u00e8 generato prima di esse. Il Padre \u00e8 identificato con l'Essenza, il Figlio con la Virt\u00f9 e lo spirito Santo con colui che opera la processione dall'Uno al molteplice degli enti individuati.\nNella Scuola platonica di Chartres, rifacendosi a Boezio, si ribadisce la concezione della creazione delle idee dal Padre e, nelle concezioni sull'origine del cosmo (cosmogonie), elaborate dalla stessa scuola, si sostiene, seguendo l'interpretazione di Calcidio del Timeo platonico, che lo Spirito Santo sarebbe quello che Platone chiama Anima del mondo, riprendendo cos\u00ec la tesi di Pietro Abelardo. I filosofi della scuola di Chartres, assimilando lo Spirito Santo all'anima del mondo platonica e identificando l'immanenza di questa nella Natura, si avviavano verso una visione panteistica del creato.\nFra i vertici della scuola di Chartres, Gilberto Porretano si spinse a chiamare Dio come essenza e divinit\u00e0, descrivendolo come essenza semplice e come divinit\u00e0 semplice, che si identifica con la prima delle dieci categorie aristoteliche o dei dieci generi platonici di Eriugena (chiamati anche forme dai latini), quella della sostanza; le tre divine persone si derivano dall'applicazione delle altre forme inerenti alla sostanza divina: le categorie di qualit\u00e0 e quantit\u00e0 (per derivare i Corpi umani e divini del Padre e del Figlio) e quella di relazione (per derivare lo Spirito Santo). La Scuola di Chartres cadde in una sorta di subordinazionismo delle persone all'unit\u00e0 della sostanza divina, al quale segui un acceso dibattito sulla natura della relazione delle persone divine, da intendersi come realt\u00e0 ovvero come esseri di ragione. \nNel corso del XIII secolo si comincia a perdere l'interesse per la speculazione platonica e, a parte la scuola francescana, gli studi s'indirizzano alla dottrina aristotelica cos\u00ec come era stata interpretata dai filosofi arabi che vi avevano immesso aspetti neoplatonici.\nIl Platonismo rinascimentale.\nIl platonismo rinasce verso la fine del XIV secolo nell'ambiente umanistico italiano. Vengono istituite cattedre universitarie di greco e la fuga dei dotti bizantini a seguito della conquista ottomana in Italia, permettono con il loro insegnamento del greco di leggere e interpretare i testi platonici in quella lingua quasi del tutto sconosciuta nel medioevo.\nDurante la prima met\u00e0 del XIV secolo l'interesse degli studiosi di Platone \u00e8 rivolto agli aspetti politici e morali del suo pensiero. \u00c8 con Marsilio Ficino che Platone comincia ad essere considerato sotto una prospettiva metafisica e religiosa. Ficino, che aveva tradotto in latino tutte le opere attribuite a Platone e anche l'opera di Plotino, scrive la sua \"Theologia Platonica\" interpretando Platone in una chiave di lettura che oggi definiamo neoplatonica, anche se lui non faceva distinzione tra platonismo e neoplatonismo. Egli concepisce infatti il platonismo come una filosofia universale, depositaria di una verit\u00e0 che, essendo eterna, \u00e8 valida in tutte le epoche, non solo al tempo di Platone. Ficino \u00e8 convinto che ci sia una continuit\u00e0 di pensiero che da Pitagora all'orfismo, passando per Socrate e Platone e Aristotele, giunga senza interruzione al Neoplatonismo e al Cristianesimo. I filosofi successivi a Ficino con interessi religiosi seguiranno questa medesima linea d'interpretazione.\nIl Platonismo del '600.\nProprio al platonismo ficiniano si richiameranno pensatori del XVII secolo della scuola di Cambridge come Henry More e Ralph Cudworth che, in polemica con il materialismo di Hobbes sosterranno l'innatismo delle verit\u00e0 matematiche e dei principi morali. Contro il sistema materialistico e meccanicistico di Hobbes si svilupper\u00e0 anche il finalismo di derivazione platonica di Leibnitz. \nCon l'affermazione della nuova scienza Galilei, seppure critico del finalismo, riprendeva da Platone l'innatismo e, in polemica con la fisica qualitativa dell'aristotelismo, sosteneva l'interpretazione dei fenomeni naturali in termini quantitativi e matematici (\u00ab\"Il gran libro della natura \u00e8 scritto in caratteri matematici\"\u00bb).\nIn ogni caso va considerato che il pensiero platonico restava, grazie all'eredit\u00e0 pitagorica che esso portava, il pensiero matematico-geometrico per eccellenza.\nL'eclisse del platonismo.\nIl platonismo per l'empirismo e l'illuminismo settecentesco diviene sinonimo di metafisica e trascendenza. Kant si mantiene in questa prospettiva ma anche lui richiama il termine \"idea\" per designare gli oggetti della ragione (anima, mondo, Dio). La concezione dell'idea torner\u00e0 ad essere centrale nella filosofia hegeliana. Anche in Schopenhauer le idee, prima tappa dell'oggettivazione della volont\u00e0, sono da considerare forme e modelli universali.\nIl platonismo matematico.\nSebbene ormai lontano dalla concezione iniziale, il termine platonismo si ripresenta nella concezione realistica degli enti logici e matematici. Nel 1935, Paul Bernays definisce gli oggetti matematici \u00ab\"distaccati da ogni legame con il soggetto riflettente\"\u00bb sembrando riprendere quanto gi\u00e0 Platone aveva sostenuto nella \"Repubblica\" dove affermava \u00abChe la geometria \u00e8 la scienza di ci\u00f2 che sempre \u00e8, e non di ci\u00f2 che in un certo momento si genera e in un altro momento perisce\u00bb,\nCos\u00ec Georg Cantor, padre della moderna teoria degli insiemi, sosteneva apertamente che: \u00ab\"l'insieme \u00e8 qualcosa di simile all'idea platonica\"\u00bb. \nNella prima elaborazione del suo pensiero Russell seguiva il platonismo del suo maestro Frege, il primo propugnatore del logicismo, cio\u00e8 la prospettiva secondo la quale la matematica, in quanto costituita da proposizioni analitiche, \u00e8 riducibile alla logica.\nColui che pu\u00f2 essere considerato il maggiore sostenitore di una visione platonista della matematica \u00e8 Kurt G\u00f6del, sostenitore della realt\u00e0 degli enti matematici: \u00abMa classi e concetti possono anche essere concepiti come oggetti reali, e precisamente le classi come \"pluralit\u00e0 di cose\" o come strutture consistenti di una pluralit\u00e0 di cose e i concetti come le propriet\u00e0 e le relazioni fra cose esistenti indipendentemente dalle nostre definizioni e costruzioni.\u00bb. Una teoria ardita questa del realismo della matematica dalla quale G\u00f6del per\u00f2 esclude che numeri e funzioni possano considerarsi delle realt\u00e0 fisiche.\nLe ultime teorie neoplatoniche.\nLo scienziato inglese Rupert Sheldrake, nel formulare la sua teoria dei campi morfici si rif\u00e0 ad una visione neoplatonica quanto afferma che la forma degli esseri viventi e persino la memoria risiede in un campo a cui si attinge. Questa idea infatti si contrappone a quella aristotelica dell\u2019entelechia ove tutto risiede nella materia."}
{"id": "418538", "revid": "327794", "url": "https://it.wikipedia.org/wiki?curid=418538", "title": "Apatia (filosofia)", "text": " \nL'apatia (), o impassibilit\u00e0, \u00e8 la virt\u00f9 per eccellenza dello stoico, che come l'atarassia, ma con diversi effetti, consiste nell'assenza di passioni (\"p\u00e1thos\").\nApatia e provvidenza.\nL'apatia \u00e8 strettamente legata al concetto di provvidenza: poich\u00e9 lo stoico sa che tutto \u00e8 come deve essere, egli non si esalta n\u00e9 si abbatte, fermamente convinto che ogni evento, anche spiacevole, sia teso verso il bene.\nCon essa, credevano i filosofi stoici, l'uomo poteva essere veramente felice, perch\u00e9 se ci si lasciava attrarre troppo dall'entusiasmo, una volta che le cose fossero andate storte, si sarebbe caduti nella delusione. \u00c8 questa la differenza essenziale tra la tristezza e l'apatia.\nCos\u00ec descrive l'apatia il poeta romano Orazio:\nIn tale affermazione si nota quanto il concetto di \"apatia\" si allarghi all'interno dell'eclettica cultura romana fino ad inglobare posizioni epicuree come l\"'aurea mediocritas\".\nDa non confondersi l'apatia con l'atarassia, che si riferisce all'imperturbabilit\u00e0 del saggio di fronte alle passioni e desideri tale da generare in lui una condizione di serenit\u00e0 e tranquillit\u00e0 (piacere catastematico, stabile).\nNell'atarassia l'uomo \u00e8 quindi soddisfatto della sua condizione e rinuncia ad ogni azione per modificarla, al contrario per lo stoico l'apatia \u00e8 la liberazione delle passioni per intraprendere un nuovo percorso, libero da sentimenti, quello condotto sotto il segno della razionalit\u00e0.\nNel cristianesimo.\nNel cristianesimo greco l'\u03b1\u03c0\u03ac\u03b8\u03b5\u03b9\u03b1 indica l'obbedienza dei monaci nei confronti del loro superiore: i monaci non vivono seguendo il loro libero arbitrio, fanno voto di essere sottomessi (\"sudditanza\") all'autorit\u00e0 di un abate. Se il \"pathos\" nel pensiero cristiano diventa la volont\u00e0 che ognuno esercita su di s\u00e9, l'ap\u00e0theia, in quanto obbedienza assoluta, \u00ablibera\u00bb da un simile arbitrio individualistico.\nUn ulteriore esempio di completa sudditanza cristiana \u00e8 quello offerto dall'ordine della Compagnia di Ges\u00f9 dove, analogamente al valore militare della disciplina, i gesuiti pronunciano un voto di obbedienza al papa secondo la formula \"perinde ac cadaver\", \"come se fosse un cadavere\" o \u201ca corpo morto\u201d."}
{"id": "418543", "revid": "123863202", "url": "https://it.wikipedia.org/wiki?curid=418543", "title": "Il Rovescio della Medaglia (gruppo musicale)", "text": "Il Rovescio della Medaglia, anche noto come Il Rovescio, \u00e8 un gruppo musicale italiano di genere rock progressivo fondato a Roma nel 1970. Spesso abbreviato semplicemente con la sigla RDM, secondo la moda dell'epoca (vedi, tra gli altri PFM e BMS).\nStoria.\nAnni settanta.\nIl primo nucleo della band si forma a Roma dal sodalizio di tre ex componenti del complesso beat \"I Lombrichi\" con il cantante Gianni Mereu, poi sostituito con Sandro Falbo proveniente da \"Le Rivelazioni\" e, infine, con il pescarese Pino Ballarini venuto a Roma per suonare con i \"Poema\".\nAvviso: non \u00e8 esattamente cos\u00ec\u2019. I Lombrichi erano quattro ai quali si aggiunse il cantante Tony.\nOriginariamente fu costituito da Gino Campoli (batteria), Paol (chitarra basso), Maurizio (chitarra ritmica) e Leonardo ANTONUCCI (chitarra solista). Il primo a scappare fu Gino Campoli che fu sostituito nientemeno che da Stefano D\u2019Orazio prima dello scioglimento. Quindi solo Gino Campoli entro\u2019 nel \u201cRovescio\u201d.\n La band mostra la sua dimensione soprattutto in concerto, per questo il disco \u00e8 registrato in \"presa diretta\", ed \u00e8 un rock duro con qualche accenno sinfonico suonato con buona tecnica In particolare spolvero \u00e8 la sezione ritmica, con il basso di Urso in evidenza. I testi sono alquanto pretenziosi, trattandosi di episodi tratti dell'Antico Testamento, dal \"Nulla\" al \"Diluvio Universale\", secondo la moda del concept album. La busta del disco contiene un originale libretto a forma di medaglia con i testi.\nDopo la pubblicazione il gruppo riprende un'intensa attivit\u00e0 live partecipando anche ad alcuni festival, tra cui il \"Davoli Pop\" e quello organizzato da Re Nudo. Nel 1972 stesso anno viene pubblicato \"Io come io\", un album con maggior tasso tecnico, anche se meno efficace del precedente. Il lavoro \u00e8 ispirato alla filosofia hegeliana, e nella prima tiratura (7.000 copie) \u00e8 contenuto un medaglione di metallo.\nLa band nel 1973 vede l'ingresso di Franco Di Sabatino alle tastiere, reduce da un'esperienza con il Paese dei Balocchi, il quale spinge il gruppo verso uno stile pi\u00f9 ricercato con chiare influenze classiche. Con la formazione a cinque viene inciso l'album \"Contaminazione\" unanimemente ritenuto il miglior lavoro del complesso romano. Nella composizione e arrangiamento delle musiche viene coinvolto il compositore argentino Luis Bacalov, reduce dalle due esperienze di rock sinfonico con i New Trolls e gli Osanna, ed il risultato \u00e8 uno dei migliori dischi di rock progressivo italiano. Il titolo allude chiaramente alla contaminazione tra strumentazione rock e orchestra sinfonica, con particolare riferimento alla musica di Bach, ed i testi sono incentrati sulla figura di un musicista scozzese del '700 ossessionato dal grande compositore di cui si crede il 21\u00ba figlio reincarnato. Il disco, molto curato tecnicamente, riscuote un buon riscontro di critica e di pubblico, al punto che ne verr\u00e0 realizzata una versione in lingua inglese per il mercato estero (1975).\nOltre al discreto numero di dischi venduti, la popolarit\u00e0 del \"Rovescio\" era soprattutto determinata dal notevole successo di pubblico dei loro concerti, richiamato dal potente impianto audio e dall'avveniristica strumentazione. La band, come si legge tra le note di \"Contaminazione\", poteva contare su un impianto di amplificazione quadrifonico Mack da oltre 6.000 watt manovrato dal tecnico del suono Spartaco Di Mattei; una potenza di cui, all'epoca, nessuna formazione italiana poteva disporre.\nNel dicembre del 1973 l'autotreno, contenente l'enorme e costoso impianto e tutta la pregiata strumentazione, posteggiato a Roma in via Trionfale, viene rubato costringendo il \"Rovescio\" a cancellare i concerti gi\u00e0 in programma. Per sostenere economicamente il gruppo, nel gennaio successivo viene organizzata una serata al Piper a cui partecipano molti complessi italiani. Nel 1975 il complesso pubblica il 45 giri in lingua inglese \"Let's All Go Back / Anglosaxon Woman\" per la neonata casa discografica \"Frog\", ma poco dopo entra in crisi: il cantante abbandona la formazione trasferendosi in Svizzera e per un certo periodo il gruppo effettua alcuni concerti eseguendo solo musica strumentale (da una di queste esibizioni verr\u00e0 tratto un album postumo intitolato \"...Giudizio Avrai\" pubblicato nel 1988 dall'etichetta \"Private\") per poi ingaggiare momentaneamente il cantante Michele Zarrillo dei Semiramis; in seguito la band incide un disco sempre per la \"Frog\", tuttora inedito.\nNel 1976, nonostante alcuni cambi di formazione (l'ingresso di Mark Harris e Tony Wolmsley provenienti dai Napoli Centrale) e di genere musicale, il complesso si scioglie al termine di una tourn\u00e9e.\nIl ritorno.\nIn seguito, su iniziativa del chitarrista Enzo Vita, il gruppo si \u00e8 riformato con nuovi componenti ed ha pubblicato due album negli anni novanta per poi tornare nell'ombra fino al 2011, anno in cui si \u00e8 riproposto al pubblico con l'album \"Microstorie\", sempre prodotto per iniziativa di Enzo Vita, con il contributo di musicisti Cristiano Micalizzi, Luca Trolli, Gianni Colajacomo, Pippo Matino, Sandro Deidda, Claudio Corvini, Giancarlo Ciminelli, Roberto Schiano, Marcello Sirignano, Prisca Amori, Adriana Ester Galo, Giuseppe Tortora, Daniele Pomo, Mimmo Sessa, Roberto Tiranti alla voce e Enrico Solazzo tastiere e co-arrangiatore. Supportato da Marco Mori (\"Riserva Sonora\" ) per il management e Stefano Profeta (\"Carpe Diem Edizioni\" ).\nAlla fine del 2012 il gruppo si riunisce sempre su iniziativa di Enzo Vita, con l'aiuto di Daniele (Danny) Pomo (batterista, gi\u00e0 presente nel disco \"Microstorie\"). Oltre a Daniele Pomo, (batteria e voce) fanno parte della band altri musicisti di spicco della scena prog italiana del momento: Maurizio Meo al basso, Massimo Pomo alla chitarra e Riccardo Romano alle tastiere e alla voce (tutti provenienti dal gruppo RanestRane). Il \"Rovescio della Medaglia\" suoner\u00e0 in Giappone nell'aprile del 2013, e sar\u00e0 presente all\"'Italian Progressive Rock Festival di Tokyo\". Per l'occasione presenter\u00e0, con l'ausilio dell'orchestra e per la prima volta dal vivo, l'intera opera \"Contaminazione\".\nIl 14 ottobre 2016 segna il ritorno a livello discografico di Enzo Vita ed il Rovescio della Medaglia, con un album dal titolo \"Tribal Domestic\" di puro progressive rock dalle tinte hard, pubblicato per Sony. Il nuovo lavoro vede la partecipazione in veste di cantante solista di Chris Catena, hard rocker che gi\u00e0 vanta collaborazioni di caratura internazionale ed ha realizzato diversi album sia da solista con altre band quali Dr. U, Vitalij Kuprij etc. In \"Tribal Domestic\" Enzo Vita si avvale della prestazione di altri musicisti quali John Macaluso, Janne Stark, Vivien Lalu, Fernando Petry e Rino Amato, e in un brano ospita anche il cantante originale della band, Pino Ballarini. Come fu per \"Contaminazione\", la suite di 15 minuti che d\u00e0 il titolo all'album vede la partecipazione dell'Orchestra Filarmonica Calabrese diretta dall'americano Alexander Frey.\nNel dicembre del 2017 Enzo Vita decide di ristrutturare completamente l'organico, arruolando il bassista Andrea Castelli, il batterista Andrea Bruni, il chitarrista Pino Polistina e i tastieristi Nicola Costanti e Carmelo Junior Arena, i quali prestano anche la loro voce. Con questa formazione la band si prepara per un ritorno ai live in Italia e all'estero.\nI successivi due anni vedono la band impegnata in vari festival unitamente all'attivit\u00e0 di promozione, fra cui Verona Prog Festival, Trasimeno Prog e Blubar Festival. Nel settembre 2018, presso l'Abbazia cistercense di Sal Galgano nel senese e affiancati da un quartetto d'archi, eseguono interamente l'album \"Contaminazione\". Il concerto di San Galgano dar\u00e0 vita a \"Contaminazione 2.0\", un album registrato live che vede anche la partecipazione al flauto di Vittorio De Scalzi (New Trolls). Inizialmente previsto per la primavera 2020 ma poi rimandato a causa della pandemia di COVID-19 del 2019-2021, sar\u00e0 disponibile a partire dal successivo novembre su etichetta Jolly Roger Records.\nNell\u2019agosto 2020 subentrano nella band Davide Pepi alla chitarra e Marco Pisaneschi alla batteria e voce.\nCon questi due innesti il Rovescio \u00e8 entrato in studio nel febbraio 2021 per dare vita al remake dello storico debut album \u201cLA BIBBIA 50th Anniversario\u201d che uscir\u00e0 a settembre sempre per Jolly Rogers Records.\nDiscografia.\nJolly Rogers Records"}
{"id": "418558", "revid": "256896", "url": "https://it.wikipedia.org/wiki?curid=418558", "title": "Festival d'avanguardia e nuove tendenze di Viareggio", "text": ""}
{"id": "418565", "revid": "37401", "url": "https://it.wikipedia.org/wiki?curid=418565", "title": "Singolare avventura di viaggio", "text": "Singolare avventura di viaggio \u00e8 un breve romanzo di Vitaliano Brancati, pubblicato nel 1932.\nIl romanzo venne recensito negativamente da Luigi Chiarini, vicedirettore di \"Quadrivio\", settimanale letterario di cui Brancati era caporedattore, e in seguito censurato per immoralit\u00e0 e ritirato dal commercio. La cattiva accoglienza data all'opera fece precipitare la crisi, gi\u00e0 avviata, dello scrittore, che proprio in quest'anno avrebbe cominciato a scrivere il romanzo \"Gli anni perduti\"."}
{"id": "418572", "revid": "26891", "url": "https://it.wikipedia.org/wiki?curid=418572", "title": "Sukhoi Su-24 Fencer", "text": ""}
{"id": "418575", "revid": "45906", "url": "https://it.wikipedia.org/wiki?curid=418575", "title": "Profezie", "text": ""}
{"id": "418583", "revid": "2108263", "url": "https://it.wikipedia.org/wiki?curid=418583", "title": "Ynyr Gwent", "text": "Una tradizione tarda lo indica come figlio di Prine Dyfnwal o (Dyfed) e poi nipote discendente dell'imperatore Magno Massimo, sebbene ci\u00f2 sia lontano dal vero. Certamente venne chiamato come l'imperatore Onorio.\nPer reclamare il trono, Ynyr spos\u00f2 la figlia ed erede di re Vortimer, Madrun (forse una lontana cugina), fondando, in questo modo, una dinastia che regner\u00e0 fino alla conquista normanna (XI secolo). Ynyr potrebbe essere identificato con l'Ynwyl di Caer-Teim (oggi Cardiff) di cui parla il romanzo medioevale di Gereint ed Enid. \nIl re potrebbe essersi sposato una seconda volta con Derwela, sorella del principe Amon il Nero, la cui prima moglie era sorella della prima moglie di Ynyr. Si pensa che sia stato convertito al Cristianesimo da san Beuno, forse in tardissima et\u00e0, sebbene si potrebbe trattare di un caso di omonimia. \nDopo la morte di Ynyr, il trono del Gwent and\u00f2 al primogenito Iddon."}
{"id": "418588", "revid": "200679", "url": "https://it.wikipedia.org/wiki?curid=418588", "title": "Res extensa", "text": ""}
{"id": "418599", "revid": "287204", "url": "https://it.wikipedia.org/wiki?curid=418599", "title": "Obscina", "text": ""}
{"id": "418602", "revid": "8911", "url": "https://it.wikipedia.org/wiki?curid=418602", "title": "Avezzanesi", "text": ""}
{"id": "418610", "revid": "104265", "url": "https://it.wikipedia.org/wiki?curid=418610", "title": "Associazione italiana rugbysti", "text": "L'Associazione italiana rugbysti, in acronimo AIR, \u00e8 l'associazione che raccoglie i rugbisti a 15 italiani, agendo in nome e per conto dei propri associati.\nL'AIR \u00e8 riconosciuta dalla Federazione Italiana Rugby quale associazione che rappresenta tutti i rugbisti italiani tesserati FIR.\nL'associazione si occupa di:"}
{"id": "418613", "revid": "26630", "url": "https://it.wikipedia.org/wiki?curid=418613", "title": "Antonio Maffei", "text": "Biografia.\nNato a Sondrio 10 giugno 1805, studia in un ginnasio di Milano e contemporaneamente frequenta l'Accademia di Belle Arti di Brera, dedicandosi alla pittura.\nEntra in seminario a Lodi, ove compie gli studi di teologia; insegna lettere a Saronno e quindi nella natia Sondrio.\nNel 1850 viene eletto arciprete di Sondrio, la sua citt\u00e0. In questa veste si occupa, tra l'altro, di trasportare le reliquie di Nicol\u00f2 Rusca (1563-1618) dal Santuario della Sassella, alle porte di Sondrio, alla Collegiata dei Santi Gervasio e Protasio in Sondrio. Le reliquie erano rientrate in Italia da Pf\u00e4fers nel 1845, ma la Santa Sede aveva dato il nulla hosta alla loro venerazione solamente in quell'anno.\nNel 1871 si ritira a vita privata, dedicandosi agli studi, specialmente d'arte, archeologia e storia valtellinese.\n\u00c8 nota l'epigrafe redatta da Antonio Maffei nel 1887 per la lapide posta a ricordo della guerriera Bona Lombarda in una cappella votiva di Campione di Sacco, oggi nel territorio comunale di Cosio Valtellino.\nTra le molte cariche \u00e8 presidente del Comitato di studi archeologici, ispettore scolastico e amministratore oculato dei Pii istituti elemosinieri.\nMuore a Sondrio il 22 giugno 1891."}
{"id": "418615", "revid": "1305772", "url": "https://it.wikipedia.org/wiki?curid=418615", "title": "Air", "text": ""}
{"id": "418617", "revid": "729019", "url": "https://it.wikipedia.org/wiki?curid=418617", "title": "Operazione Agatha", "text": "L'Operazione Agatha (talora chiamata \"Black Sabbath\") fu costituita da una serie di imprigionamenti eseguiti in Palestina il sabato 29 giugno 1946. Circa 2700 persone furono arrestate in risposta a un buon numero di attacchi condotti contro le forze britanniche da unit\u00e0 della Resistenza Unificata dell'Haganah, dell'Irgun e del Lehi (noto quest'ultimo anche come Banda Stern).\nIl King David Hotel di Gerusalemme era la sede del comando militare britannico e della sua Divisione Criminale Investigativa. L'Irgun la prescelse come obiettivo dopo che le truppe britanniche avevano condotto a termine un'azione contro l'Agenzia Ebraica e confiscato una gran quantit\u00e0 di documenti. Le informazioni sulle operazioni dell'Agenzia Ebraica, incluse le sue attivit\u00e0 di \"intelligence\" nei paesi arabi, furono elaborate nel King David Hotel.\nL'attentato al King David Hotel \u00e8 generalmente considerato una rappresaglia per l'\"Operazione Agatha\".\nDopo la conclusione dell'operazione Agatha, gli ufficiali britannici rapiti sono stati liberati, e l'Alto Commissario Alan Cunningham ha commutato le condanne a morte dei membri dell'Irgun a carcere a vita."}
{"id": "418620", "revid": "1214201", "url": "https://it.wikipedia.org/wiki?curid=418620", "title": "Joachim Bj\u00f6rklund", "text": "Carriera.\nGiocatore.\nClub.\nDifensore centrale cresciuto nell'\u00d6sters con cui debutta nel calcio professionistico nel 1988 a 17 anni, milita per due stagioni nella squadra svedese (6 presenze in totale), prima di passare, nel 1990, ai norvegesi del Brann, con cui disputa 56 partite in tre stagioni nel campionato norvegese.\nRitornato in patria all'IFK G\u00f6teborg, disputa altre tre stagioni (36 presenze in totale in campionato), con altrettanti scudetti, partecipando alla UEFA Champions League 1993-1994, uscendo dopo il girone eliminatorio.\nAcquistato dal nell'estate del 1995, in biancorosso disputa una stagione con 33 presenze, ottenendo la salvezza.\nNel 1996 viene acquistato dai Rangers di Glasgow, con i quali vince, al suo debutto nella Scottish Premier, lo scudetto all'ultima giornata. Le due stagioni in Scozia (59 presenze per lui in campionato) gli valgono la conquista di uno scudetto (1997) e di una Coppa di Lega (1998).\nNel 1998 va in Spagna, nella Primera Divisi\u00f3n, acquistato dal Valencia. In tre campionati la squadra valenciana, guidata da H\u00e9ctor C\u00faper, sfiora a pi\u00f9 riprese la vittoria in campionato e raggiunge per due anni consecutivi la finale di Champions League perdendo entrambe le volte, dapprima contro il (stagione 1999-2000) e poi contro il (stagione 2000-2001). L'avventura di Bj\u00f6rklund in Spagna si conclude cos\u00ec con 57 presenze e un gol in campionato e la vittoria della Coppa del Re e della Supercoppa di Spagna nel 1999.\nRitornato in Italia, disputa la stagione 2001-2002 con la casacca del retrocedendo in Serie B.\nOrmai trentenne, debutta in Premier League, venendo acquistato dal . Nella prima stagione, gioca 12 partite; nel campionato seguente le apparizioni sono 20, e la squadra retrocede in First Division. Dopo ulteriori 25 presenze, la squadra ritorna in Premier League e raggiunge le semifinali di FA Cup. Trasferitosi al Wolverhampton Wanderers nel 2004, si ritira alla fine della stagione.\nNazionale.\nHa giocato in Nazionale svedese dal 1991 al 2000. In totale sono 75 le sue presenze con la maglia della Nazionale, conquistando la medaglia di bronzo ai Mondiali del 1994, arrivando alle semifinali degli Europei 1992 (avendo anche partecipato agli Europei 2000) e partecipando all'edizione del 1992 dei Giochi olimpici di Barcellona.\nAllenatore.\nIl 28 gennaio 2018 viene nominato assistente allenatore dell'Hammarby, squadra che era in cerca di una figura nello staff tecnico dopo la promozione di Stefan Billborn a capo allenatore. Nella prima parte dell'Allsvenskan 2021 Billborn viene esonerato, e Bj\u00f6rklund continua fino a fine anno a ricoprire il ruolo di assistente del nuovo tecnico Milo\u0161 Milojevi\u0107.\nNel gennaio 2022 viene reso noto che Bj\u00f6rklund avrebbe lasciato l'Hammarby per ricongiungersi a Stefan Billborn, il quale era stato appena nominato capo allenatore dei norvegesi del Sarpsborg 08."}
{"id": "418622", "revid": "287204", "url": "https://it.wikipedia.org/wiki?curid=418622", "title": "Joachim Bjorklund", "text": ""}
{"id": "418625", "revid": "2025928", "url": "https://it.wikipedia.org/wiki?curid=418625", "title": "Madrun", "text": "Biografia.\nEra la figlia pi\u00f9 anziana di Vortimer, sovrano del Gwerthefyriwg (il futuro Gwent). Madrun spos\u00f2 Ynyr, un discendente dell'imperatore Magno Massimo, dando cos\u00ec vita alla dinastia che avrebbe regnato sul Gwent fino alla conquista normanna (XI secolo). \nDurante un pellegrinaggio a Ynys Enlli (oggi isola di Bardsey), Madrun e la sua damigella, Sant'Annun, si fermarono per la notte a Trawsfynydd. Entrambero fecero un sogno in cui gli veniva comandato di costruire un convento dove\navevano dormito. Stupite dalla coincidenza, loro fecero come detto dal sogno (la chiesa \u00e8 ancora dedicata a loro). Negli ultimi anni della sua vita si stabil\u00ec in Cornovaglia con suo figlio, san Ceidio, dedicandosi dall'evangelizzazione dell'area attorno a Minster e fu l\u00e0 che infine mor\u00ec e venne sepolta.\nCollegamenti esterni.\nSanti e Beati"}
{"id": "418635", "revid": "1226", "url": "https://it.wikipedia.org/wiki?curid=418635", "title": "Et\u00e0 romana", "text": ""}
{"id": "418638", "revid": "161374", "url": "https://it.wikipedia.org/wiki?curid=418638", "title": "Et\u00e0 Romana", "text": ""}
{"id": "418671", "revid": "310175", "url": "https://it.wikipedia.org/wiki?curid=418671", "title": "Guerra di classe", "text": ""}
{"id": "418675", "revid": "1318658", "url": "https://it.wikipedia.org/wiki?curid=418675", "title": "Conflitto di classe", "text": ""}
{"id": "418678", "revid": "2108263", "url": "https://it.wikipedia.org/wiki?curid=418678", "title": "Amon il Nero", "text": "Amon spos\u00f2 Anna di Gwent vedova di Lord Cynyr Ceinfarfog (il Giusto dalla barba lunga) di Caer-Goch del Dyfed. Attravers\u00f2 la Manica e divenne un importante ufficiale alla corte reale di Aircol Lawhir. Suo fratello Umbraphel spos\u00f2 la sorella di Anna da cui ebbe molti figli, mentre Amon e Anna non riuscivano ad avere una prole, fino a quando decisero di visitare un mago locale. Seguendo i cui consigli generarono Samson. Ebbe poi altri fratelli e una sorella, tra cui san Tydecho e san Tegfedd\nAmmalatosi, chiam\u00f2 al suo capezzale Samson. Samson riport\u00f2 suo padre in salute e convinse lui e la maggior parte della sua famiglia ad unirsi a lui nella vita monastica. Amon accompagn\u00f2 di nuovo il figlio al suo monastero a Ynys Byr, sull'isola di Caldey. Poi visse da eremita sull'estuario del Severn prima che Samson lo nominasse abate di Southill, in Cornovaglia. Alla fine si ritir\u00f2 nel grande monastero a Llantwit Major, dove mor\u00ec e venne sepolto."}
{"id": "418681", "revid": "80432500", "url": "https://it.wikipedia.org/wiki?curid=418681", "title": "Capitalista", "text": ""}
{"id": "418685", "revid": "125124488", "url": "https://it.wikipedia.org/wiki?curid=418685", "title": "Palazzo Colonna", "text": "Palazzo Colonna \u00e8 un palazzo romano, che ora occupa l'isolato compreso tra piazza Santi Apostoli, via Ventiquattro Maggio, via Quattro Novembre e piazza della Pilotta, e si estende su un'area dove gi\u00e0 prima dell'anno 1000 sono documentati edifici, case, fortezze appartenenti ai conti di Tuscolo, dai quali discende la nobile famiglia dei Colonna cui tuttora appartiene. L'area occupata dall'edificio inclusa la villa al Quirinale copre una estensione totale di circa tre ettari che lo rende in assoluto il palazzo nobiliare pi\u00f9 esteso della citt\u00e0.\nLo stemma della famiglia, e quindi il nome, secondo taluni sembra prendere appunto il nome dalla vicina Colonna Traiana, a testimoniare la forte influenza della famiglia in quella zona.\nStoria.\nL'insediamento medievale.\nFin dal XII secolo si hanno notizie di un palazzo e di un castello dei Colonna nell'area dove si trova quello attuale, insieme ad altri edifici sempre della famiglia in prossimit\u00e0 di esso; il complesso di abitazioni che vi sorgeva, raccolte intorno alla basilica dei Santi XII Apostoli, era il fulcro di una estesa area di propriet\u00e0 della famiglia che si estendeva dal Quirinale fino al Monte \"Acceptorium\" (Montecitorio) e che tra l'altro includeva la limitrofa area dove sorge il palazzo Odescalchi, e l'area dove sorge tuttora il palazzo Sciarra. Sullo stesso luogo ne era testimoniata la presenza della corte di Alberico di Roma \"Princeps atque Senator omnium Romanorum\" sin dal secolo X.\nIl corpo principale del palazzo, gi\u00e0 fatto abbattere da papa Bonifacio VIII, venne presto riedificato e gi\u00e0 dal XIV secolo ospit\u00f2 personalit\u00e0 illustri, come l'imperatore Ludovico il Bavaro e Castruccio Castracani, (1328) e poi Francesco Petrarca, amico della famiglia, quando nel 1341 venne incoronato poeta in Campidoglio. Con il tribuno del popolo Cola di Rienzo restauratore della repubblica a Roma nel 1347, nemico dei nobili e soprattutto dei Colonna, questi furono scacciati dalla citt\u00e0 e si rifugiarono nei palazzi della famiglia a Marino. Dopo la caduta del regime di quest'ultimo, quando Cola nel 1354 fu ucciso da un popolano in Campidoglio mentre tentava la fuga, il cadavere venne trascinato fino al palazzo e l\u00ec appeso per due giorni e una notte.\nIl palazzo nel XV e XVI secolo.\nAl principio del secolo XV Giordano Colonna, signore di Genazzano, poi principe di Salerno dal 1419, fratello maggiore del futuro papa Martino V, abitava il palazzo prospiciente la piazza dell'Olmo odierna Piazza della Pilotta; questo edificio non pare identificabile con quello ritratto da Maarten van Heemskerck (1534-1536), noto sin dal secolo XIV come \"Loggia dei Colonnesi\" inglobato poi nel palazzo detto \u201cdell'olmo\u201d e demolito nel 1926 per fare posto alla Pontificia Universit\u00e0 Gregoriana e dove visse per alcuni anni Ferdinando Gonzaga come affittuario della nobile famiglia. Questo palazzo altrimenti detto palazzetto, che almeno dal secolo XVII venne normalmente affittato a cardinali, sarebbe stato inglobato insieme a quanto rimaneva delle rovine dette \"anticaglie\" del probabile tempio del Sole o del tempio di Serapide nel \"Casino nuovo\", secondo un progetto mai realizzato visibile nella veduta del giardino Colonna di Giuseppe Vasi della met\u00e0 del secolo XVIII; il palazzo era altres\u00ec contraddistinto dal n. 258 nella contemporanea pianta di Giovanni Battista Nolli come \"Palazzo e giardino del Connestabile Colonna con Ruine antiche\". Alle spalle dell'edificio verso il Quirinale era addossata la Torre Mesa definitivamente abbattuta nel 1574.\nL'edificio dove risiedeva Giordano con il nipote Antonio e i loro congiunti del ramo di Genazzano era verosimilmente quello detto, a partire dal XV secolo, \"del vaso\" posto anch'esso in prossimit\u00e0 della piazza e della via della Pilotta anticamente nota come via Biberatica alle spalle e sul lato sinistro della basilica dei SS. Apostoli. Questo edificio, a detta di Pasquale Adinolfi, era quello pi\u00f9 antico e pervenuto ai Colonna dai conti di Tuscolo, che successivamente fu ampliato fino alla piazza dei SS. Apostoli sul lato sinistro della basilica omonima per opera dei Della Rovere, a cui pervenne nella seconda met\u00e0 del secolo XV.\nAdiacente alla basilica dei SS. Apostoli sul lato destro, risultava essere almeno sin dal secolo XIII un altro edificio della famiglia destinato a residenza dei suoi cardinali, dove visse lo stesso cardinale Oddone futuro papa Martino V, e che dopo la sua morte pass\u00f2 temporaneamente ad altri proprietari tra cui il Cardinale Bessarione che ampli\u00f2 l'edificio adiacente al lato sinistro della basilica includendo i resti dell'antica chiesa di Sant'Andrea de Biberatica, che doveva sorgere nell'area dell'attuale 2\u00b0 cortile del palazzo, e i parenti di papa Sisto IV, tra cui Giuliano della Rovere poi papa Giulio II che vi fece costruire la palazzina omonima con affreschi del Pinturicchio, tornando nelle mani dei Colonna nel 1517 con bolla di papa Leone X. In questo edificio vennero praticati dei passaggi con la basilica adiacente in modo da consentire ai componenti della famiglia di assistere da apposite tribune ancora visibili, alle celebrazioni senza uscire dal palazzo.\nOddone Colonna, eletto papa nel 1417 come Martino V, fu il pontefice che mise fine alla cattivit\u00e0 avignonese riportando la sede pontificia a Roma, citt\u00e0 che trov\u00f2 in condizioni disastrose: \"lurida ed abbandonata\" come scrisse il Platina. Risistem\u00f2, oltre alla citt\u00e0, il palazzo Colonna che fu sua dimora fino alla sua morte nel 1431.\nNel 1527 ospit\u00f2 durante il Sacco di Roma Isabella d'Este, marchesana di Mantova, e grazie all'illustre presenza (era ella infatti madre di Ferrante I Gonzaga uno dei comandanti dell'esercito dei lanzichenecchi) il palazzo fu l'unico in tutta la citt\u00e0 ad essere risparmiato al saccheggio, anche se le pi\u00f9 di duemila persone che vi avevano trovato rifugio furono comunque catturate e sottoposte al pagamento di un riscatto per riottenere la libert\u00e0.\nQuello che doveva essere il cosiddetto palazzo \"dell'olmo\", come mostra la rappresentazione di Maarten van Heemskerck, ancora nel 1535 insisteva sulle rovine dei templi imperiali (presumibilmente il Serapeo del Quirinale).\nNel XVI secolo i Colonna tornarono quindi in possesso dei palazzi Riario e Della Rovere, che gi\u00e0 erano stati di loro propriet\u00e0 sin dal medio evo e a queste ultime famiglie pervenuti a seguito dell'ostilit\u00e0 dei papi Eugenio IV e Sisto IV; e agli inizi del Seicento nella zona si contano sei palazzi dei Colonna. Il palazzo Colonna della Rovere, gi\u00e0 detto del Vaso, dopo il suo probabile temporaneo abbandono successivamente ai saccheggi e agli incendi subiti nella prima met\u00e0 del secolo e sulla cui struttura prima Pietro Riario e poi Giuliano della Rovere vi costruirono un nuovo edificio, dovette definitivamente essere ceduto dal cardinale Ascanio ai Frati minori conventuali, i quali gi\u00e0 a met\u00e0 XV secolo lamentavano l'impossibilit\u00e0 di poter costruire un loro monastero per essere la basilica circondata dalle propriet\u00e0 dei Colonna, per volont\u00e0 di Sisto V nel 1589 ad un prezzo di molto inferiore al suo valore, divenendo la sede del Ministro e della Curia generale dell'ordine.\nLa ristrutturazione del XVII secolo e il palazzo barocco.\nPer volont\u00e0 del cardinale Girolamo Colonna, figlio del connestabile Filippo e di Lucrezia Tomacelli-Cybo, nel 1649 si incominci\u00f2 un ambizioso progetto di ristrutturazione e accorpamento dei vari corpi di fabbrica in un unico grande complesso architettonico. Nell'ambito di questi lavori, la Sala Grande e il salone Turco furono dipinti e decorati da Giacinto Brandi e da Giovanni Battista Magni detto il Modanino.\nI lavori vengono diretti inizialmente da Antonio Del Grande, e alla morte di questi (1671) da Girolamo Fontana. Il progetto continu\u00f2 anche sotto il Gran Connestabile Lorenzo Onofrio, nipote del cardinale e Filippo II fino al 1714. Nel 1730 il figlio di Filippo II, Fabrizio IV commissiona nuovi lavori a Nicola Michetti, al quale si deve anche il prospetto sulla piazza SS. Apostoli. La seconda galleria con la sala ovale, detta \"rustica\" (poich\u00e9 rimasta incompiuta nella sua decorazione interna) su via della Pilotta, assieme a due dei 4 eleganti archi (i mediani, gli altri due estremi vennero fatti realizzare dal padre Filippo sul finire del Seicento) cavalcavia che collegano il palazzo al giardino della villa Colonna e alla facciata del palazzo vero e proprio, al di l\u00e0 della cortina sulla piazza, fu fatta edificare dal cardinale Girolamo II Colonna fra il 1757 e il 1764 a opera dell'architetto senese Paolo Posi.\nNella seconda met\u00e0 del secolo XVII Lorenzo Onofrio Colonna e sua moglie Maria Mancini furono tra i principali promotori di opere e rappresentazioni teatrali nella citt\u00e0. Nel teatro del palazzo, gi\u00e0 esistente nel 1610 quando se ne occup\u00f2 Girolamo Rainaldi, nel 1668 avviene la prima assoluta di \"Il girello\" di Jacopo Melani a cui segu\u00ec nel 1676 la prima assoluta di \"La donna ancora \u00e8 fedele\" di Bernardo Pasquini che vi rappresent\u00f2 altre delle sue opere. Nel 1681 Carlo Fontana realizz\u00f2 un nuovo teatro nel piano terra dell'edificio adiacente alla basilica dei SS. Apostoli.\nGirolamo Colonna fece inoltre costruire l'ala pi\u00f9 famosa del palazzo, la Galleria Colonna, iniziata sempre da Antonio Del Grande nel 1654, ripresa da Girolamo Fontana nel 1693 e inaugurata dal connestabile Filippo II nel 1703, destinata ad ospitare la ricca collezione di famiglia cominciata da Filippo I, che specialmente nei dipinti sar\u00e0 una delle pi\u00f9 importanti nella citt\u00e0. Per aiutare lo Stato Pontificio a far fronte alle gravose imposizioni previste dal Trattato di Tolentino, i Colonna furono costretti a vendere oltre a gran parte dei gioielli e dell'argenteria della famiglia, alcune delle opere tra le pi\u00f9 importanti (Raffaello, Tiziano, Veronese, Correggio, Reni, Guercino), solo in parte sostituite con acquisizioni successive. \nNel 1802 Carlo Emanuele IV, re di Sardegna, dalle sale di palazzo Colonna abdic\u00f2 al trono a favore di Vittorio Emanuele I.\nIl palazzo conserva comunque tutta la suggestione di una dimora patrizia romana dell'et\u00e0 barocca; oltre alla splendida volta della galleria, affrescata da Giovanni Coli e Filippo Gherardi, diversi ambienti sono decorati da Giuseppe Bartolomeo Chiari, Benedetto Luti, Pompeo Batoni. Il museo ospita dipinti di artisti quali Agnolo Bronzino, Annibale Carracci, Cosm\u00e8 Tura, Francesco Albani, Pietro da Cortona, Guercino, Mattia Preti, Tintoretto e Paolo Veronese;\nSet cinematografico.\nNel salone della Galleria vennero girate le scene dell'ultima sequenza del film \"Vacanze romane\"."}
{"id": "418704", "revid": "2166507", "url": "https://it.wikipedia.org/wiki?curid=418704", "title": "Movimentismo", "text": "Per movimentismo si intende la tendenza politica, soprattutto facente capo alla sinistra extraparlamentare, volta ad investire sui movimenti politici extraparlamentari e/o sulle manifestazioni di piazza.\nMovimentismo cattolico.\nNella fine degli anni '50, sotto la guida di Amintore Fanfani, la Democrazia Cristiana stava consolidando una linea politica profondamente riformista, e conseguentemente iniziava quel processo di confronto con il Partito Socialista Italiano, che porter\u00e0 agli inizi degli anni '60 alla svolta di centro-sinistra. Come diretta conseguenza la Chiesa, avvi\u00f2 una nuova linea strategica, scegliendo di puntare sui movimenti pi\u00f9 che sui partiti, fu cos\u00ec che la CISL consolid\u00f2 il suo consenso tra i lavoratori.\nMovimentismo della sinistra radicale.\nIn seguito all'estromissione delle sinistre dai governi italiani del secondo dopoguerra, esse -impossibilitate a raggiungere il 50% + 1- sceglieranno di dimostrare la loro popolarit\u00e0 attraverso le manifestazioni di piazza, alimentate da un profondo e sincero attivismo, da parte dei militanti socialisti e comunisti.\nIn seguito alla svolta di \"centro-sinistra\" per\u00f2, il PSI accett\u00f2 una linea politica democratico-riformista ed il simbolo del movimentismo rimasero le correnti della \"sinistra\" del PCI ed i movimenti della sinistra estrema.\nIn seguito alla crisi del comunismo poi, molti partiti comunisti o comunque dell'area della sinistra radicale, hanno deciso di puntare nuovamente sui movimenti popolari e sulle manifestazioni di piazza, per mantenere un elettorato discreto. Oggi si considerano parte dell'area movimentista partiti quali Sinistra Ecologia Libert\u00e0, il PRC e la Fed. dei Verdi (in particolare le correnti della sinistra interna), nonch\u00e9 gruppi extra-parlamentari quali i No Global ed i Pacifisti.\nMovimentismo della destra.\nGi\u00e0 dai tempi dell'Msi, i dirigenti della destra -a causa soprattutto della \"pregiudiziale anti-fascista\" che vigeva nei loro confronti e che impediva di prendere parte non soltanto a governi regolari, ma anche a governi straordinari (per es. ai governi di \"unit\u00e0 nazionale\")- incominciarono a sviluppare in maniera sempre pi\u00f9 irruente il loro consenso attraverso manifestazioni e cortei di piazza. Tale politica raggiunse il suo apice tra il 1992 ed il 1994, quando cio\u00e8, nel ben mezzo delle vicende di \"Tangentopoli\", i missini espressero con la massima evidenza tutto il disprezzo nei confronti dei tradizionali partiti del pentapartito di centro-sinistra (Dc, Psi, Psdi, Pri, Pli) \nIn seguito alle elezioni politiche del 1994, che legittimarono il Msi a stare al governo (era la prima volta che un partito \"post-fascista\" assumeva incarichi ministeriali), nell'evidente scopo di presentarsi non pi\u00f9 come post-fascisti di impronta almirantiana ma di pura destra conservatrice, il Msi (che nel frattempo cambia nome in Alleanza Nazionale), d\u00e0 un deciso freno al suo movimentismo per oltre un decennio.\nIn seguito alle elezioni politiche del 2006 per\u00f2, che hanno visto An passare all'opposizione in seguito a cinque anni di governo (governi Berlusconi II e III), il principale partito della destra italiana si \u00e8 fatto ispiratore di una serie di manifestazioni di piazza contro provvedimenti governativi che ritengono ingiusti. \nAnche la Lega Nord, fin dalla sua nascita svilupp\u00f2 una politica movimentista di protesta nei confronti dei governi nazionali giudicati troppo oppressivi (famoso lo slogan \"Roma ladrona\") e dei tradizionali partiti di governo. \nI leghisti si fecero promotori di imponenti manifestazioni di piazza indipendentiste e xenofobe per rivendicare l'indipendenza della Padania da una Italia troppoo centralizzata e troppo assistenzialista verso il Sud. \nSeppur in maniera molto pi\u00f9 contenuta rispetto ai primi anni '90, la Lega Nord continua tutt'oggi a perseguire una linea politica movimentista e populista, con il costante obiettivo di pervenire al \"federalismo\".\nCasi di convergenza occasionale.\nL'appello alla piazza pu\u00f2 provocare convergenze episodiche dei diversi filoni movimentisti, in un unico luogo fisico ovvero in un unico evento.\nDurante \"Tangentopoli\", ad esempio, il clima di avversione alla maggioranza di governo fece s\u00ec che i leghisti (insieme ai missini ed a molti comunisti) esprimessero con la massima evidenza tutto il disprezzo nei confronti dei tradizionali partiti della coalizione. Ci\u00f2 avvenne in particolare nei confronti del leader socialista Bettino Craxi: il disprezzo nei suoi confronti raggiunse il suo apice nelle contestazioni avanti all'Hotel Raphael, in largo Febo a Roma, provocate da dichiarazioni separate di esponenti missini, leghisti ed ex-comunisti."}
{"id": "418719", "revid": "124123", "url": "https://it.wikipedia.org/wiki?curid=418719", "title": "Iddon", "text": "Era figlio di re Ynyr Gwent e di santa Madrun. Si convert\u00ec al Cristianesimo agli inizi del VI secolo sotto san Beuno ed \u00e8 ricordato come il maggior patrono della chiesa (poi cattedrale) di Llandaff. \nIl suo regno, che si trovava al confine con il territorio inglese, fu sempre esposto agli attacchi dei sassoni. Una battaglia contro questi ultimi fu combattuta a Llantilio Crossenny, dove, secondo la leggenda, vinse grazie alle preghiere di san Teilo. Un'altra tradizione racconta di come abbia viaggiato ad Aberffraw per vendicare l'assassinio di sua sorella Digwg, selvaggiamente uccisa dal marito dopo una visita nel Gwent. San Beuno riport\u00f2 poi in vita la donna."}
{"id": "418721", "revid": "45906", "url": "https://it.wikipedia.org/wiki?curid=418721", "title": "Soul music", "text": ""}
{"id": "418723", "revid": "1318658", "url": "https://it.wikipedia.org/wiki?curid=418723", "title": "Coreano", "text": ""}
{"id": "418730", "revid": "599013", "url": "https://it.wikipedia.org/wiki?curid=418730", "title": "Svo", "text": ""}
{"id": "418736", "revid": "15756", "url": "https://it.wikipedia.org/wiki?curid=418736", "title": "Bill Masterton Memorial Trophy", "text": "Il Bill Masterton Memorial Trophy \u00e8 un premio istituito dalla National Hockey League e consegnato al giocatore che meglio esemplifica le qualit\u00e0 di perseveranza, sportivit\u00e0 e dedizione all'hockey su ghiaccio. Il vincitore \u00e8 selezionato attraverso un voto dai membri della \"Professional Hockey Writers' Association\", dopo che ciascuna squadra sceglie un proprio giocatore. Spesso viene premiato un giocatore ritornato a giocare dopo un lungo infortunio o dopo aver sconfitto una malattia grave.\nStoria.\nIl trofeo deve il suo nome a quello del giocatore dei Minnesota North Stars Bill Masterton, scomparso il 15 gennaio 1968 a causa di un infortunio nel corso di un incontro di hockey. A Masterton fu riconosciuto il fatto di aver condotto la propria carriera con perseveranza, sportivit\u00e0 e dedizione. La prima premiazione avvenne al termine della stagione regolare 1967-68. Al termine della stagione 2013-14 i giocatori di Montreal Canadiens e New York Rangers hanno conquistato per cinque volte il trofeo, mentre quelli dei Boston Bruins quattro volte ed infine quelli dei Los Angeles Kings e dei Philadelphia Flyers tre volte."}
{"id": "418748", "revid": "287204", "url": "https://it.wikipedia.org/wiki?curid=418748", "title": "Denver (disambigua)", "text": ""}
{"id": "418752", "revid": "124123", "url": "https://it.wikipedia.org/wiki?curid=418752", "title": "Meurig", "text": "Era l'unico figlio di re Caradog Freichfras del Gwent. L'erede del Glywysing, san Cadoc, guid\u00f2 il Paese per un breve periodo prima di dedicarsi alla vita religiosa. A questo punto pass\u00f2 il regno a sua zia Dyfwn e al marito Meurig. Quest'ultimo mor\u00ec nel tardo VI secolo e sul trono sal\u00ec il figlio Erbig. \u00c8 spesso confuso con un suo omonimo successivo."}
{"id": "418763", "revid": "649830", "url": "https://it.wikipedia.org/wiki?curid=418763", "title": "Basidiomycetes", "text": ""}
{"id": "418764", "revid": "1305772", "url": "https://it.wikipedia.org/wiki?curid=418764", "title": "Kurushi", "text": "Kurushi (noto in Nord America come Intelligent Qube) \u00e8 un videogioco utilizzato sulla piattaforma PlayStation, appartenente al genere del videogioco rompicapo, giocabile in sessione da giocatore singolo.\nDal 16 giugno 2010 \u00e8 possibile scaricare \"Kurushi\" per PlayStation 3 e PlayStation Portable tramite PlayStation Network.\nModalit\u00e0 di gioco.\nIl gioco si svolge su una piattaforma longitudinale in tre dimensioni, della quale il giocatore ha una visione \"dall'alto\". Su questa piattaforma, la cui caratteristica \u00e8 quella di presentarsi sotto forma di griglia di quadrati sulla superficie, scorrono file di cubi ben pi\u00f9 alti e pesanti del nostro personaggio, il quale, per\u00f2, grazie alle sue particolari abilit\u00e0, deve distruggerne il maggior numero possibile prima che la fila di enormi cubi lo schiacci buttandolo gi\u00f9 dalla piattaforma (che \u00e8 sospesa nel nulla)."}
{"id": "418770", "revid": "22475", "url": "https://it.wikipedia.org/wiki?curid=418770", "title": "Gustave Effeil", "text": ""}
{"id": "418772", "revid": "22475", "url": "https://it.wikipedia.org/wiki?curid=418772", "title": "Gustave Effiel", "text": ""}
{"id": "418779", "revid": "767487", "url": "https://it.wikipedia.org/wiki?curid=418779", "title": "Champtauroz", "text": "Champtauroz (toponimo francese) \u00e8 un comune svizzero di 130 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "418784", "revid": "125236214", "url": "https://it.wikipedia.org/wiki?curid=418784", "title": "Bene (filosofia)", "text": "In filosofia, con il termine \"bene\" si indica generalmente tutto ci\u00f2 che agli individui appare desiderabile e tale che possa essere considerato come fine ultimo da raggiungere nella propria esistenza. Questo \u00e8 l'aspetto \"etico\" del concetto di \"bene\"; ma nella storia della filosofia \u00e8 stato avanzato anche un significato \"ontologico\" con Platone e i suoi successori ed epigoni che stabilivano un'equiparazione tra Buono, Bello e Vero (\"Kalokagathia\"). Questa concezione \u00e8 stata assunta anche dal cristianesimo, poich\u00e9 il Dio cristiano \u00e8 infatti, oltre che onnipotente e onnisciente, l'essenza della bont\u00e0, della bellezza e della verit\u00e0.\nSpesso il concetto di \"bene\" assume un significato pragmatico e si identifica con quello di \"azione buona\", come nell'espressione \"fare del bene\", equivalente a \"compiere buone azioni\", cio\u00e8 azioni che rispondano a regole morali che ci si autoimpone. Cos\u00ec \u00e8 nelle morali autonome, o che vengano indicate dall'esterno come leggi da osservare, come nelle morali eteronome.\nIl concetto di bene \u00e8 tipicamente opposto a quello di male che, come quello di \"bene\", ha assunto nella filosofia occidentale un significato sia etico che ontologico. Nel pensiero orientale il \"male\" ha anche un valore gnoseologico, perch\u00e9 corrisponde all\"ignoranza\" del divino e del vero.\nLa dottrina, che si propone di stabilire criteri razionali per esprimere un giudizio di valore riguardo all'agire umano, \u00e8 l'etica, ovvero la morale.\nIl concetto nella storia della filosofia.\nNella storia della filosofia il concetto di bene \u00e8 stato delineato secondo due diverse concezioni:\nSu questa distinzione si fonda il tema, da sempre uno dei pi\u00f9 dibattuti in ambito filosofico, religioso e politico, con risultati che, se per certi aspetti sembrano convergere verso tesi condivise, da altri portano alla creazione di teorie filosofiche, sociologiche e politiche del tutto inconciliabili ed antagoniste. I diversi contesti culturali, inoltre, possono influenzare sostanzialmente la percezione del grado di \"moralit\u00e0\", ovvero di \"accettabilit\u00e0 sociale\" delle azioni degli individui.\nNell'ambito del soggettivismo si trova quella dottrina filosofica del relativismo che, negando alla radice la capacit\u00e0 umana di stabilire criteri di giudizio oggettivamente validi riferibili alla maggior parte degli atti conoscitivi umani, nega implicitamente anche le basi su cui si fonda la morale tradizionale.\nSecondo il relativismo l'unico \"organismo\" in grado di esprimere un giudizio di valore sul grado di \"bont\u00e0\" di un certo comportamento umano \u00e8 l'intera comunit\u00e0 di cui i singoli individui fanno parte. In questa logica, quanto maggiore sar\u00e0 il consenso riscosso, quanto pi\u00f9 giusto (cio\u00e8 \"buono\") un individuo (o un comportamento) saranno \"legittimamente\" considerati. Le cosiddette leggi morali non potrebbero, quindi, essere valide in senso assoluto, ma dovrebbero, al pari di tutte le altre leggi, trovare la propria convalida nell'approvazione dell'intero corpo sociale, o quantomeno di una sua qualificata maggioranza.\nAlla concezione metafisico-oggettivistica appartengono invece la maggior parte delle dottrine religiose che si oppongono a questo modo soggettivistico di intendere la morale, ed asseriscono che le leggi morali, o in quanto rispondenti a principi \"naturali\" universali, immanenti nella natura stessa, o perch\u00e9 \"dettate\" da un'entit\u00e0 divina superiore, sono verit\u00e0 \"rivelate\", valide di per s\u00e9 e vincolanti per gli individui che in queste dottrine si vogliono riconoscere. Per un credente, quindi, \u00e8 la divinit\u00e0 che rappresenta l'ideale di \"bene assoluto\".\nLa concezione oggettivistica.\nPlatone.\nLa prima si trova soprattutto nel pensiero antico e medioevale.\nPer Platone il Bene \u00e8 pari al Sole (\"Repubblica\", VI 508 sgg.):\ncome il sole con la sua luce d\u00e0 visibilit\u00e0 alle cose, cos\u00ec il Bene d\u00e0 intelligibilit\u00e0 alle idee, cio\u00e8 rende possibile alle idee di essere capite;\ne come il sole con la luce d\u00e0 capacit\u00e0 visiva all'occhio cos\u00ec il Bene d\u00e0 intelligenza, capacit\u00e0 di capire all'anima.\nQuindi c'\u00e8 una omogeneit\u00e0, una parentela tra le cose che si capiscono e l'anima che le capisce, e questa parentela \u00e8 rappresentata dal Bene.\nCome il sole infine, con il suo calore rende possibile la vita, cos\u00ec il Bene fa s\u00ec che ciascuna idea e ciascuna cosa esistano.\nTutto il mondo esiste perch\u00e9 \u00e8 bene che esista. Le cose esistono perch\u00e9 sono buone e le cose essendo buone sono uno strumento per arrivare al Bene. Una concezione finalistica della natura simile a quella cristiana. Dio ha creato il mondo per bont\u00e0, e ha creato gli uomini perch\u00e9 praticassero il bene.\nSecondo Platone, i beni sono di due specie: umani e divini. Detto altrimenti, vi sono almeno due modi principali di interpretare il Bene: la modalit\u00e0 meramente \"umana\" consiste nel ridurre il Bene a ci\u00f2 che \u00e8 utile e vantaggioso per gli umani. Si ha cos\u00ec una concezione relativistica, utilitaristica ed antropocentrica del Bene.\nMa il Bene in s\u00e9 stesso, il Bene che trascende perfino l'essenza ha una configurazione ben pi\u00f9 ampia, anzi illimitata, sottraendosi ai condizionamenti umani: per questo ha carattere divino, ed \u00e8 per lo pi\u00f9 considerato il Primo Dio.\nIl Bene incondizionato \u00e8 paragonabile simbolicamente al Sole, che risplende su tutti gli esseri e non solo sugli umani: a questo proposito \u00e8 lecito parlare di \"respiro cosmico del Bene\", proprio per evidenziare il superamento delle concezioni parziali e moralistiche del Bene, calibrate sulle aspettative umane.\nIl Bene in s\u00e9 \u00e8 incondizionato, divino poich\u00e9 trascende ogni limitazione, e per essere avvicinato richiede un'apertura noetica (intellettiva) completa: esso si colloca \u00abal limite estremo dell'intelligibile\u00bb, e proprio per questo \u00ab\u00e8 difficile a vedersi\u00bb. \nLa dottrina platonica del Bene costituisce il vertice dell'intera metafisica platonica. Commentando i passi di Platone incentrati sul Bene, i Neoplatonici svilupperanno la concezione dell'Uno aformale, in sintonia con quanto precedentemente elaborato da Platone.\nInoltre il Bene \u00e8 come il Bello: distribuito lungo una \"gradazione\" le cui tappe devono essere percorse fino all'Ideale perfetto. I Neoplatonici riprenderanno pure questo concetto.\nAristotele.\nAristotele entra in polemica con Platone (Ethica nicomachea, 1): il bene non pu\u00f2 essere un'idea trascendente il mondo dove l'uomo vive ed opera, il bene \u00e8 ci\u00f2 che l'uomo mette in atto nel suo comportamento concreto.\nAristotele per\u00f2 rientra anche lui nell'ambito del finalismo platonico quando concepisce la somma perfezione, il bene come Atto puro o come motore immobile che \u00e8 la premessa indispensabile che permette che ci sia il continuo realizzarsi delle cose passando dalla potenza all'atto e che spiega l'anelito di tutte le cose nel dirigersi verso la perfezione dell'Atto puro.\nPlotino.\nPlotino riprende la concezione platonica: il principio supremo che Platone denominava Bene, in Plotino viene pi\u00f9 spesso indicato come Uno aformale. Questa corrispondenza trova riscontro in innumerevoli passi delle Enneadi (e in particolare in Enneadi, V 5,10).\nAltrove Plotino, seguendo anche qui Platone, distingue varie gradazioni del Bene, culminanti appunto nel \"Bene superiore agli altri beni\" (vedi Enneadi, VI 9, 6) : quindi le cose sono relativamente buone in quanto emanano direttamente da lui, lo imitano ossia partecipano della sua natura sia pure con intensit\u00e0 diversificata.\nCristianesimo.\nQuesta concezione \u00e8 ravvisabile nel pensiero cristiano che per\u00f2 la modifica in senso creazionista. Le cose sono direttamente create per volont\u00e0 provvidenziale del Creatore e quindi mantengono di Lui l'essenza buona. Secondo Agostino, il carattere limitato e corruttibile dei beni terreni non \u00e8 un difetto della creazione divina, ma un segno della sua perfezione. Quel carattere genera, infatti, una variet\u00e0 di beni e una gradazione tra di essi, rendendo il mondo pi\u00f9 ricco e completo.\nCiononostante, ne \"La citt\u00e0 di Dio\" Agostino prospetta anche una netta antitesi, una discontinuit\u00e0 e una contrapposizione dicotomiche nell'ambito dell'amore, fra l\"amor sui\" e l\"amor Dei\", l'amore verso s\u00e9 stessi e verso Dio. Inoltre gi\u00e0 nelle \"Confessioni\" VII,10.16 scrive \"aliud, aliud valde\", formulando l'idea d'un Dio totalmente Altro rispetto alla coscienza umana. Cos\u00ec l'Ipponate viene considerato il padre della teologia negativa cristiana per questa sua accentuazione della \"via negationis\" a scapito della \"via affirmationis\" (o anche solo la \"via eminentiae\"), la quale \u00e8 invece ben presente addirittura nelle stesse \"Confessioni\", l\u00ec dove egli sostiene l'albergare di Dio nell'interiorit\u00e0 di ogni essere umano.\na) VI,1.1:\nb) X, 27.38:\nSi consideri infine il celebre aforisma espresso nel \"De vera religione\", XXXIX, 72:\nD'altronde \u00e8 innegabile che gi\u00e0 le sue influenze platoniche e neoplatoniche evidenziassero una teologia negativa pre-cristiana.\nNel Medioevo.\nSecondo la dottrina scolastica dei trascendentali essere e bene sono equivalenti: il bene si identifica con l'essere e le varie gradazioni dell'uno coincidono con l'altro: Dio \u00e8 sommo Bene e sommo Essere e le creature sono buone in quanto create \"a sua immagine e somiglianza\".\nLa concezione soggettivistica.\n\u00c8 questa nell'antichit\u00e0 la concezione preminente dei sofisti con la loro etica relativistica ma \u00e8 soprattutto nel pensiero moderno e contemporaneo che si afferma come una teoria che definisce bene ci\u00f2 che il soggetto percepisce, desidera e vuole ci\u00f2 che per lui \u00e8 buono.\nTale soggettivit\u00e0 pu\u00f2 essere di natura empirica, e in questo caso sfocia nel relativismo, come quello dei libertini o di Thomas Hobbes o, come in Kant, questa soggettivit\u00e0 \u00e8 tale da appartenere a quello che tutti gli uomini hanno in comune: l'essere dotati di ragione; una soggettivit\u00e0 universale che si rispecchia in una legge universale e formale della volont\u00e0 buona che prescinde, in un certo senso trascende le singole volont\u00e0 particolari.\nNella filosofia contemporanea accesa \u00e8 la polemica tra le visioni soggettivistiche e oggettivistiche del bene: aderisce a quest'ultima lo spiritualismo che intende il bene com'era nella dottrina antica e medioevale e altrettanto fa il neoidealismo che per\u00f2, nella linea dell'idealismo romantico, cerca di andare oltre la visione formale kantiana ed elabora una metafisica della soggettivit\u00e0 dove salva una visione oggettivistica del bene.\nNel pragmatismo, nel neopositivismo e nella filosofia analitica prevale la concezione soggettivistica affermata pi\u00f9 o meno radicalmente.\nUna posizione differenziata e particolare \u00e8 quella tenuta dalla fenomenologia e da certi correnti del neorealismo, come quella che fa capo a George Edward Moore, che affermano l'oggettivit\u00e0 del bene o pi\u00f9 genericamente dei valori negando per\u00f2 che essa possa essere ricondotta a qualsiasi considerazione teologica com'era nel passato.\nIn particolare Moore sostiene nella sua opera Principia ethica che il Bene sia un concetto semplice di cui non si pu\u00f2 dare alcuna definizione, sia di natura fisica che metafisica, ma solo intuito (intuizionismo etico)."}
{"id": "418786", "revid": "70217", "url": "https://it.wikipedia.org/wiki?curid=418786", "title": "James Belushi", "text": ""}
{"id": "418809", "revid": "15756", "url": "https://it.wikipedia.org/wiki?curid=418809", "title": "Menarini", "text": "A. Menarini Industrie Farmaceutiche Riunite S.r.l. \u00e8 un'azienda farmaceutica italiana fondata da Archimede Menarini a Napoli nel 1886. Con sede a Firenze dal 1915 nella zona di Campo di Marte, opera nel settore della ricerca, produzione e commercializzazione di farmaci e prodotti diagnostici. Nel 2020 Menarini \u00e8 presente in 140 paesi nel mondo e ha 10 centri di Ricerca sia in Italia che all'estero: Pomezia (Roma), Berlino, Pisa, Bologna, Firenze, Siena, Barcellona, New York, Filadelfia e Singapore. Il Gruppo ha attualmente 17 stabilimenti di produzione nel mondo e presto aprir\u00e0 a Firenze il 18\u00b0.\nStoria.\nMenarini nasce nel 1886 nel piccolo laboratorio della Farmacia Internazionale di Napoli, fondata dal dottore \"Archimede Menarini\" di Bologna. Alla normale produzione galenica, ben presto vengono affiancati i primi farmaci distribuiti con il marchio Menarini: Metarsile, ricostituente a base di fosfo-metilarsinato di ferro, prodotto fino agli anni 60, ed Euzymina, una soluzione di fermenti digestivi con lecitina indicato per la cura dei problemi digestivi. Nel 1915, l'attivit\u00e0 viene spostata da Napoli a Firenze, per la sua vicinanza alle numerose vetrerie.\nNel 1965 avviene l'acquisizione dell'ex laboratorio spagnolo Puig Sala, oggi Laboratorios Menarini, fondato nel 1924, a Barcellona. Nel 1972 il quartier generale passa da Barcellona a Badalona, ampliando la sede a 15.000\u00a0m\u00b2. Menarini Spagna e le filiali dell'America Centrale e Caraibi sono dedite alla ricerca e allo sviluppo di farmaci per malattie cardiovascolari, anti-infiammatori e anti-dolore.\nNel 1976 nasce Menarini Diagnostics, specializzata nel self testing per il glucosio e in analisi di laboratorio. La divisione inizia ad operare, solo in Italia, come distributore di sistemi per il laboratorio analisi; negli anni ottanta apre il dipartimento tecnologico, con un laboratorio di controllo qualit\u00e0 e la prima struttura produttiva. Dal 1984, si affianca alla strumentazione per il laboratorio i sistemi per l'autocontrollo del diabete. Sempre nel 1976 viene costituita la Fondazione Internazionale Menarini per promuovere la ricerca e la conoscenza nel campo della biologia, della farmacologia e della medicina, dell'economia e delle scienze umane e che organizza congressi internazionali con particolare riguardo alle discipline mediche.\nNel 1978 il gruppo Menarini acquisisce Malesci, storica azienda farmaceutica fiorentina del 1850.\nNel 1982 viene costituita la prima affiliata in centro America e nei Caraibi. La sede centrale \u00e8 in Guatemala, dove \u00e8 presente uno stabilimento produttivo. Il gruppo \u00e8 presente anche in El Salvador, Honduras, Nicaragua, Costa Rica, Panama, Repubblica Dominicana, Belize.\nNel 1983 Guidotti di Pisa entra a far parte del Gruppo Menarini. Nello stesso anno anche Lusofarmaco di Milano entra nel Gruppo Menarini. L'anno successivo anche FIRMA entra nel Gruppo Menarini e nel 1992 tocca a Berlin-Chemie (fondata nel 1890) e a Menarini Francia. Il RTC Research Toxicology Center viene fondato nel 1987 a Pomezia, affiancato nel 1992 dal Campus di Ricerca Menarini e nel 2003 dallo stabilimento di biotecnologie Menarini Biotech.\nNel 1993 viene inaugurato lo stabilimento dell'Aquila.\nNel 1994 Menarini entra nel mercato indiano con la partnership con Raunaq Industries e nello stesso anno apre Menarini OTC, seguito nel 2001 da IE Ulagay, ex laboratorio turco fondato nel 1903\ne l'affiliata in Argentina, con il laboratoro di controllo qualit\u00e0 a Buenos Aires.\nNel 2006 viene inaugurato lo stabilimento di produzione Menarini-von Heyden a Dresda e nel 2008 l'affiliata Menarini Messico. Nel 2011 viene acquisita Invida, che diventa Menarini Asia-Pacific, con presenza in numerosi paesi del sud asiatico.\nNel 2013 viene acquisita la start-up italiana Silicon Biosystems, vincitrice del \"Premio Leonardo\" 2012, specializzata nella ricerca di cellule rare fino a un livello di precisione di singola cellula.\nNel 2014 nasce Menarini Biomarkers per la ricerca e messa a punto di biomarkers per la diagnosi prenatale senza amniocentesi, e nell\u2019ambito dei tumori polmonari e oculari. Nello stesso anno, Menarini apre un nuovo stabilimento produttivo di farmaci a Kaluga (Federazione Russa).\nNel marzo 2018 la societ\u00e0 annuncia il nuovo consiglio d'amministrazione dell'azienda che vede per la prima volta un manager esterno, Eric Cornut, ricoprire il ruolo di presidente. Cornut, svizzero di Basilea con un master in California, una vita in Novartis e per due anni, fino all'aprile 2017, responsabile della direzione generale dell'Epfia, la Federazione europea delle industrie farmaceutiche.. Il 12 settembre 2019 il CdA ha nominato Elcin Barker Ergun quale amministratore delegato dell'azienda.\nDati economici.\nNel 2017 Menarini ha un fatturato di 3,6 miliardi di euro e 17.000 dipendenti di cui 3.700 in Italia. Nel 2018 i ricavi, cresciuti dell'1,6%, sono dovuti per il 93% al settore farmaceutico, per il 6% alla diagnostica e per l'1% ad altro. Per aree geografiche, il 25% sono ottenuti in Italia, per il 75% all'estero.\nRicerca e sviluppo.\nIl gruppo Menarini si occupa dell'intero ciclo dalla fase di ideazione dei nuovi progetti fino alla fase di registrazione del farmaco. I programmi di ricerca sono sviluppati dai centri di Firenze, Pisa, Pomezia, Barcellona e Berlino e riguardano essenzialmente le patologie cardiovascolari, l'oncologia e l'area dolore-infiammazione-asma con lo studio di antagonisti recettoriali.\nDal 1986 Menarini opera del campo delle biotecnologie in Italia presso la sede di Pomezia:\nProduzione.\nIl gruppo Menarini possiede 15 stabilimenti produttivi: 2 centri a Firenze (Firenze-Sette Santi e Firenze-Scandicci), Pisa, Lomagna, Casaletto Lodigiano, L'Aquila, Badalona (Barcellona), Berlino, Dresda, Topkapi - Istanbul, Wuhan (Cina), Giacarta, Kaluga (Russia), Citt\u00e0 del Guatemala, che nel 2014 hanno prodotto 530.000.000 di confezioni.\nDivisione farmaci.\nMenarini possiede due divisioni: la divisione farmaci etici e la divisione OTC dedicata al settore dell'automedicazione.\nFarmaci prodotti.\nDi seguito una selezione di farmaci prodotti e pi\u00f9 noti degli ultimi anni\nDiagnostica.\nMenarini Diagnostics \u00e8 specializzata nel self testing per il glucosio e in analisi di laboratorio. Ogni anno fornisce circa 500 milioni di sensori per autocontrollo e circa 10.000 apparecchi di laboratorio installati in Europa, con filiali diagnostiche in Belgio, Paesi Bassi, Austria, Francia, Germania, Portogallo, Grecia, Regno Unito, Croazia, Slovenia, Svezia, Svizzera.\nRete di distribuzione.\nAttraverso filiali dirette e distributori locali Menarini \u00e8 presente in 136 paesi e conta 17.000 dipendenti.\nRiconoscimenti.\nNel gennaio 2015, Menarini Diagnostics ha ricevuto il premio \u00abIMPRESA + INNOVAZIONE + LAVORO\u00bb del Consiglio regionale toscano, nella categoria \u00abGrandi Imprese\u00bb, per il progetto MyKey, sistema gestionale esperto in anatomia patologica.\nResponsabilit\u00e0 e impegno sociale.\nIl Gruppo farmaceutico Menarini contribuisce attraverso diverse attivit\u00e0 alla comunit\u00e0 in cui opera:\nRete pediatri contro abusi sui bimbi.\nRealizzato dal Gruppo farmaceutico Menarini in collaborazione con Telefono Azzurro, la Societ\u00e0 Italiana di Pediatria (Sip), la Federazione Italiana Medici Pediatri (Fimp) e l\u2019Associazione degli Ospedali Pediatrici Italiani (Aopi). Il progetto, lanciato l'11 maggio 2016, prevede la formazione di mille pediatri addestrati a riconoscere i segnali di difficolt\u00e0 inespressi dell'infanzia. I pediatri addestrati supportano circa 15.000 fra medici di base e pediatri attivi su tutto il territorio nazionale. \nIl 18 ottobre 2016 il progetto \u00e8 stato presentando a oltre 500 pediatri provenienti dall\u2019area Balcanica, dalla Romania, Svizzera e Turchia.\nProgetto case.\nL'azienda farmaceutica Menarini \u00e8 impegnata nell'opera di ripristino di alcune case popolari di propriet\u00e0 del Comune di Firenze. Gli alloggi ristrutturati finora dal Gruppo Farmaceutico Menarini raggiungono in totale quota 30 appartamenti e sono stati assegnati a nuclei familiari di piccole e medie dimensioni. Le superfici degli alloggi consegnati variano dai 50 ai 70 m\u00b2 ognuno. Il primo accordo tra l'azienda e il Comune di Firenze \u00e8 stato presentato il 16 luglio 2013 dal sindaco di Firenze, Matteo Renzi, dal vicesindaco e assessore alle politiche sociali e abitative Stefania Saccardi e da Lucia Aleotti presidente del Gruppo farmaceutico Menarini. Il 18 gennaio 2014 il Gruppo Menarini ha consegnato i primi 3 appartamenti su 10, situati in via Rocca Tedalda, zona sud della citt\u00e0 di Firenze. Il 27 marzo 2014 sono state consegnate le chiavi delle ultime 7 case della prima edizione del progetto.\nIl 12 dicembre 2014 \u00e8 stata presentata la seconda edizione del progetto di riqualificazione di edilizia popolare in Palazzo Vecchio dal sindaco Dario Nardella, dall'assessore alla casa Sara Funaro, dal presidente e dal vicepresidente del Gruppo farmaceutico Menarini Lucia e Alberto Giovanni Aleotti e dal direttore generale del gruppo farmaceutico dottor Domenico Simone. Il 21 aprile 2015 i 10 alloggi Erp ristrutturati da Menarini sono stati consegnati a 10 famiglie bisognose della citt\u00e0.\nIl 30 novembre 2015 \u00e8 stata presentata la terza tappa del Progetto Case. Il 17 giugno 2016 il Gruppo Menarini e il Comune di Firenze hanno consegnato le chiavi delle 10 case ristrutturate ad altrettante famiglie inserite nelle graduatorie sociali del Comune.\nProcedimenti giudiziari.\nIl 14 febbraio 1994, l'allora amministratore unico del gruppo Menarini, Alberto Aleotti venne arrestato nell'ambito di un'inchiesta giudiziaria per aver versato al direttore generale del Servizio Farmaceutico Nazionale Duilio Poggiolini la somma di 800 milioni di lire nel periodo 1982 - 1988 per favorire le pratiche di commercializzazione di prodotti farmaceutici della sua azienda; Aleotti ottenne il patteggiamento in merito all'accusa di corruzione.\nNel 2003 l'azienda \u00e8 stata multata (assieme ad altre quattro compagnie farmaceutiche) per un totale di 30,5 milioni di euro da parte dell'Antitrust per aver realizzato un \"cartello\" (ovvero un accordo tacito) sui prezzi dei test per la rilevazione del diabete a carico del Servizio Sanitario Nazionale.\nNell'agosto 2010, le autorit\u00e0 giudiziarie italiane hanno accertato la presenza in Liechtenstein di fondi oggetto di indagine per evasione fiscale, pari a 476 milioni di euro, di propriet\u00e0 del titolare del gruppo Alberto Aleotti.\nIl 25 ottobre 2010 la Procura di Firenze ha ottenuto il sequestro di denaro e beni per oltre un miliardo di euro di propriet\u00e0 della casa farmaceutica nell'ambito di un'inchiesta sui vertici dell'azienda finalizzata ad accertare i reati di associazione a delinquere, riciclaggio, truffa aggravata e violazioni fiscali relative al quinquennio 2004 - 2009 (per la quale l'Agenzia delle entrate toscana ha richiesto ad Alberto Aleotti una cifra pari a 3 miliardi di euro); \u00e8 contestata inoltre l'importazione illecita dalla Cina di principi farmacologici attivi. Nell'inchiesta viene coinvolto anche il senatore Cesare Cursi (all'epoca sottosegretario alla Salute), indiziato del reato di corruzione per aver favorito il gruppo farmaceutico in cambio di un lavoro editoriale per la casa editrice della moglie. Il Tribunale del riesame di Firenze riduce il sequestro, il 16 novembre 2011, alla somma di 84,7 milioni di euro.\nIl 23 novembre 2011, su ordine del Gip del Tribunale di Firenze, il nucleo dei Carabinieri del Nas di Firenze procede al sequestro preventivo di un ulteriore somma di euro 1.120.493.537,53 a carico di Sergio Aleotti, in qualit\u00e0 di amministratore unico del gruppo Menarini, nell'ambito di un'indagine relativa a reati di truffa e riciclaggio (il denaro sequestrato sarebbe denaro rientrato illecitamente in Italia a seguito dello scudo fiscale).\nIn seguito a questa vicenda il 7 febbraio 2013 si costituiscono 130 enti come parte civile nel processo contro la dirigenza di Menarini accusata di riciclaggio e ed evasione fiscale.\nIn data 13 giugno 2013 il GUP di Firenze rinvia a giudizio per evasione fiscale e riciclaggio Giovanni e Lucia Aleotti, questa anche per corruzione, insieme a tre dirigenti aziendali.. In data 9 settembre 2016, il tribunale di Firenze, in primo grado, assolve con formula piena Lucia e Alberto Giovanni Aleotti dal reato di truffa a carico del Servizio Sanitario Nazionale e dal conseguente reato di riciclaggio di denaro proveniente da truffa. Condanna invece a 10 anni e 6 mesi Lucia Aleotti e 7 anni e 6 mesi Alberto Giovanni Aleotti per frode fiscale e corruzione.\nIl 5 dicembre 2018 la Corte di appello di Firenze, riformando la sentenza di primo grado, assolve Lucia Aleotti e assolve Alberto Giovanni Aleotti dalle accuse di riciclaggio, corruzione e evasione fiscale. Il Giudice di Secondo grado ha, inoltre, confermato la decisione del Tribunale di Primo grado di assolvere con formula piena Lucia e Alberto Giovanni Aleotti dal reato di truffa al Servizio Sanitario Nazionale.\nIl 19 novembre 2020 la Suprema Corte di Cassazione ha confermato l'assoluzione definitiva per i fratelli Lucia e Alberto Giovanni Aleotti. Una nota del portavoce della famiglia ha comunicato l\u2019assoluzione definitiva e l'estraneit\u00e0 di Lucia e Alberto Giovanni Aleotti ai fatti a loro contestati: \"La Cassazione ha confermato l'assoluzione di Lucia Aleotti e Alberto Giovanni Aleotti rispetto a tutti i capi d'imputazione. Dopo moltissimi anni dall'inizio di questa dolorosa vicenda i giudici hanno riconosciuto definitivamente l'estraneit\u00e0 di Lucia e Alberto Giovanni Aleotti ai fatti a loro contestati. I fratelli Aleotti, azionisti e membri del CdA del Gruppo Menarini, potranno continuare a dedicarsi serenamente alla crescita dell'azienda\u201d. \u00c8 quanto si legge in una nota del portavoce della famiglia Aleotti."}
{"id": "418811", "revid": "124123", "url": "https://it.wikipedia.org/wiki?curid=418811", "title": "Erb", "text": "Era figlio di Erbig, figlio di re Meurig. Non si sa nulla sulla sua vita, ma sembra essere stato l'ultimo sovrano di un grande Gwent unito. Infatti, sarebbe stato durante il suo regno che Cynan Garwyn del Pwys invase il Glywysing e il Gwent dopo aver conquistato il Brycheiniog. Tuttavia, i monaci di Llancarfan riuscirono a negoziare la pace. Dopo la morte di Erb (met\u00e0 del VI secolo), il regno fu diviso tra i suoi figli: Nynnio divenne sovrano del Gwent e del Glywysing e Peibio dell'Ergyng."}
{"id": "418813", "revid": "1563111", "url": "https://it.wikipedia.org/wiki?curid=418813", "title": "Columbia University", "text": "La Columbia University \u00e8 una universit\u00e0 statunitense privata situata a New York, che fa parte della Ivy League. \u00c8 considerata una tra le pi\u00f9 prestigiose e famose del mondo. 101 premi Nobel in varie discipline scientifiche sono stati assegnati a ricercatori, professori o ex allievi di questa universit\u00e0, seconda solo all'universit\u00e0 di Harvard (circa 150).\nStoria.\nVenne fondata nel 1754 per volere di re Giorgio II di Gran Bretagna, nel periodo cio\u00e8 in cui il legittimo governo di New York era quello di Sua Maest\u00e0 britannica. Si trova a New York sul lato occidentale dell'isola di Manhattan, nell'Upper West Side.\nIl nucleo dell'Universit\u00e0 era il \"King's College\", il cui nome campeggia ancora sull'architrave dell'edificio principale in cui \u00e8 ospitata la biblioteca, ma il nome ufficiale cambi\u00f2 nel 1784 quando, con la rivoluzione americana, divenne \"Columbia College\", sottolineando in tal modo le lontane ascendenze europee precoloniali del continente. Nel 1896 assunse il nome di \"Columbia University in the city of New York\".\nCompetizioni accademiche.\nLa Columbia University \u00e8 inoltre celebre per l'organizzazione di competizioni internazionali di varie discipline tra cui chimica, fisica e matematica.\nProgramma sportivo.\nL'istituzione \u00e8 membro della National Collegiate Athletic Association (Division I-AA FCS), e in 29 discipline sportive della Ivy League. I Lions di football giocano le partite casalinghe al Lawrence A. Wien Stadium ( posti). Un centinaio di isolati a nord del campus principale a Morningside Heights, il Complesso Baker Athletics include anche impianti per il baseball, softball, calcio, lacrosse, hockey su prato, tennis, atletica e canottaggio, cos\u00ec come il nuovo Campbell Sports Center, aperto nel gennaio 2013. Basket, scherma, nuoto e tuffi, pallavolo e programmi di lotta si svolgono presso il Dodge Physical Fitness Center nel campus principale.\nIl programma sportivo della Columbia University ha una lunga storia, con molti successi in vari campi sportivi. Nel 1870, Columbia gioc\u00f2 contro la Rutgers University nella terza partita di football nella storia di questo sport. Otto anni pi\u00f9 tardi, l'equipaggio di Columbia vinse il famoso Henley Royal Regatta infliggendo la prima sconfitta della storia ad un remo inglese in acque inglesi. Nel 1900, l'olimpionico e studente di Columbia, Maxie Long sigl\u00f2 il primo record mondiale ufficiale nei 400 metri piani con un tempo di 47,8 secondi. Nel 1983, il calcio maschile di Columbia chiuse 18-0 e fu classificato primo nella nazione, ma perse con Indiana 1-0 dopo un doppio overtime nella finale del campionato NCAA. Il programma di football, purtroppo, \u00e8 meglio conosciuto per il suo record di 44 gare perse a fila tra il 1983 e il 1988. La striscia termin\u00f2 l'8 ottobre 1988, con una vittoria 16-13 sulla rivale Princeton. \nFu la prima vittoria dei Lions al Wien Stadium, che era stato aperto durante la striscia negativa ed aspettava la prima vittoria quattro anni. Gli ex-studenti che hanno guadagnato celebrit\u00e0 nello sport sono i Baseball Hall of Fame Lou Gehrig ed Eddie Collins, Football Hall of Fame Sid Luckman, Marcellus Wiley, e la campionessa del mondo di sollevamento pesi Karyn Marshall. Il 17 maggio 1939, una NBC alle prime armi trasmise l'incontro di football tra Columbia Lions e Princeton Tigers a Baker Field: il primo evento sportivo regolare teletrasmesso nella storia."}
{"id": "418820", "revid": "1782831", "url": "https://it.wikipedia.org/wiki?curid=418820", "title": "Charlie's Angels", "text": "Charlie's Angels \u00e8 una serie televisiva prodotta da Aaron Spelling e Leonard Goldberg, andata in onda dal 1976 al 1981 sul canale statunitense ABC; ne sono stati trasmessi 115 episodi, preceduti da un film pilota andato in onda sei mesi prima dell'inizio effettivo della serie (21 marzo 1976).\nI tre \"angeli\" della prima stagione sono Sabrina Duncan (interpretata da Kate Jackson), Jill Munroe (Farrah Fawcett) e Kelly Garrett (Jaclyn Smith); nelle stagioni successive, con l'abbandono di Farrah Fawcett alla fine della prima stagione e di Kate Jackson alla fine della terza, i loro personaggi furono sostituiti da Kris Munroe (la sorella di Jill, interpretata da Cheryl Ladd), e Tiffany Welles (Shelley Hack), presente solo nella quarta stagione e poi sostituita da Julie Rogers (Tanya Roberts), nell'ultima stagione; Farrah Fawcett ricomparve in qualche episodio della terza e quarta stagione, ma solo come ospite speciale (\"guest star\").\nJaclyn Smith fu l'unica attrice a recitare in tutte le stagioni della serie insieme a David Doyle, interprete del personaggio di John Bosley, assistente di Charlie e tramite tra lui e gli angeli.\nGenesi.\nL'idea di \"Charlie's Angels\" fu proposta alla ABC nel 1975, ma fu rifiutata dall'allora produttore esecutivo Barry Diller: l'uomo riteneva che tre donne bellissime alle prese con criminali d'ogni specie non fossero credibili e boll\u00f2 l'idea come \u00abterribile\u00bb. Solo nel 1976, quando Fred Silverman successe a Diller, essa divenne realt\u00e0.\nIn preproduzione il titolo scelto per \"Charlie's Angels\" fu originariamente \"The Alley Cats\" (trad. \"Le gatte randage\") e gli angeli si chiamavano Allison (Al), Lee e Catherine (Cat), ma Kate Jackson \u2014 la prima attrice del trio a essere stata scelta, grazie alla sua interpretazione di Jill Danko nella serie tv \"A tutte le auto della polizia\" (\"The Rookies\") \u2014 sugger\u00ec ai produttori di chiamare le ragazze \"angeli\" e non \"gatte\". Sempre la Jackson propose agli autori di tenere celata al pubblico l'identit\u00e0 di Charlie e di celarla anche alle tre investigatrici, che venivano istruite sui casi attraverso la voce dell'uomo, proveniente da un amplificatore telefonico. Anche il nome del protagonista venne ridiscusso: all'origine pensato come Harry, fu modificato in Charlie per evitare di intitolare la serie \"Harry's Angels\", eludendo cos\u00ec il rischio d'ingenerare confusione con la serie televisiva \"Harry O\", trasmessa negli stessi anni.\nKate Jackson fu reclutata in un primo momento per il ruolo di Kelly, ma in seguito l'attrice cambi\u00f2 idea e scelse il ruolo di Sabrina, lasciando l'altro a Jaclyn Smith, l'unica attrice del gruppo a dover sostenere un provino, dato che non aveva esperienze di rilievo nel campo della televisione e della recitazione (la Fawcett, al contrario, aveva gi\u00e0 svolto brevi ruoli in alcune \"situation comedy\" e girato alcuni filmati pubblicitari, anche se fu scelta soprattutto per merito del suo ruolo di Holly nel film di Michael Anderson, \"La fuga di Logan\").\nCaratteristiche.\nSerie poliziesca \u00abin cui [...] l'intreccio \"giallo\" perde valore rispetto ad altri componenti pi\u00f9 spettacolari (la violenza espressionistica, le imprese rischiose) o pi\u00f9 pruriginose (il sesso)\u00bb, \u00ab\"Charlie's Angels\" basa la sua riuscita sull'introduzione di tre ragazze-detective in un genere caratterizzato per lo pi\u00f9 da protagonisti maschi e su una messa in scena luminosa e patinata, come si addice alla tv degli anni '70 [...] . \"Charlie's Angels\" rimane indicativo di un certo modo di concepire il racconto poliziesco in tv, con una successione di \"funzioni\" che si ritrova anche in altri molti casi:\nLa struttura principale delle storie (salvo rari casi) non \u00e8 dunque quella del depistaggio del poliziesco classico, ma quella, pi\u00f9 tipica del modello d'avventura, dell'esca e della trappola; quest'ultima funziona anche in virt\u00f9 dell'avvenenza delle tre ragazze, le quali sono tuttavia tenute ben lontane da ogni esplicita implicazione sessuale; la loro \u00e8 una femminilit\u00e0 del tutto astratta: da angeli, appunto. Tutta la dimensione della serie \u00e8 fiabesca, con funzioni specificamente definite e rispettate, e con la risposta implicita a uno spettatore che voglia sentirsi raccontare sempre la solita storia\u00bb.\nIn un articolo del quotidiano La Stampa del 1980, in cui si analizzarono gli schemi narrativi delle serie televisive americane, \"Charlie's Angels\" fu preso ad esempio come la serie pi\u00f9 rappresentativa di quelle serie che avevano come base un \u00abcodice di comunicazione romantico\u00bb (da qui l'associazione tra Charlie e Giove nel titolo dell'articolo). Secondo Carlo Sartori, autore dell'articolo, \u00abgli eroi [di questi telefilm] possiedono qualit\u00e0 particolari che gli consentono di rendersi conto, prima e pi\u00f9 degli altri, della difficolt\u00e0 dei problemi e creare cos\u00ec piani d'azione efficaci per intervenire sugli eventi. I tre \"angeli\" di \"Charlie's Angels\" sono la materializzazione in gonnella, condita con un pizzico di sesso, di questo tipo di personaggi\u00bb.\nTrama.\nGli episodi sono incentrati sull'attivit\u00e0 di un'agenzia di investigazioni private, la Charles Townsend Investigations, per la quale lavorano tre giovani donne aiutate da un assistente. Il capo, Charlie Townsend, non compare mai in volto (in alcuni episodi se ne intravedono da dietro la testa e le braccia) e contatta gli angeli solo per telefono attraverso un amplificatore telefonico posto nell'ufficio. Nell'edizione originale la voce di Charlie \u00e8 di John Forsythe.\nTrasmissione italiana.\nIn Italia le prime tre stagioni della serie vennero trasmesse dalle emittenti locali affiliate al consorzio televisivo GPE - Telemond a partire dall'11 ottobre 1979, grazie alla collaborazione tra questo e RTI Distribuzione S.p.A. per l'acquisto dei diritti di trasmissione; nel 1982 la neonata Rete 4 \u2014 sorta proprio sulle ceneri del circuito \u2014 trasmise per la prima volta la quarta stagione, mentre la quinta e ultima stagione and\u00f2 in onda nella primavera del 1983; in seguito la serie fu\nreplicata su TMC, su Italia 1 e, dal 29\nluglio 2019, su Rai 2.\nPersonaggi e interpreti.\nGuest star.\nDurante le cinque stagioni molte celebrit\u00e0 accettarono di partecipare alla serie. Alcune di loro erano veri e propri divi di Hollywood, altre lo sarebbero diventate presto; fra queste, solo due interpretarono s\u00e9 stesse: Don Ho (\"Angeli in paradiso\") e Sammy Davis Jr. (\"Il rapimento di Sammy Davis Jr.\"). Pur non essendo una stella di Hollywood, anche il pilota di Formula 1 Jackie Stewart ha interpretato s\u00e9 stesso (\"L'angelo torna a casa\"). Gli altri interpreti che meritano una menzione sono:\nRifacimento.\nNel novembre 2009 ABC annunci\u00f2 che stava considerando un riavvio (\"reboot\") della serie \"Charlie's Angels\". Il rifacimento, che inizialmente venne considerato per la stagione televisiva 2010-2011, avrebbe dovuto essere prodotto dalla Sony Pictures Television; il 25 maggio 2010 ABC annunci\u00f2 che \"Charlie's Angels\" era tra i cinque progetti candidati per l'autunno 2010; gli sceneggiatori Al Gough e Miles Millar erano stati ingaggiati per la scrittura dell'episodio pilota; la produzione del pilota inizi\u00f2 nel febbraio 2011. L'ambientazione sarebbe stata cambiata da Los Angeles a Miami. Il 13 maggio ABC annunci\u00f2 di aver ordinato i primi 13 episodi di \"Charlie's Angels\" con Robert Wagner nel ruolo di Charlie e Annie Ilonzeh, Minka Kelly e Rachael Taylor nei ruoli rispettivamente degli angeli Kate, Eve e Abby; Kate \u00e8 il primo angelo afroamericano. Ma, a causa dei deludenti ascolti, la serie fu chiusa nell'ottobre 2011 dopo soli quattro episodi trasmessi su un totale di otto girati.\nInfluenza culturale.\nLa prima stagione caus\u00f2 una sorta di isterismo negli ammiratori e una copertura sui media mai vista prima in quegli anni. Il grande successo di pubblico della serie fu confermato dalla copertina di \"Time\", in cui ne venne analizzato l'impatto sulla cultura popolare. Inoltre, un censimento americano dell'epoca mise in evidenza come il nome Charlie fosse pi\u00f9 diffuso che negli anni precedenti la messa in onda del telefilm.\nDVD.\nNegli Stati Uniti sono stati immessi sul mercato i DVD di tutte le stagioni. In Italia nel 2005 \u00e8 stato pubblicato un DVD con due episodi della prima stagione, \"Uccidere un angelo\" e \"Lo strangolatore\". Le prime due stagioni complete sono state pubblicate il 22 luglio (stagione 1) e il 26 agosto 2008 (stagione 2), mentre la terza stagione \u00e8 stata pubblicata il 28 aprile 2009.\nIl 28 marzo 2018 viene messo in commercio in Italia un cofanetto con tutte le stagioni, comprese le ultime due inedite sul mercato dei video domestici (\"home video\") italiano; il cofanetto contiene 29 dischi."}
{"id": "418828", "revid": "1776051", "url": "https://it.wikipedia.org/wiki?curid=418828", "title": "Ch\u00eane-P\u00e2quier", "text": "Ch\u00eane-P\u00e2quier (toponimo francese) \u00e8 un comune svizzero di 139 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "418836", "revid": "1364533", "url": "https://it.wikipedia.org/wiki?curid=418836", "title": "Meurig II", "text": "Era figlio di re Tewdrig e prese il potere dopo l'abdicazione del padre (inizi del VII secolo). Fu un sovrano-guerriero che riun\u00ec il Gwent con l'Ergyng, attraverso il matrimonio con Onbrawst, figlia di re Gwrgan Fawr (Gwrgan il Grande). Viene considerato un grande patrono della cattedrale di Llandaff, dove fu poi sepolto. Dopo di lui il trono and\u00f2 ai nipoti Ithel e Morgan Mwynfawr, co-regnanti dell'Ergyng. \nAlcuni ricercatori dicono che usasse il titolo di \"Uther Pendragon\", che tradotto significa \"comandante straordinario\". Fu poi identificato con il padre di Re Art\u00f9."}
{"id": "418840", "revid": "466539", "url": "https://it.wikipedia.org/wiki?curid=418840", "title": "John Goodman", "text": "Nel corso della sua carriera ha vinto un Emmy Award, due American Comedy Award, un Golden Globe, due People's Choice Awards, un TV Land Award, un Viewers for Quality Television Award ed un World Soundtrack Academy Award. Il 10 marzo 2017 \u00e8 stato introdotto dall'amico Jeff Bridges nella Hollywood Walk of Fame.\nBiografia.\nJohn Goodman \u00e8 nato a St. Louis, Missouri il 20 giugno 1952. Figlio di Leslie Francis Goodman, morto per un attacco di cuore nel 1954 e di Virginia Roos. Ha una sorella, Elisabeth Horvath, e un fratello, Leslie. Le sue ascendenze hanno provenienze inglesi, gallesi, irlandesi e tedesche. Goodman ha frequentato la Affton High School. Nonostante il conseguimento di una borsa di studio sportiva per giocare a football americano alla Southwest Missouri State University, decide di rinunciare allo sport per intraprendere la carriera di attore. Per questo, ottenuta la laurea artistica, lascia il Missouri per New York nel 1975. Inizia a recitare a teatro in diversi spettacoli off-Broadway e in alcuni spot televisivi, prima di entrare nel mondo del cinema nei primi anni ottanta.\nGoodman ha interpretato spesso ruoli molto fisici per la sua mole, dall'alto di quasi 190\u00a0cm di altezza per un peso elevato, anche se in molte occasioni ha perso peso per interpretare ruoli particolari, come per esempio il giocatore di baseball Babe Ruth nel film del 1992 \"The Babe - La leggenda\". Nel 1999 \u00e8 anche nel cast de \"Le ragazze del Coyote Ugly\". Goodman \u00e8 celebre soprattutto per i suoi ruoli comici, tra i quali quello del marito di Roseanne Barr nella sitcom \"Pappa e ciccia\", la voce di Sulley in \"Monsters &amp; Co.\" e Fred Flintstone nel film \"I Flintstones\". \u00c8 apparso in ruoli diversi in numerosi film dei fratelli Coen. I ruoli per i quali Goodman \u00e8 divenuto celebre sono quelli da colletto blu o come spalla del protagonista: in \"Seduzione pericolosa\", \u00e8 il poliziotto partner di Al Pacino; ne \"Il grande Lebowski\", \u00e8 Walter Sobchak, il miglior amico del protagonista interpretato da Jeff Bridges, e ne \"Il tocco del male\", \u00e8 ancora un poliziotto compagno di Denzel Washington.\nNel 2000 Goodman ha avuto una propria sitcom, \"Normal, Ohio\", della quale \u00e8 stata prodotta una sola stagione e nella quale interpretava un gay atipico che ritorna nella sua piccola cittadina natale per iniziare una nuova vita. Nel 2004 \u00e8 apparso al fianco di Jean Smart nella serie tv prodotta dalla CBS \"Center of the Universe\". Goodman \u00e8 stato anche presentatore del celebre show della NBC \"Saturday Night Live\", che ha condotto per tredici edizioni. Nel 1980 Goodman aveva partecipato al casting del programma per prendervi parte come comico, ma era stato rifiutato.\nGoodman ha partecipato a quattro episodi della serie televisiva \"West Wing - Tutti gli uomini del Presidente\", nel ruolo del portavoce della Camera dei rappresentanti degli Stati Uniti Glen Allen Walken, per diventare brevemente Presidente quando il Presidente degli Stati Uniti in carica Josiah Bartlet \u00e8 costretto a rimettere temporaneamente il potere ai sensi i del 25\u00ba emendamento della Costituzione degli Stati Uniti. Aveva precedentemente gi\u00e0 interpretato un ruolo nel quale diventava temporaneamente capo di Stato nel film \"Sua maest\u00e0 viene da Las Vegas\", dopo che l'intera famiglia reale britannica moriva in uno strano incidente.\nJohn Goodman ha una stella sulla St. Louis Walk of Fame. Ha sostituito John Belushi (Jake Blues) come partner di Dan Aykroyd (Elwood Blues) nella celebre Blues Brothers Band. \u00c8 apparso per la prima volta nel ruolo di \"Mighty\" Mack Blues al \"Saturday Night Live\" del 25 marzo 1995, per continuare ad interpretare il ruolo nel film \"Blues Brothers - Il mito continua\". Ha continuato a suonare al fianco di Aykroyd e Jim Belushi (Zee Blues), fratello di John, fino al 2001, quando \u00e8 stato costretto ad abbandonare il personaggio per problemi di salute.\nNell'ottobre del 2007 viene ricoverato in clinica per alcolismo. Nel 2010 riceve una candidatura agli Emmy Award per l'interpretazione di Neal Nicol in \"You Don't Know Jack - Il dottor morte\". Nel 2011 recita in \"The Artist\", film muto vincitore di 5 premi Oscar tra i quali quello per il miglior film. Nel 2012 recita in \"Di nuovo in gioco\" al fianco di Clint Eastwood, in \"Argo\" di Ben Affleck e in \"Flight\" diretto da Robert Zemeckis. Nel 2013 \u00e8 stato candidato al premio Disney Legends ed \u00e8 tornato a lavorare con i fratelli Coen in \"A proposito di Davis\". Nel 2015 ha partecipato al doppiaggio di \"Curioso come George 3 - Ritorno nella giungla\".\nDoppiatori italiani.\nNelle versioni in italiano dei suoi film, John Goodman \u00e8 stato doppiato da:\nDa doppiatore \u00e8 sostituito da:"}
{"id": "418850", "revid": "767487", "url": "https://it.wikipedia.org/wiki?curid=418850", "title": "Archibald Stinchcombe", "text": "Partecip\u00f2 con la sua nazionale alle Olimpiadi invernale del 1936 e, da capitano, a quelle del 1948. Era noto per una menomazione fisica, che non gli imped\u00ec di esprimersi ad alti livelli, avendo perso da ragazzo l'uso di un occhio.\nCarriera.\nLa prima stagione di Stinchcombe fu nelle file dello Streatham nel 1935. Gi\u00e0 nella stagione d'esordio fu selezionato per l'All-Star, e questo gli consent\u00ec di essere selezionato per la nazionale che prese parte alle Olimpiadi invernale del 1936 a Garmisch-Partenkirchen. Il team britannico sembrava non avere alcuna speranza contro il favorito Canada. Tuttavia grazie anche al gran numero di giocatori oriundi canadesi (Stinchcombe era l'unico dei dodici componenti a non avere il doppio passaporto), riuscirono a vincere tutti gli incontri e ad aggiudicarsi la prima medaglia d'oro in questo sport per il Regno Unito.\nDopo la Seconda guerra mondiale Stinchcombe gioc\u00f2 con i Wembley Lions e i Wembley Monarchs. Stinchcombe continuer\u00e0 a rappresentare la propria nazionale fino al 1948. Come capitano guid\u00f2 la propria rappresentativa ad un onorevole quinto posto alle Olimpiadi di St. Moritz. Dopo il ritiro nel 1949 divenne l'allenatore dei Nottingham Panthers, che guid\u00f2 al titolo inglese nel 1951 e nel 1953. In realt\u00e0 saltuariamente scese ancora sul ghiaccio - in casi di difficolt\u00e0 della sua squadra - fino al 1952. \u00c8 stato inserito nella British Ice Hockey Hall of Fame nel 1951."}
{"id": "418851", "revid": "16758", "url": "https://it.wikipedia.org/wiki?curid=418851", "title": "Archie Stinchcombe", "text": ""}
{"id": "418853", "revid": "92723", "url": "https://it.wikipedia.org/wiki?curid=418853", "title": "Diocesi di San Marino-Montefeltro", "text": "La diocesi di San Marino-Montefeltro (in latino: \"Dioecesis Sammarinensis-Feretrana\") \u00e8 una sede della Chiesa cattolica suffraganea dell'arcidiocesi di Ravenna-Cervia appartenente alla regione ecclesiastica Emilia-Romagna. Nel 2020 contava 61.401 battezzati su 65.133 abitanti. \u00c8 retta dal vescovo Andrea Turazzi.\nI patroni diocesani sono san Leo (Leone), sacerdote, e san Marino, diacono.\nTerritorio.\nIl territorio appartiene a due diversi stati: l'Italia (suddiviso tra le regioni Emilia-Romagna e Marche) e la Repubblica di San Marino.\nOltre a tutto il territorio sammarinese, la diocesi comprende l'Alta Valmarecchia e la frazione di Pieve Corena in provincia di Rimini (per un totale di 7 comuni), la Val Foglia e la Val Conca in provincia di Pesaro e Urbino (per un totale di 13 comuni).\nSede vescovile \u00e8 la citt\u00e0 di Pennabilli, in cui si trovano il palazzo episcopale, la cattedrale di San Leone, gli uffici di curia, il seminario vescovile, l'archivio, la biblioteca e il museo diocesano. Nel territorio sorge una basilica minore: la basilica di San Marino, nell'omonimo stato.\nLa diocesi \u00e8 suddivisa in 81 parrocchie, di cui 69 sono in Italia e 12 nella Repubblica di San Marino.\nStoria.\nLa diocesi di Montefeltro esisteva gi\u00e0 nell'VIII secolo. La prima notizia risale al 785, quando Carlo Magno, con l'approvazione di papa Adriano I, la istitu\u00ec come sede suffraganea all'arcidiocesi di Ravenna. La residenza del vescovo feretrano fu posta a San Leo, da cui prese il nome (il nome latino di San Leo \u00e8 infatti \"Mons Feretri\").\nLa prima menzione di un vescovo di Montefeltro risale invece all'826, anno in cui Agatone partecip\u00f2 al sinodo romano indetto da papa Eugenio II. Per tutto il IX secolo la presenza di vescovi sulla cattedra montefeltrina \u00e8 ben attestata, mentre si ignora se nel secolo successivo la sede sia rimasta vacante, poich\u00e9 non ci sono pervenuti i nomi dei vescovi fino ad Arduino (inizio dell'XI secolo).\nUn documento del 964, all'epoca di papa Leone VIII, e uno del 7 luglio 997, durante il pontificato di papa Gregorio V, confermano che la diocesi di San Leo era suffraganea dell'arcidiocesi di Ravenna. Nel 1050 la diocesi fu sottratta all'autorit\u00e0 metropolitica di Ravenna, ma poi vi fu assoggettata nuovamente. Nel 1154 fu dichiarata immediatamente soggetta alla Santa Sede.\nNel 1125 papa Onorio II, con la bolla \"Officii nostri\", conferm\u00f2 al vescovo Pietro Carpegna tutte le giurisdizioni e i possedimenti della Chiesa di Montefeltro; questo documento \u00e8 importante perch\u00e9 per la prima volta vengono elencate tutte le pievi, le chiese e le cappelle del territorio della diocesi.\nAll'inizio del XV secolo il vescovo Giovanni Seclani lasci\u00f2 la residenza storica della diocesi a San Leo e la trasfer\u00ec a Talamello, dove nel 1437 fece costruire un nuovo palazzo episcopale.\nIl 4 giugno 1563 entr\u00f2 a far parte della provincia ecclesiastica di Urbino. In quel periodo la cattedra vescovile era di nuovo tornata a San Leo.\nIl 22 febbraio 1977, con il decreto \"Proprius dioecesis\" della Congregazione per i Vescovi, la diocesi ha assunto il nome attuale e ha subito alcune variazioni territoriali: ha ceduto due parrocchie alla diocesi di Sarsina e altre dieci alla diocesi di Rimini; tutte queste parrocchie si trovavano nella provincia di Forl\u00ec; ottenne dalle suddette diocesi quattro parrocchie che si trovavano in provincia di Pesaro e altre due nella Repubblica di San Marino che erano appartenute alla diocesi di Rimini. Contemporaneamente la diocesi \u00e8 tornata ad essere suffraganea dell'arcidiocesi di Ravenna.\nDal 22 febbraio 1977 al 25 maggio 1995 \u00e8 stata unita \"in persona episcopi\" alla diocesi di Rimini.\nDopo circa trent'anni di restauri, il 17 giugno 2000 \u00e8 stata riconsacrata la cattedrale di Pennabilli; mentre l'antico duomo di San Leo, ripulito e consolidato, venne riaperto il 1\u00ba agosto 2006.\nNegli ultimi decenni due papi hanno visitato la diocesi: papa Giovanni Paolo II nel settembre 1982 in visita apostolica alla Repubblica di San Marino; e papa Benedetto XVI il 19 giugno 2011 in visita pastorale alla diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 65.133 persone contava 61.401 battezzati, corrispondenti al 94,3% del totale."}
{"id": "418854", "revid": "767487", "url": "https://it.wikipedia.org/wiki?curid=418854", "title": "D\u00e9moret", "text": "D\u00e9moret (toponimo francese) \u00e8 un comune svizzero di 126 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "418855", "revid": "125441374", "url": "https://it.wikipedia.org/wiki?curid=418855", "title": "Nazionale di calcio della Giamaica", "text": "La nazionale di calcio della Giamaica \u00e8 la nazionale calcistica dell'omonimo stato insulare ed \u00e8 controllata dalla Jamaica Football Federation.\nMembro delle confederazioni CFU e CONCACAF, la selezione giamaicana vanta la conquista di 6 edizioni della Coppa dei Caraibi (1991, 1998, 2005, 2008, 2010, 2014). Inoltre \u00e8 giunta al secondo posto in tre edizioni: quelle del 1992, del 1993 e del 2017. Nella Gold Cup ha raggiunto la finale due volte: nel 2015, dove ha perso contro il per 3-1, e nel 2017, quando \u00e8 uscita sconfitta contro gli per 2-1. Ha partecipato a una fase finale del campionato del mondo, a , dove fu eliminata al primo turno.\nNel 2015 fu invitata per la prima volta a partecipare alla Copa Am\u00e9rica, ma non riusc\u00ec a superare il primo turno, cos\u00ec come alla Copa Am\u00e9rica Centenario dell'anno successivo.\nOccupa il 57\u00ba posto del ranking FIFA.\nStoria.\nPrimo quarantennio (1925-1962).\nIl 22 marzo 1925 la Giamaica esord\u00ec ufficialmente battendo per 2-1 ad Haiti. Negli anni seguenti Haiti fu un'avversaria frequente per la Giamaica, che rimase imbattuta nelle sfide contro gli haitiani sino al 1932.\nNei trent'anni seguenti la Giamaica sfid\u00f2 spesso in amichevoli , Haiti, e squadre di club come Racing e Violette (di Haiti), Corinthians of Britain, Tigres (Argentina) e, nel 1952, gioc\u00f2 quattro match (due vinti e due persi) con la All Star Caraibica, che comprendeva giocatori quali Michael (The Ruin) Kruin (del Suriname). Tra i calciatori giamaicani del periodo figuravano Lindy Delapenha e Gillie Heron. La Giamaica disputava la maggior parte delle partite interne al Sabina Park. In questo periodo il calcio giamaicano si svilupp\u00f2 fortemente, con la nascita di molte squadre di club.\nPost-indipendenza (1962-1970).\nNel 1962 il paese ottenne l'indipendenza e nel 1965, sotto la guida del commissario tecnico brasiliano Jorge Penna, la Giamaica partecip\u00f2 per la prima volta alle qualificazioni per il campionato del mondo, per . Vinta per 2-0 la partita in casa contro Cuba, batt\u00e9 in casa con lo stesso punteggio anche le ; in trasferta ottenne un pari senza reti contro le Antille Olandesi e una sconfitta (2-1) contro Cuba. Avanz\u00f2 cos\u00ec al turno successivo. Inserita in un girone con e , perse per 3-2 in casa contro il Messico e per 8-0 in casa dei Messicani (la squadra giamaicana soffr\u00ec anche l'altitudine) e fu eliminata.\nAnni 1970.\nNel 1968 la panchina della nazionale fu affidata a George Hamilton, che dovette ricostruire una squadra impoverita dalle partenze di molti calciatori per il Nord America o l'Inghilterra e che conservava solo due reduci delle eliminatorie del precedente campionato mondiale. La Giamaica non riusc\u00ec a qualificarsi per il n\u00e9 per il . Il cammino verso la qualificazione al si arrest\u00f2 contro Cuba dopo due sconfitte (3-1 in casa e 2-0 a L'Havana).\nAnni 1980.\nLa Giamaica non partecip\u00f2 per problemi economici alle eliminatorie CONCACAF per il e fu assente anche da quelle per il dopo la squalifica per insolvenze con la FIFA.\nEliminato (1-0 in casa, 2-0 in trasferta), la Giamaica di Geoffrey Maxwell si gioc\u00f2 la qualificazione al campionato CONCACAF 1989 contro gli . Dopo lo 0-0 in Giamaica, perse per 5-1 in trasferta e fu eliminata. La gara valse anche come turno di qualificazione al , che dunque non vide la partecipazione della Giamaica.\nAnni 1990 e il primo mondiale.\nNelle qualificazioni a USA '94 la Giamaica si piazz\u00f2 terza nel girone con , e e fu eliminata.\nNell'ottobre 1994 assunse il ruolo di CT il brasiliano Ren\u00e9 Sim\u00f5es. Il nuovo commissario tecnico rifond\u00f2 la squadra e la ricostru\u00ec dalle fondamenta, arruolando in nazionale giamaicani che lavoravano negli hotel, calciatori britannici di ascendenze giamaicane e giamaicani che giocavano nei club britannici. La Giamaica ottenne da subito ottimi risultati e coron\u00f2 un'ottima annata vincendo, nel 1996, il premio Best Mover of the Year della classifica mondiale della FIFA.\nNon si qualific\u00f2 per la Gold Cup 1996 dopo essere stata eliminata prima delle semifinali della Coppa dei Caraibi 1995, ma giunse terza nella Coppa dei Caraibi 1997.\nIl 16 novembre 1997 la Giamaica, pareggiando senza reti contro il Messico, divenne la prima squadra di calcio anglofona dei Caraibi a qualificarsi per la coppa del mondo.\nNel febbraio 1998 la nazionale partecip\u00f2, tra l'entusiasmo del paese, alla Gold Cup negli Stati Uniti. All'esordio riusc\u00ec a bloccare sullo 0-0 il Brasile campione del mondo in carica, poi con le vittorie per 3-2 con il Guatemala e per 2-0 con El Salvador si aggiudic\u00f2 il primato nel girone. In semifinale, a Los Angeles, fu battuta dal Messico. Concluse al quarto posto un torneo comunque memorabile, perdendo per 1-0 la finalina con il Brasile.\nLa nazionale giamaicana guadagn\u00f2 la simpatia di molti facendosi conoscere a Francia 1998 con il soprannome di \"Reggae Boyz\", coniato dai giornalisti. In quell'edizione dei mondiali fu inserita in un difficile girone con , e . Battuta dai croati (3-1, con gol giamaicano di Robbie Earle) a Lens e dagli argentini (5-0) al Parco dei Principi di Parigi, riusc\u00ec a vincere una partita, sconfiggendo il Giappone a Lione per 2-1 (doppietta di Theodore Whitmore). Molti giocatori giamaicani venivano dall'Inghilterra ed erano nati in Inghilterra o avevano antenati di origine giamaicana.\nAnni 2000.\nLa Giamaica fu eliminata dalla Gold Cup 2000 dopo due sconfitte con (1-0) e (2-0). Sim\u00f5es fu dunque esonerato.\nEliminata nel girone di prima fase alla Coppa dei Caraibi 2001, manc\u00f2 la qualificazione alla Gold Cup 2002. In seguito non riusc\u00ec a ripetere l'impresa del 1997 e non si qualific\u00f2 per il , finendo quinta su sei squadre nel girone finale delle qualificazioni CONCACAF.\nTra il 2006 e il 2007 visse un periodo di crisi, fallendo anche la qualificazione per il gi\u00e0 nel terzo e penultimo turno delle eliminatorie CONCACAF. Verso la fine del 2007 il CT Theodore Whitmore guid\u00f2 la squadra a sorprendenti vittorie contro El Salvador e .\nAnni 2010.\nRen\u00ea Sim\u00f5es torn\u00f2 in sella per condurre la squadra al , ma, nonostante un inizio promettente, l'obiettivo fu messo a rischio da una serie di risultati negativi e il CT fu esonerato. Nel novembre 2008 il suo posto fu preso da John Barnes, che fall\u00ec la qualificazione al mondiale in favore del Messico, ma arrendendosi solo per una differenza reti sfavorevole a parit\u00e0 di punti con i pi\u00f9 quotati messicani.\nNel 2010 Theodore Whitmore decise di iniziare con largo anticipo la preparazione alla , predisponendo un piano che prevedeva almeno un'amichevole al mese. Alla fine dell'anno, il 5 dicembre, la Giamaica vinse la sua quinta Coppa dei Caraibi battendo in finale a Fort-de-France (Martinica) la per 5-4 dopo i tiri di rigore (1-1 dopo i tempi supplementari).\nNella Gold Cup 2011 la Giamaica si ferm\u00f2 ai quarti di finale contro gli Stati Uniti.\nNel 2012 la Giamaica avanz\u00f2 alla seconda fase delle qualificazioni CONCACAF per il mondiale 2014, ma due pareggi e quattro sconfitte in sei partite indussero poi Whitmore a dimettersi. Nel luglio 2013 il suo posto fu preso dal tedesco Winfried Sch\u00e4fer, che non riusc\u00ec a recuperare una situazione gi\u00e0 compromessa nelle qualificazioni al mondiale 2014 e termin\u00f2 con la sua squadra all'ultimo posto il girone finale delle eliminatorie CONCACAF per Brasile 2014.\nNel novembre 2014 la Giamaica si aggiudic\u00f2 la sua sesta Coppa dei Caraibi, organizzata in casa, sconfiggendo a Montego Bay Trinidad e Tobago ai tiri di rigore.\nNel 2015 fu invitata a partecipare alla Copa Am\u00e9rica Centenario in Cile. Fu eliminata al primo turno, dopo aver perso per 1-0 contro , ed .\nUna settimana dopo impression\u00f2 favorevolmente nella Gold Cup 2015, raggiungendo per la prima volta nella sua storia la finale del torneo dopo aver vinto il proprio girone, superato Haiti (1-0) ai quarti e clamorosamente battuto gli Stati Uniti padroni di casa (2-1) in semifinale. In finale fu sconfitta per 3-1 dal Messico.\nNella Coppa America 2016 fu eliminata al primo turno dopo le sconfitte con (1-0), Messico (2-0) e Uruguay (3-0).\nNel settembre 2016 Sch\u00e4fer fu esonerato e sostituito dal rientrante Whitmore. Sotto la sua guida la squadra riusc\u00ec a aggiungere la finale della Gold Cup 2017, per la seconda volta in assoluto e la seconda consecutiva nella competizione. Anche in questo caso i giamaicani, dopo aver superato il quotato Messico (1-0) in semifinale, furono sconfitti in finale, stavolta dagli Stati Uniti (2-1).\nNell'edizione 2019 della Gold Cup la squadra fu eliminata in semifinale dagli Stati Uniti (3-1).\nSponsor.\nDopo cinque anni con Kappa, lo sponsor tecnico \u00e8 il nuovo brand arabo Romai con un contratto fino al 2018.\nPartecipazioni ai tornei internazionali.\nCampionato CONCACAF.\nLa nazionale della Giamaica ha partecipato al Campionato CONCACAF, l'antenato della Gold Cup, per due volte negli anni '60, senza ottenere risultati brillanti.\nCopa Am\u00e9rica.\nPur non essendo affiliata alla CONMEBOL, la Giamaica \u00e8 stata invitata a due edizioni della Copa Am\u00e9rica (nel 2015 e nel 2016), esperienze concluse con sei sconfitte in altrettante gare.\nCoppa dei Caraibi.\nI \"Reggae Boyz\" hanno partecipato a sedici edizioni della Coppa dei Caraibi, vincendola sei volte.\nGiochi panamericani.\nLa nazionale giamaicana ha partecipato ai Giochi panamericani in cinque occasioni (due prima del 1999, da quando cio\u00e8 \u00e8 obbligatorio utilizzare una rappresentativa giovanile), fermandosi sempre alla fase a gironi.\nRosa attuale.\nLista dei giocatori convocati per la CONCACAF Gold Cup 2021.\nPresenze e reti aggiornate al 26 luglio 2021, al termine della sfida contro gli .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Statistiche aggiornate al 12 luglio 2021.\"\nIn grassetto i giocatori ancora in attivit\u00e0 in nazionale."}
{"id": "418856", "revid": "88812", "url": "https://it.wikipedia.org/wiki?curid=418856", "title": "Teoria della ragion di Stato", "text": ""}
{"id": "418858", "revid": "1318658", "url": "https://it.wikipedia.org/wiki?curid=418858", "title": "Marnand", "text": ""}
{"id": "418860", "revid": "793215", "url": "https://it.wikipedia.org/wiki?curid=418860", "title": "Trasmissione del calore", "text": "La trasmissione del calore (o scambio termico) \u00e8 un fenomeno di trasporto in cui \u00e8 coinvolta energia termica tra due sistemi termodinamici, che \u00e8 causato da una differenza di temperatura tra i due sistemi. Se durante tale processo non viene prodotto calore (ad esempio attraverso reazione chimica), il calore ceduto da un sistema viene acquistato dal secondo sistema, in accordo con la legge di conservazione dell'energia.\nModalit\u00e0 di trasmissione del calore.\nLa trasmissione del calore pu\u00f2 avvenire secondo tre modalit\u00e0:\nIl propagarsi del calore tramite tutti e due i meccanismi di convezione e irraggiamento contemporaneamente, viene chiamato \"adduzione\" o \"conduzione esterna\".\nConduzione.\nLa conduzione termica \u00e8 originata dall'attivit\u00e0 molecolare e atomica; infatti pu\u00f2 essere vista come un trasferimento di energia dalla particella di materia pi\u00f9 energetica a quella minore, attraverso interazioni tra le particelle stesse. Il meccanismo fisico della conduzione \u00e8 spiegabile considerando un gas, in cui \u00e8 presente un gradiente di temperatura e dove si ipotizza l'assenza di moti macroscopici. Il gas occuper\u00e0 lo spazio tra le due superfici mantenute a differente temperatura. Ad ogni punto si associa la temperatura con l'energia delle molecole del gas in prossimit\u00e0 del punto. Questa energia \u00e8 riferita al moto casuale di traslazione, nonch\u00e9 a quelli di rotazione e di vibrazione delle molecole. La temperatura alta \u00e8 associata all'alta energia della molecole: quando queste molecole ad alta energia entrano in collisione con quelle contigue, si ha un trasferimento di energia dalle molecole pi\u00f9 energetiche a quelle meno. Alla presenza di un gradiente lo scambio avverr\u00e0 in direzione della diminuzione di temperatura. Questo discorso pu\u00f2 essere esteso ai liquidi e ai solidi, dove la collisione delle molecole \u00e8 pi\u00f9 frequente in quanto avviene in uno spazio ancor pi\u00f9 ridotto.\nConvezione.\nLa convezione riguarda essenzialmente i fluidi, e si verifica soprattutto per differenza tra le densit\u00e0 dei fluidi stessi al variare della temperatura; comprende due meccanismi di trasmissione dell'energia. Oltre al moto casuale delle molecole, il trasferimento si ha con moti macroscopici del fluido, con le molecole che si comportano come se facessero parte di un unico aggregato.\nL'Irraggiamento.\nL'irraggiamento \u00e8 un meccanismo di trasmissione diverso, perch\u00e9 avviene anche in assenza di materia. Per esempio, l'energia emessa dal Sole sotto forma di radiazioni elettromagnetiche si propaga nello spazio interplanetario prima di giungere sulla Terra. O anche le vecchie lampadine a incandescenza.\nApplicazioni.\nLa trasmissione del calore \u00e8 studiata per tre attivit\u00e0 fondamentali che sono di uso comune quasi in tutti gli impianti:\nLa conservazione di calore.\nIl calore prodotto per scaldare una casa, per generare vapore acqueo o per fondere del materiale \u00e8 un calore che ha necessit\u00e0 di essere conservato e che quindi non deve essere disperso; lo scopo dello studio delle coibentazioni infatti \u00e8 proprio quello di riuscire a trovare materiali con un coefficiente di inerzia termica adeguata al fine di contenere il calore senza disperderlo.\nLa dissipazione di calore.\nSpesso in alcuni sistemi si genera del calore che rappresenta un danno ed un problema. Questo calore infatti deve essere dissipato (smaltito) perch\u00e9 manda in temperatura eccessiva il sistema. Questo \u00e8 il caso di tutte le macchine termiche che si riscaldano e devono essere raffreddate, per evitare malfunzionamenti.\nRaffreddamento libero.\nIl libero raffreddamento come esempio \u00e8 l'immissione di aria esterna (non trattata, ma opportunamente filtrata), avente il compito di raffrescare degli ambienti; un secondo esempio pu\u00f2 essere quello di portare un fluido che viene generalmente raffreddato con gruppo frigo o rad-cooling in batterie esterne non ventilate che sfruttino la sola convezione naturale.\nQuesto tipo di applicazione \u00e8 l'alternativa di solo raffreddamento di fluidi o di ambienti che, diversamente (in primis a causa delle condizioni esterne che non lo permettono, ad es. temperatura elevata), richiedono l'utilizzo di gruppi frigo.\nTrasmissione del calore negli impianti.\nLa trasmissione del calore negli impianti ha una importanza rilevante perch\u00e9 spesso dove si produce il calore non \u00e8 il posto in cui serve. Nel passato (ed in parte anche oggi) c'era il camino nelle stanze ed il problema del trasferimento del calore non sussisteva, in quanto il posto in cui si bruciava la legna (sorgente di calore) coincideva anche con il posto in cui vi era necessit\u00e0 di calore.\nOggi Il calore si produce con combustibili diversi come carbon fossile, nafta, gas naturale, gasolio, eccetera ed il luogo dove si produce il calore \u00e8 spesso lontano da dove si ha necessit\u00e0 di usarlo per motivi di sicurezza.\nPer questo motivo la tecnologia del calore, nel corso degli anni, ha studiato varie forme di vettore per trasferire il calore da una parte all'altra.\nil fluido termovettore usato nell'impiantistica per la trasmissione del calore :\nIl calore viene ceduto attraverso delle batterie di scambio (scambiatori) al termovettore che viene spostato dalla sorgente di calore fino al posto dove questo calore serve e qui il termovettore lo cede all'ambiente attraverso un nuovo scambiatore.\nTrasmissione forzata del calore.\nUna caldaia a gas produce del calore attraverso la combustione di un gas (ad esempio gas naturale). Il calore prodotto all'interno della caldaia viene ceduto attraverso una serpentina all'acqua (termovettore), che viene spinta da un circolatore attraverso le tubazioni, fino al termosifone, in corrispondenza del quale il calore viene ceduto.\nTrasmissione naturale del calore.\nUna tazza di latte caldo lasciata riposare sul tavolo (in una stanza le cui finestre siano chiuse, in modo da diminuire gli effetti della convezione forzata) cede nel tempo il suo calore all'ambiente circostante, fino a raggiungere la stessa temperatura dell'ambiente."}
{"id": "418861", "revid": "767487", "url": "https://it.wikipedia.org/wiki?curid=418861", "title": "Regno di Ergyng", "text": "Il regno di Ergyng (\"Archenfield\") era un regno altomedievale del\nGalles, che si trovava a sud del Powys e ad est del Gwent, nell'area a sud dell'odierno Herefordshire, a nord di Monmouth e ad ovest del fiume Wye. La sua capitale era Caer Aricon (Weston-under-Penyard), da cui sembra derivare il nome del regno: Arcing = Ercing = Ergyng.\nAll'inizio l'area era parte del regno del Glywysing (oggi Glamorgan) e del Gwent, anche se sembra essere diventato indipendente con re Peibio Clafrog attorno alla met\u00e0 del VI secolo. Peibio era nonno di san Dubricio, primo vescovo dell'Ergyng e importante figura dell'intellighenzia cristiana nel Galles del sud. Il cugino di Dubricio, Gwrgan Fawr, fu uno dei sovrani pi\u00f9 importanti (pare che abbia conquistato il Glamorgan fino al fiume Neath). Tuttavia, suo nipote\nAthrwys potrebbe essere stato l'ultimo sovrano di un regno indipendente. Sembra infatti che dopo la sua morte (655) il reame cadde nelle mani del Gwent. Sub\u00ec anche la pressione del Wessex e dell'Hwicce. \nAlla fine, l'Ergyng divenne un cantref amministrativo e prima della conquista normanna cadde in mano inglese. "}
{"id": "418862", "revid": "767487", "url": "https://it.wikipedia.org/wiki?curid=418862", "title": "Marnand (Valbroye)", "text": "Marnand (toponimo francese) \u00e8 una frazione di 161 abitanti del comune svizzero di Valbroye, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 2,24\u00a0km\u00b2, nel 2011 \u00e8 stato accorpato agli altri comuni soppressi di Cerniaz, Combremont-le-Grand, Combremont-le-Petit, Granges-pr\u00e8s-Marnand, Sassel, Seigneux e Villars-Bramard per formare il nuovo comune di Valbroye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "418864", "revid": "767487", "url": "https://it.wikipedia.org/wiki?curid=418864", "title": "Giovanni Guler von Weineck", "text": "Nato come \"Johann Guler\" da \"Hans Guler\" e \"Anna Buol\", nel 1583 spos\u00f2 in prime nozze \"Barbla von Perini\", che mor\u00ec dopo soli cinque anni. Nel 1591 spos\u00f2 in seconde nozze \"Elisabeth von Salis\", figlia di \"Andrea Salis\" che portava in dote il castello di Wynegg o Wyneck presso Malans, negli attuali Grigioni (CH). Dopo il matrimonio, Johann Guler si stabil\u00ec nel castello e ne aggiunse il nome al proprio cognome che da allora divenne \"Guler von Wyneck\". Il castello di Wyneck rimarr\u00e0 residenza dei \"Guler von Wyneck\" fino alla seconda met\u00e0 del secolo XVIII.\nDopo aver frequentato la scuola latina a Coira, nel 1574 studi\u00f2 a Zurigo, dal 1580 a Ginevra e infine nel 1582 a Basilea. \nNel 1582, prima che avesse terminato gli studi, fu nominato cancelliere dagli abitanti di Davos e pi\u00f9 tardi vessillifero della Lega Grigia.\nDopo aver ricoperto la carica di governatore generale della Valtellina nel biennio 1587-88, fu Landamano di Davos dal 1592 al 1604.\nLa sua attivit\u00e0 diplomatica fu particolarmente intensa con numerose missioni alle corti di Milano, Venezia e Parigi.\nSostenitore di un'alleanza grigionese con Venezia, fu proclamato cavaliere di San Marco nel 1603. Queste simpatie per Venezia gli costarono una condanna a morte da parte di un tribunale ostile nell'anno 1607; la condanna venne per\u00f2 annullata nello stesso prima dell'esecuzione, grazie all'intervento di un altro tribunale, questa volta di parte amica. Nel 1618 nel corso di una missione diplomatica presso la corte francese, fu nuovamente nominato cavaliere.\nRapporti con la Valtellina.\nAppassionatosi alle terre valtellinesi durante il suo breve governatorato (1587-88), ne diede ampia descrizione nell'opera \"Raetia\"."}
{"id": "418865", "revid": "322321", "url": "https://it.wikipedia.org/wiki?curid=418865", "title": "Luigi Negri", "text": "Biografia.\nNasce a Milano, citt\u00e0 metropolitana e sede arcivescovile, il 26 novembre 1941.\nFormazione e ministero sacerdotale.\nFrequenta il liceo ginnasio Giovanni Berchet di Milano, dove ha tra i suoi docenti don Luigi Giussani; conosce allora il movimento ecclesiale Giovent\u00f9 Studentesca, cui rimane legato per il resto della sua attivit\u00e0 pastorale. Dal 1965 al 1967 \u00e8 il primo presidente diocesano del movimento.\nLaureatosi in filosofia presso l'Universit\u00e0 Cattolica del Sacro Cuore di Milano nel 1965, entra in seminario due anni pi\u00f9 tardi.\nIl 28 giugno 1972 \u00e8 ordinato presbitero, nella cattedrale di Milano, dal cardinale Giovanni Colombo. Nello stesso anno consegue la licenza in teologia.\nNei primi anni settanta \u00e8 tra i protagonisti della rinascita del movimento di don Giussani, che assume l'attuale nome di Comunione e Liberazione. Guida la presenza del movimento nell'ambiente scolastico: \u00e8 sua gran parte dell'organizzazione dei primi due grandi convegni nazionali di CL nel 1975 e nel 1976; rimane a lungo membro del Consiglio internazionale di Comunione e Liberazione.\nIn seguito diventa professore di Introduzione alla Teologia e Storia della filosofia presso l'Universit\u00e0 Cattolica del Sacro Cuore. Filosofo, teologo, saggista, si dedica allo studio e alla diffusione del magistero pontificio, in particolare di papa Giovanni Paolo II. Sono numerosi i suoi articoli e le sue opere in materia, tra le quali \"Cristo redentore dell'uomo\" e \"L'uomo e la cultura nel magistero di Giovanni Paolo II\".\nMinistero episcopale.\nVescovo di San Marino-Montefeltro.\nIl 17 marzo 2005 papa Giovanni Paolo II lo nomina vescovo di San Marino-Montefeltro; succede a Paolo Rabitti, precedentemente nominato arcivescovo di Ferrara-Comacchio. Il 7 maggio successivo riceve l'ordinazione episcopale, nella cattedrale di Milano, dal cardinale Dionigi Tettamanzi, coconsacranti gli arcivescovi Carlo Caffarra e Paolo Romeo (poi entrambi cardinali). Il 22 maggio prende possesso canonico della diocesi, nella cattedrale di Pennabilli.\nIl 18 luglio 2005, su sua iniziativa, sorge a San Marino la \"Fondazione internazionale \u00abGiovanni Paolo II\u00bb per il Magistero Sociale della Chiesa\", con lo scopo di favorire lo studio sistematico dell'opera e del pensiero di Karol Wojty\u0142a.\nIl 19 giugno 2011 accoglie papa Benedetto XVI in visita pastorale nella diocesi di San Marino-Montefeltro.\nIl 18 settembre 2012 \u00e8 nominato padre sinodale della XIII assemblea generale ordinaria del Sinodo dei vescovi.\nArcivescovo di Ferrara-Comacchio.\nIl 1\u00ba dicembre 2012 papa Benedetto XVI lo nomina arcivescovo di Ferrara-Comacchio; succede a Paolo Rabitti, dimessosi per raggiunti limiti di et\u00e0. Il 3 marzo 2013 prende possesso canonico dell'arcidiocesi, nella cattedrale di San Giorgio.\nIl 23 maggio 2015 invita ad una veglia per i morti per l'occupazione dell'ISIS l'arcivescovo Amel Shamon Nona, eparca di San Tommaso Apostolo di Sydney dei Caldei, precedentemente arcieparca di Mosul dei Caldei e costretto all'esilio; il successivo 15 agosto \u00e8 l'unico ordinario italiano ad aver dato l'ordine di far suonare le campane alle 12:00, a morto, per ricordare i martiri di Mosul da parte dell'ISIS.\nIl 15 febbraio 2017 papa Francesco accoglie la sua rinuncia al governo pastorale dell'arcidiocesi di Ferrara-Comacchio per raggiunti limiti di et\u00e0; gli succede Gian Carlo Perego, del clero di Cremona, fino ad allora direttore della fondazione \"Migrantes\". Da quel momento conserva il titolo di arcivescovo emerito di Ferrara-Comacchio ma rimane amministratore apostolico dell'arcidiocesi fino all'ingresso del successore, avvenuto il 3 giugno seguente.\n\u00c8 membro della commissione episcopale per la dottrina della fede, l'annuncio e la catechesi e membro del Pontificio consiglio della pastorale per i migranti e gli itineranti. \u00c8 inoltre membro del comitato scientifico-tecnico per la scuola cattolica della Conferenza Episcopale Italiana ed \u00e8 stato membro della Pontificia accademia dell'Immacolata. Dal 2000 collabora con la rivista \"Il Timone\" e dall'8 dicembre 2010 con il quotidiano online \"La Nuova Bussola Quotidiana\".\nMuore presso la casa di cura \"Sacra Famiglia\" a Cesano Boscone il 31 dicembre 2021, all'et\u00e0 di 80 anni. Dopo le esequie, celebrate il 5 gennaio 2022 dal cardinale Matteo Maria Zuppi nella basilica di San Francesco di Ferrara e dall'arcivescovo Mario Delpini nella cattedrale di Milano, viene sepolto nella tomba di famiglia nel cimitero di Vignate.\nControversie.\nIl 4 luglio 2013 \"il Resto del Carlino\" pubblica un'intervista in cui dichiara: \"Ho visto scene di sesso tra due ragazzi e un gruppo, evidentemente ubriaco, coinvolto in atteggiamenti orgiastici. Io non ho mai visto un postribolo. Ma l'idea era quella\", riferendosi a un gruppo di giovani ferraresi che usualmente si incontrano la sera sul sagrato della cattedrale. La presa di posizione dell'arcivescovo, che minaccia anche di recintare il sagrato della cattedrale, genera critiche da parte del sindaco della citt\u00e0 e di alcuni giovani cittadini.\nA met\u00e0 ottobre dello stesso anno fanno discutere le sue dichiarazioni sul caso di Erik Zattoni.\nIl 25 novembre 2015 \u00abil Fatto Quotidiano\u00bb pubblica un articolo in cui si riferiva un commento negativo di monsignor Negri su papa Francesco. In particolare Negri, durante un viaggio in treno di un mese prima, avrebbe pronunciato alcune parole in merito alla decisione del pontefice di assegnare le arcidiocesi di Bologna e Palermo, rispettivamente a Matteo Zuppi e Corrado Lorefice. Secondo un non meglio identificato \u00abtestimone oculare e auricolare\u00bb, il presule avrebbe affermato: \"Speriamo che con Bergoglio la Madonna faccia il miracolo come aveva fatto con l'altro\". Dopo il clamore mediatico, pur non smentendo, Negri afferma di non aver mai pronunciato frasi contro il papa e gli chiede un'udienza. In'intervista a \"il Resto del Carlino\", rispondendo ad una domanda sull'eventuale coincidenza tra queste parole e il suo pensiero, risponde che non sussisteva: \"Il miracolo che auspicavo era riferito a quando la Madonna fece deviare il proiettile su Giovanni Paolo II. Ho spesso detto che il papa non si contesta e non si adula, lo si segue\".\nGenealogia episcopale.\nLa genealogia episcopale \u00e8:\nOpere.\nLuigi Negri \u00e8 autore di circa 30 volumi e 40 saggi.\nHa pubblicato le seguenti opere:"}
{"id": "418870", "revid": "6923", "url": "https://it.wikipedia.org/wiki?curid=418870", "title": "C-21 jet", "text": ""}
{"id": "418871", "revid": "1318658", "url": "https://it.wikipedia.org/wiki?curid=418871", "title": "Villarzel (disambigua)", "text": ""}
{"id": "418873", "revid": "31101", "url": "https://it.wikipedia.org/wiki?curid=418873", "title": "Giovanni Guler Von Weineck", "text": ""}
{"id": "418875", "revid": "110157", "url": "https://it.wikipedia.org/wiki?curid=418875", "title": "Villarzel", "text": "Villarzel (toponimo francese) \u00e8 un comune svizzero di 423 abitanti del Canton Vaud, nel distretto della Broye-Vully.\nStoria.\nNel 2006 Villarzel ha inglobato i comuni soppressi di Rossens e S\u00e9deilles.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "418876", "revid": "124258374", "url": "https://it.wikipedia.org/wiki?curid=418876", "title": "Libert\u00e0 di pensiero", "text": "Immanuel Kant riteneva che la libera circolazione delle idee fosse il fondamento della conoscenza e dell'emancipazione dell'uomo. \nA questa visione di societ\u00e0 si contrappone un'idea di societ\u00e0 in cui l'espressione e la coscienza dell'individuo siano sottoposte alla \"amorevole tutela\" del potere, sia esso manifestamente violento oppure celato e paternalistico.\nL'unica salvezza dalla massa, dallo Stato, dal regime, consiste nel rifugiarsi nel \"corretto dispiegarsi del pensiero\": l'unica autorit\u00e0 riconosciuta \u00e8 la ragione. Il pensiero reca in nuce le condizioni per l'esercizio della libert\u00e0. La libert\u00e0 di pensiero \u00e8 parte integrante dell'anarchia senza dogmatismi di sorta.\nL'autonomia dell'indagine si affianca alla retta via, in quanto il viaggio che conduce alla libert\u00e0, secondo molti filosofi, deve essere caratterizzato dalla solitudine, ove non dell'ascesi.\nFonti.\nLa Dichiarazione universale dei diritti umani afferma all'articolo 18: \u00abOgni individuo ha il diritto alla libert\u00e0 di pensiero, coscienza e di religione; tale diritto include la libert\u00e0 di cambiare religione o credo, e la libert\u00e0 di manifestare, isolatamente o in comune, sia in pubblico che in privato, la propria religione o il proprio credo [...]\u00bb\nLa Costituzione della Repubblica Italiana, all'articolo 21, recita: \n\u00ab\"Tutti hanno diritto di manifestare liberamente il proprio pensiero con la parola, lo scritto e ogni altro mezzo di diffusione.\"\u00bb\nLa Convenzione per la salvaguardia dei diritti dell'uomo e delle libert\u00e0 fondamentali (firmata a Roma il 4 novembre 1950) recita all'art. 9: \"1. Ogni persona ha diritto alla libert\u00e0 di pensiero, di coscienza e di religione: tale diritto include la libert\u00e0 di cambiare di religione o di credo e la libert\u00e0 di manifestare individualmente o collettivamente, sia in pubblico che in privato, mediante il culto, l'insegnamento, le pratiche e l'osservanza dei riti. 2. La libert\u00e0 di manifestare la propria religione o il proprio credo pu\u00f2 essere oggetto di quelle sole restrizioni che, stabilite per legge, costituiscono misure necessarie in una societ\u00e0 democratica, per la protezione dell'ordine pubblico, della salute o della morale pubblica, o per la protezione dei diritti e della libert\u00e0 altrui\".\nLa libert\u00e0 di pensiero (art.21)\nLa libert\u00e0 di manifestazione del pensiero \u00e8 tra tutte le libert\u00e0 civili, sicuramente la pi\u00f9 importante ed espressiva perch\u00e9 interessa da un lato, la vita spirituale dell'uomo e il patrimonio, le idee di cui egli \u00e8 portatore, dall'altro la sua partecipazione alla vita e al progresso del paese.\nLa Costituzione della Comunit\u00e0 europea recita all'articolo II-70:\n\u00ab\"1. Ogni persona ha diritto alla libert\u00e0 di pensiero, di coscienza e di religione. Tale diritto include la libert\u00e0 di cambiare religione o convinzione, cos\u00ec come la libert\u00e0 di manifestare la propria religione o la propria convinzione individualmente o collettivamente, in pubblico o in privato, mediante il culto, l'insegnamento, le pratiche e l'osservanza dei riti.\"\n\"2. Il diritto all'obiezione di coscienza \u00e8 riconosciuto secondo le leggi nazionali che ne disciplinano l'esercizio.\"\u00bb"}
{"id": "418877", "revid": "809148", "url": "https://it.wikipedia.org/wiki?curid=418877", "title": "Circolazione termoalina", "text": "In oceanografia per circolazione termoalina (a volte detta anche Grande Nastro Trasportatore) si intende la componente della circolazione globale oceanica causata dalla variazione di densit\u00e0 delle masse d'acqua. La densit\u00e0 \u00e8 determinata dalla temperatura (termo-) e dalla salinit\u00e0 (-alina) delle acque. Alle alte latitudini (sud-est della Groenlandia e pressi dell'Islanda) l'acqua sprofonda per convezione (processo di ventilazione), sia per la bassa temperatura, sia per l'elevata salinit\u00e0 causata dalla formazione della banchisa (si parla quindi di convezione a doppia diffusione). Muovendosi verso l'equatore l'acqua di fondo diminuisce la sua densit\u00e0 interagendo con le altre acque e tende a risalire, in particolare a sud dell'Oceano Indiano. &lt;br&gt;\nLa risalita di acque profonde (\"upwelling\") favorisce la produttivit\u00e0 biologica in quanto provoca la risalita di nutrienti minerali. Uno degli scopritori della circolazione termoalina, grazie ai suoi studi sui traccianti in mare, fu Wallace S. Broecker. Le masse d'acqua coinvolte in questa circolazione trasportano sia energia (sotto forma di calore) che materiali (sostanze disciolte, gas e particelle insolute) con la conseguenza di influenzare significativamente sia il clima terrestre che la biologia marina.\nIntroduzione.\nIl movimento delle correnti oceaniche superficiali forzate dai venti \u00e8 intuitivo, al contrario la circolazione profonda \u00e8 una scoperta relativamente recente; grazie alle moderne strumentazioni \u00e8 stato possibile osservare il moto delle acque profonde che in passato venivano considerate statiche. Nelle profondit\u00e0 oceaniche la forzante predominante \u00e8 la differenza di densit\u00e0, conseguenza di diversa salinit\u00e0 e temperatura (acque con maggiore salinit\u00e0 sono pi\u00f9 dense; analogamente, a basse temperature la densit\u00e0 \u00e8 maggiore). Anche le maree possono contribuire alla circolazione profonda, anche se in genere il loro effetto \u00e8 limitato alle acque basse.\nLa densit\u00e0 dell'acqua oceanica \u00e8 tutt'altro che omogenea, esistono infatti linee di separazione molto nette fra diverse masse d'acqua superficiale che tendono a mantenere la propria identit\u00e0 formando una stratificazione in base alle caratteristiche di salinit\u00e0 e temperatura che ne influenzano la densit\u00e0.\nLa minore densit\u00e0 dell'acqua pi\u00f9 calda \u00e8 comprensibile pensando all'aumento di volume che subisce durante il riscaldamento. Per la salinit\u00e0 invece il discorso \u00e8 molto pi\u00f9 semplice, infatti se la salinit\u00e0 \u00e8 maggiore nell'acqua sono disciolte pi\u00f9 sostanze che contribuiscono ad aumentarne la massa a parit\u00e0 di volume. La disposizione dell'acqua in strati, in base alla loro densit\u00e0 \u00e8 detta \"stratificazione stabile\" ed \u00e8 causata dalla forza di galleggiamento. \nLa circolazione termoalina \u00e8 innescata dalla formazione di masse d'acqua profonda nel Nord Atlantico e nell'oceano antartico, nonch\u00e9 dal forcing alino causato dalle differenze di temperatura e salinit\u00e0 dell'acqua.\nFormazione di masse d'acqua profonda.\nLe masse d'acqua pi\u00f9 densa che sprofondano nelle profondit\u00e0 oceaniche si formano in alcune aree ben determinate attraverso camini oceanici cilindri d'acqua rotanti e verticali, dell'Oceano Nord Atlantico ed Antartico.\nL'evaporazione prodotta dai venti polari ha due effetti, la temperatura dell'acqua diminuisce (effetto chiamato evaporative cooling) e inoltre la sua salinit\u00e0 aumenta.&lt;br&gt;\nIl fenomeno di intenso evaporative cooling al largo della Norvegia causa uno sprofondamento della massa d'acqua che scorre verso sud seguendo i crepacci sottomarini che collegano Groenlandia, Islanda e Gran Bretagna fino a raggiungere il fondale oceanico dell'Atlantico. Il flusso dall'Artico verso il Pacifico \u00e8 invece bloccato dalle acque basse dello Stretto di Bering.\nAnche la formazione della banchisa contribuisce all'aumento della salinit\u00e0; per questo motivo si forma una massa di ghiaccio con delle \"bolle\" di acqua ancora liquida per l'elevata salinit\u00e0 all'interno. Queste \"bolle\" tendono a fondere il ghiaccio circostante fino a fuoriuscire dalla massa ghiacciata e sprofondare a causa della maggiore densit\u00e0. Questo processo \u00e8 chiamato \"Brine Exclusion\" (letteralmente esclusione di acqua salata). Al contrario nel Mare di Weddell il processo di raffreddamento operato dai venti \u00e8 intensificato dal fenomeno di Brine Exclusion.\nIl risultato \u00e8 che l'acqua di fondo dell'Oceano antartico (\"Antarctic Bottom Water\" AABW) sprofonda e scorre verso Nord nel fondale oceanico atlantico dove, a causa della elevata densit\u00e0 sprofonda ulteriormente sotto la NADW (acqua profonda del Nord Atlantico - \"North Atlantic Deep Water\"). Ancora una volta il flusso verso il Pacifico \u00e8 bloccato questa volta nel canale di Drake, il passaggio tra Capo Horn in Sudamerica e la Penisola Antartica.\nDa notare che, a differenza dell'acqua dolce, l'acqua salata non ha un massimo di densit\u00e0 a 4\u00a0\u00b0C ma aumenta la sua densit\u00e0 al diminuire della temperatura fino al suo punto di congelamento a -1,8\u00a0\u00b0C circa (considerando il valore di salinit\u00e0 media dell'oceano di 35 psu).\nCamini oceanici.\nI \"camini oceanici\" (in inglese \"chimneys\") , da non confondere con le camini idrotermali marini, sono delle masse d'acqua localizzate che con moto rotatorio coerente come cilindri sprofondano nell'oceano per convezione portando l'acqua superficiale fino anche a grandi profondit\u00e0. Sono stati scoperti per la prima volta solo nel 1970, nel Golfo del Leone, successivamente sono stati individuati con dimensioni variabili in altre zone degli oceani.\nMoto della circolazione termoalina.\nLa formazione e il movimento delle masse d'acqua in profondit\u00e0 nell'Oceano Atlantico settentrionale crea sprofondamento di masse che scorrono fino a raggiungere il fondale oceanico atlantico. L'effetto combinato del raffreddamento nella zona polare e del riscaldamento in quella equatoriale, provoca un flusso di acqua profonda diretto verso Sud. Raggiungendo l'Oceano Antartico in prossimit\u00e0 del Sudafrica, la corrente si divide in due rami diretti uno verso l'Oceano Indiano e l'altro attraverso il Pacifico oltrepassa l'arcipelago indonesiano.\nNell'Oceano Indiano parte delle acque fredde con elevata salinit\u00e0, trascinate da un flusso di acqua superficiale pi\u00f9 calda e dolce proveniente dal Pacifico tropicale, causa uno scambio verticale tra acqua pi\u00f9 densa e acqua pi\u00f9 leggera (questo fenomeno \u00e8 conosciuto come \"overturning\"). Il resto dell'acqua atlantica subisce il Forcing Alino e lentamente perde salinit\u00e0 ed aumenta la sua temperatura.\nIl moto di acqua fredda con alta salinit\u00e0 in profondit\u00e0 \u00e8 responsabile di un leggero abbassamento del livello del mare nell'Oceano Atlantico rispetto al Pacifico, il quale ha acque pi\u00f9 dolci dell'Atlantico. Questo genera un grande, seppur lento, flusso di acqua superficiale dolce calda dal Pacifico tropicale verso l'Oceano Indiano attraverso l'arcipelago indonesiano per rimpiazzare la Antarctic Bottom Water che \u00e8 fredda e con salinit\u00e0 elevata. Questa acqua pi\u00f9 dolce e calda dal Pacifico scorre risalendo in superficie dall'Oceano Atlantico meridionale verso la Groenlandia, dove si raffredda, subisce l'evaporative cooling e sprofonda, chiudendo la circolazione termoalina.\nEffetti sul clima globale.\nLa circolazione termoalina gioca un ruolo fondamentale nel trasporto di calore alle regioni polari e quindi nel regolare le dimensioni della banchisa in queste zone. Si pensa che una variazione di questa circolazione possa avere impatti di grande portata sul bilancio radiativo terrestre, infatti oltre a regolare il tasso di esposizione delle acque profonde alla superficie (con i fenomeni di upwelling e downwelling) si pensa sia in grado di regolare la quantit\u00e0 di anidride carbonica nell'atmosfera.\nAnche se \u00e8 ormai piuttosto consolidata la teoria per cui la circolazione termoalina \u00e8 la responsabile della mitigazione del clima in Europa occidentale, \u00e8 stata suggerita l'ipotesi che il vero motivo sia la posizione sottovento ad un bacino oceanico e la presenza di onde atmosferiche che portano aria calda dai tropici. Tuttavia queste affermazioni non sono generalmente accettate e molte ricerche supportano la teoria sul contributo della circolazione termoalina nel trasporto di calore all'Europa."}
{"id": "418879", "revid": "118653136", "url": "https://it.wikipedia.org/wiki?curid=418879", "title": "Sovrani del Gwent", "text": "Lista dei sovrani del regno del Gwent"}
{"id": "418880", "revid": "26630", "url": "https://it.wikipedia.org/wiki?curid=418880", "title": "Albaro", "text": "Albaro (\"Arb\u00e2\" in genovese, pronuncia ) \u00e8 un quartiere residenziale di 28.207 abitanti del comune di Genova, compreso nel Municipio VIII Medio Levante.\nCon la denominazione di San Francesco d'Albaro \u00e8 stato comune autonomo fino al 1873, quando insieme ad altri cinque comuni della bassa val Bisagno fu inglobato nel comune di Genova.\nCentro rurale, ma gi\u00e0 sede fin dal Cinquecento di prestigiose residenze patrizie, dopo l'annessione a Genova \u00e8 divenuto uno dei pi\u00f9 eleganti quartieri residenziali cittadini.\nDescrizione del quartiere.\nTerritorio.\nAlbaro comprende la parte pi\u00f9 meridionale dell'omonima collina, che forma un mosso altopiano digradante verso il mare, ultima propaggine della dorsale che separa le valli dei torrenti Bisagno e Sturla. La collina termina a mare con alte scogliere, alternate a piccole spiagge, un tempo raggiungibili solo attraverso strette cr\u00eauze tra gli orti e i giardini, mentre oggi l'intera linea di costa \u00e8 percorsa dal lungomare di corso Italia.\nL'ex circoscrizione comprende la maggior parte del territorio dell'antico comune di San Francesco d'Albaro, ad eccezione delle frazioni di Borgo Pila con parte della piana del Bisagno (ora completamente urbanizzata e aggregata al quartiere della Foce) e Vernazzola, borgo marinaro, oggi accorpato nel quartiere di Sturla.\nL'attuale territorio di Albaro confina a levante con Sturla, a nord con San Fruttuoso e San Martino, a ponente con la Foce, mentre a sud si affaccia sul mare. Pi\u00f9 in dettaglio l'asse di via Podgora, via Nizza, via Francesco Pozzo e via Dassori delimitano il quartiere verso la Foce, corso Gastaldi verso San Fruttuoso, parte di via Montallegro e via Serretto verso San Martino, via San Pio X, via Sclopis e via al Capo di Santa Chiara verso Sturla. Il territorio dell'ex circoscrizione di San Francesco d'Albaro \u00e8 suddiviso, unicamente a scopo statistico, nelle quattro \"unit\u00e0 urbanistiche\" Albaro, San Giuliano, Lido e Puggia.\nIl quartiere \u00e8 caratterizzato da un tessuto urbano prevalentemente residenziale, di elevato livello qualitativo, in cui accanto alle storiche dimore patrizie sono sorti nell'ultimo secolo eleganti condomini e palazzine, molti dei quali circondati da ampi spazi verdi esclusivi.\nOrigini del nome.\nRiguardo all'origine del toponimo, lo storico Federico Donaver nel volume \"Vie di Genova\", pubblicato nel 1912, cita lo storico locale Gaetano Poggi secondo il quale il nome Albaro deriva \"da raib\u00e0 che significa insenatura; onde arb\u00e0 in dialetto, italianizzato in Albaro. Trovandosi la localit\u00e0 a levante dove spunta l'alba, in dialetto arba, non potrebbe derivare il nome da ci\u00f2?\".\nQuest'ultima ipotesi sembrerebbe trovare supporto nella posizione della collina di Albaro, a levante del centro storico di Genova. Non esistono comunque fonti che attestino con certezza l'origine del toponimo.\nSempre il Donaver riferisce di una famiglia di nome Albaro, nota fin dall'XI secolo, originaria per\u00f2 della riviera di Ponente, ma egli stesso si domanda se sia questa ad aver preso il nome dalla localit\u00e0 o al contrario ve l'abbia dato.\nStoria.\nLe origini.\nFino al XIV secolo la collina di Albaro, raggiungibile solo da San Martino lungo stradine di campagna tra orti e vigneti, era scarsamente popolata, con poche case rustiche isolate al centro dei poderi ed alcune chiese appartenenti a ordini monastici. Il litorale, con le sue alte scogliere, non permetteva la presenza di insediamenti: solo all'estremit\u00e0 orientale, dove le rocce scendevano al livello del mare permettendo l'approdo delle barche, venne a formarsi il borgo di pescatori di Boccadasse.\nTra il XVI e il XVIII secolo le famiglie dell'oligarchia che governava la Repubblica di Genova fecero costruire grandi palazzi di villeggiatura nei dintorni della citt\u00e0 e la collina di Albaro divenne uno dei loro luoghi di villeggiatura preferiti. In quei secoli Albaro, visto dal colle di Carignano, nell'incisione di Antonio Giolfi eseguita nel Settecento, presentava gruppi di ville e case isolate tra le quali spuntavano i campanili delle numerose chiese, oggi in gran parte scomparse.\nCos\u00ec descrive la zona il Giustiniani, vescovo e storico, nei suoi \"Annali\" (1537):\nL'Ottocento.\nCon la discesa in Italia di Napoleone, nel 1797 ebbe fine la storia plurisecolare della Repubblica di Genova, che ribattezzata Repubblica Ligure pass\u00f2 di fatto sotto il controllo della Francia repubblicana e nel 1805 annessa all'Impero francese. Nel 1814, a seguito delle decisioni del Congresso di Vienna la ex Repubblica Ligure napoleonica pass\u00f2 al Regno di Sardegna, e con essa anche il comune di San Francesco d'Albaro, cos\u00ec descritto dal Casalis nel 1849:\nNella prima met\u00e0 dell'Ottocento venne realizzata la prima strada di attraversamento del quartiere, che veniva a porre fine al secolare isolamento veicolare della zona. La \"strada Principale\", perpendicolare alle antiche cr\u00eauze che scendevano verso il mare, seguiva il tracciato delle attuali vie Albaro, Bocchella e Pisa collegando Genova con Sturla, e costituiva un tratto della cosiddetta via Aurelia.\nNel 1873, con un Regio Decreto, il comune di Genova si espandeva oltre il confine del Bisagno, inglobando, oltre San Francesco d'Albaro, i comuni della Foce, San Martino, San Fruttuoso, Marassi e Staglieno, dando avvio ad una fase di sviluppo edilizio che negli ultimi decenni del secolo port\u00f2 alla realizzazione nella piana del Bisagno di un nuovo quartiere con pianta a scacchiera, con strade ampie, rettilinee e pianeggianti, inedite nella Genova storica.\nLa Marinetta.\nPer tutto l'Ottocento tra gli orti e i giardini di Albaro e sulla riva del mare vi erano tante piccole osterie. Tra le pi\u00f9 rinomate c'erano la \"Passaggia\" e quella detta \"del Parroco\", ma la pi\u00f9 celebre era la \"Marinetta\", che il poeta Edoardo Firpo cos\u00ec cantava:\nIl ristorante San Giuliano, conosciuto come la Marinetta, detto anche l'osteria dei poeti, al quale sono legati diversi nomi della cultura genovese e italiana, sorgeva sulle scogliere accanto al forte San Giuliano, dov'\u00e8 oggi corso Italia.\nLa Marinetta sopravvisse solo di poco alla costruzione di corso Italia, che proprio in quel punto supera le scogliere e la piccola spiaggia su grandi arcate in cemento.\nIl Novecento.\nIl progetto di espansione verso levante interess\u00f2 nel nuovo secolo la collina di Albaro: il piano regolatore del 1906, che si poneva l'obiettivo di realizzare la piena integrazione del quartiere con il centro cittadino, diede inizio ad una fase di sviluppo urbanistico con la realizzazione di abitazioni destinate ai ceti medi nella parte pi\u00f9 a monte della collina ed a quelli pi\u00f9 benestanti lungo la nuova strada litoranea (corso Italia) e nelle sue vicinanze.\nIl proposito era quello di creare un quartiere disteso tra il mare e la collina, con ampi viali adatti al crescente traffico automobilistico e con una ricca dotazione di verde, destinato alle famiglie dell'alta borghesia cittadina.\nDopo la strada litoranea venne realizzata una nuova trama viaria funzionale all'espansione edilizia, che and\u00f2 a sovrapporsi agli antichi percorsi: vennero cos\u00ec aperte la strada intermedia che tagliava le antiche cr\u00eauze e i poderi ed una serie di strade di collegamento da mare a monte, aprendo la via alla moderna lottizzazione: scomparsi orti e parchi, si \u00e8 cos\u00ec sviluppato, com'era nelle premesse, un quartiere residenziale considerato il pi\u00f9 elegante ed esclusivo della citt\u00e0.\nDato il recente sviluppo urbanistico, pochi degli abitanti di Albaro, con la sola eccezione del borgo di Boccadasse, possono considerare il quartiere come luogo di origine della propria famiglia.\nMonumenti e luoghi d'interesse.\nArchitetture civili.\nPalazzi e ville.\nLe ville storiche.\nAll'inizio del XVI secolo, con il consolidarsi della ricchezza in citt\u00e0, i ricchi genovesi, appartenenti alle famiglie dell'oligarchia che governava la repubblica, iniziarono a far costruire grandi palazzi di villeggiatura nei dintorni della citt\u00e0, chiamando a progettarli i migliori architetti dell'epoca. La collina di Albaro, per la sua vicinanza alla citt\u00e0, divenne uno dei siti di villeggiatura preferiti dai genovesi pi\u00f9 abbienti, che qui avevano casa e che d'estate erano usi appunto a \"recarsi in villa\" per trascorrere la stagione calda. Inizialmente legate a fondi agricoli, nel tempo molte di esse sono state trasformate in dimore nobiliari di altissimo pregio, arricchite da preziose opere d'arte e da parchi e giardini curatissimi. La costruzione delle ville prosegu\u00ec nei secoli successivi, raggiungendo il suo culmine nel Settecento.\nLe famiglie patrizie non lesinarono le risorse destinate alla costruzione delle loro case, un immenso patrimonio edilizio e storico che comprende ancora oggi gli oltre centotrenta palazzi del centro storico e le oltre duecento ville suburbane, quasi la met\u00e0 delle quali tra Albaro e Nervi. Le cr\u00eauze che scendono al mare restano i percorsi pi\u00f9 fitti di ville nobiliari, racchiuse fra alti muri interrotti da cancellate che lasciano appena intravedere le facciate dei palazzi.\nIl pennello di Alessandro Magnasco ha lasciato un'istantanea della vita e dell'ambiente in cui la societ\u00e0 ricca trascorreva la sua villeggiatura nella prima met\u00e0 del XVIII secolo. Nel dipinto \"Trattenimento in un giardino di Albaro\" (1735), conservato a palazzo Bianco, si vedono piccoli gruppi di persone in un giardino (identificato come quello della villa Saluzzo Bombrini) intente a conversazioni, danze e giochi di carte, sullo sfondo della piana del Bisagno, nella zona di San Fruttuoso, ancora tutta coltivata a orti.\nNel corso dell'Ottocento alla societ\u00e0 aristocratica immortalata dal pennello del Magnasco si sostitu\u00ec la ricca borghesia imprenditoriale. Sorsero cos\u00ec eleganti villini, mentre i palazzi storici, troppo grandi per le nuove necessit\u00e0, venivano divisi in appartamenti o ceduti a comunit\u00e0 religiose.\nAncora oggi le ville storiche appartenute all'aristocrazia genovese, ristrutturate, in parte sono suddivise in appartamenti, altre ospitano scuole private, cliniche e case di riposo. Se i palazzi si sono conservati, con le lottizzazioni e l'espansione urbanistica sono in gran parte andati persi i loro rigogliosi giardini; alcuni di quelli sopravvissuti sono oggi parchi pubblici.\nA questo seguirono altri commenti non proprio lusinghieri, ma la permanenza in quel luogo, con la magnifica vista del mare blu e la piacevole brezza marina, lo fece ricredere fino a rimpiangerlo al momento della partenza. Nella villa di Albaro scrisse il romanzo breve \"Le campane\" (\"The Chimes\"), pubblicato a dicembre del 1844; nei suoi scritti ha lasciato anche una descrizione dell'ambiente circostante, ancora non toccato dall'urbanizzazione.\nVille e palazzi del Novecento.\nDopo la fine della Repubblica di Genova, una nuova classe imprenditoriale borghese prese il posto delle storiche famiglie patrizie. Tra la fine dell'Ottocento e i primi decenni del Novecento, soprattutto in concomitanza con l'apertura di corso Italia, le famiglie di questi ricchi imprenditori fecero costruire le loro palazzine lungo il nuovo lungomare o nelle sue adiacenze.Lo stile architettonico di questi edifici si differenzia a seconda delle epoche di costruzione, dal neogotico e il Liberty dei primi del Novecento, allo stile razionalista degli anni trenta.\nBench\u00e9 pi\u00f9 sobrie, almeno nelle dimensioni, rispetto alle ville storiche del passato, si tratta comunque di edifici di altissimo pregio, come la villa Canali Gaslini, il castello T\u00fcrke di via al Capo di Santa Chiara e la palazzina Profumo, opere di Gino Copped\u00e8, edifici neogotici, come la villa San Nazaro (ex Park Hotel) e il castello Casareto, che domina il borgo di Boccadasse, ma anche i condomini razionalisti di Luigi Carlo Daneri e l'originale villa Ollandini, nata dalla ricostruzione ad opera di Robaldo Morozzo della Rocca di un edificio ottocentesco distrutto dalla guerra.\nAltro.\nCorso Italia.\nCorso Italia si sviluppa per circa due chilometri e mezzo lungo l'intero litorale del quartiere di Albaro collegando la Foce con il borgo marinaro di Boccadasse. Realizzata tra il 1909 e il 1915, divenne subito uno dei principali punti di ritrovo del \"passeggio\" domenicale dei genovesi. La nuova strada, realizzata nell'ambito del piano di espansione della citt\u00e0 verso levante, sia per dare a Genova una moderna passeggiata lungomare, sia per agevolare l'accesso alle spiagge presenti nella zona, fu aperta con lo sbancamento delle scogliere che terminavano a mare la collina di Albaro, modificando profondamente l'ambiente costiero.\nLa strada ha due carreggiate con due corsie per direzione, separate da un'aiuola spartitraffico ed un ampio marciapiede sul lato a mare. Diversi sono stati gli interventi di \"restyling\" tra gli anni trenta e gli anni novanta. Lungo il percorso si incontrano alcuni storici edifici quali la chiesa dei Santi Pietro e Bernardo alla Foce, il forte San Giuliano, l'abbazia di San Giuliano, lo stabilimento balneare del Nuovo Lido e la chiesa di Sant'Antonio in Boccadasse. Sul lato a monte si affacciano eleganti condomini e palazzine in stile art d\u00e9co, tra cui la villa Canali Gaslini, opera dell'architetto fiorentino Gino Copped\u00e8, costruita intorno alla met\u00e0 degli anni venti, e palazzi razionalisti progettati da Luigi Carlo Daneri. Nell'ambito di una modifica alla viabilit\u00e0 green cittadina, da luglio 2020, sono state realizzate una corsia ciclabile e pedonale per ciascuna carreggiata, lasciando una sola corsia per le automobili nei due sensi di marcia, seguite da alcune polemiche per il traffico.\nVia Albaro.\nProvenendo dal centro di Genova, giunti in piazza Tommaseo si risale la collina di Albaro per la via Francesco Pozzo (l'antica via Olimpo). La strada, alla sommit\u00e0 del colle, prende il nome di via Albaro, ed era la strada principale del vecchio comune di San Francesco d'Albaro. Aperta nella prima met\u00e0 dell'Ottocento fu la prima strada carrozzabile del quartiere.\nLungo la via sorgono alcune delle celebri ville di Albaro, in parte ben conservate, altre stravolte da recenti ristrutturazioni e lottizzazioni. Tra le meglio conservate la villa Saluzzo Bombrini, detta \"il Paradiso\", la villa Saluzzo Mongiardino, dove soggiorn\u00f2 George Byron, la villa Carrega Cataldi e villa Bombrini, sede del conservatorio Niccol\u00f2 Paganini. Da via Albaro avevano origine le cr\u00eauze che scendevano al mare; con le successive vie Bocchella, Pisa e Caprera era parte della strada diretta a levante, che costituiva all'epoca della sua costruzione un'alternativa alla via medioevale che passava per il quartiere di San Martino.\nPiazza Leopardi.\nLa piazza intitolata al celebre poeta recanatese, all'incrocio tra via Albaro e il percorso che scendeva da San Martino verso il mare, era l'antico \"prato pubblico\" del comune di San Francesco d'Albaro, antistante le chiese di Chiesa di San Francesco d'Albaro e Santa Maria del Prato. Un'iscrizione posta sull'abside della chiesa di San Francesco, accanto a quella che commemora caduti di Albaro nella prima guerra mondiale riporta: \"\"Prato comunale/ \u00e8 vietato a chiunque/di danneggiare/gli alberi ivi esistenti/siccome \u00e8 proibito/qualunque giuoco/che potesse recarvi danno/e di pascolarvi bestiame/sotto le pene correzionali/prescritte dalle vigenti/leggi\".\"\nLa piazza, uno dei pochi luoghi di Albaro che conserva la memoria di un lontano passato, \u00e8 chiusa a levante da una serie di modeste case a schiera, oggi ristrutturate, a ponente dall'abside della chiesa di San Francesco e dal muro perimetrale dell'annesso convento. Di forma allungata, si presenta pi\u00f9 come un viale alberato che una vera e propria piazza; fino all'inizio del Novecento era il capolinea degli omnibus a cavalli provenienti dal centro della citt\u00e0.\nTra il XVII e il XVIII secolo il prato era sede di partite di pallone che attiravano ai suoi bordi una grande folla. Nel 1797 vi venne innalzato uno dei primi alberi della libert\u00e0 sacrificando curatissime aiuole e roseti.\nScalinata Giorgio Borghese.\nDa piazza Tommaseo una scenografica scalinata con decorazioni in stile liberty, intitolata a Giorgio Borghese, conduce ad un belvedere panoramico nella parte alta di via Francesco Pozzo, da dove lo sguardo pu\u00f2 spaziare sulla stessa piazza Tommaseo, limite tra i quartieri di Albaro e della Foce, con la statua equestre a Manuel Belgrano, il rettifilo di corso Buenos Aires, l'antica via Minerva, e pi\u00f9 in lontananza, in asse con questa, via XX Settembre, della quale corso Buenos Aires \u00e8 la prosecuzione verso levante.\nLa scalinata, costruita all'inizio del Novecento, si sviluppa su quattro livelli, e comprende alcuni locali coperti; dopo anni in stato di abbandono nel 2018 sono iniziati dei lavori di riqualificazione che hanno portato al recupero architettonico della scalinata ed all'apertura di un locale, riaperta al pubblico il 14 gennaio 2020.\nLe strade dell'espansione urbanistica del Novecento.\nCon lo sviluppo urbanistico, tra gli anni venti e trenta del Novecento, tra la via Albaro e il lungomare di corso Italia, dove prima erano i giardini delle ville e i poderi vennero aperte nuove vie funzionali agli insediamenti residenziali che stavano sorgendo. Furono cos\u00ec aperti un nuovo asse di scorrimento da ponente a levante, intermedio tra via Albaro e corso Italia, ed una serie di viali da monte a mare, paralleli alle antiche cr\u00eauze. Il progetto iniziale prevedeva anche un ampio asse di scorrimento rettilineo a monte, parallelo a via Albaro e via Pisa, realizzato solo parzialmente nel secondo dopoguerra con la creazione di due ampi viali, via Federico Ricci e via Paolo Boselli, paralleli ad un tratto di via Pisa ed inframmezzati dalla piazza Leonardo da Vinci.\nLa via intermedia di scorrimento, accessibile da piazza Tommaseo attraverso via Nizza, \u00e8 formata dalle vie Rosselli, Gobetti, Righetti e De Gaspari e termina in via Cavallotti, dove confluisce anche corso Italia.\nL'intitolazione delle nuove vie venne fortemente improntata al periodo storico tra le due guerre mondiali, con nomi legati all'epoca della prima guerra mondiale (Piave, Trento, Trieste), alle annessioni italiane in Dalmazia e nell'Egeo (Quarnaro, Zara e, nella parte pi\u00f9 a monte del quartiere, via Rodi e via Dodecanneso), a martiri dell'irredentismo (Nazario Sauro, Cesare Battisti, Guglielmo Oberdan) e caduti della guerra d'Etiopia (Renzo Righetti, Dalmazio Birago, Tito Minniti e Reginaldo Giuliani; tranne via Righetti, le altre nel secondo dopoguerra furono intitolate a martiri antifascisti, divenendo rispettivamente via Rosselli, via Gobetti e via don Minzoni). Altre vie furono intitolate a politici del Risorgimento (Giacomo Medici del Vascello, Francesco Domenico Guerrazzi, Giovanni Bovio) e filosofi (Tommaso Campanella, Giordano Bruno, Giambattista Vico).\nLe cr\u00eauze di Albaro.\nL'origine delle romantiche \"cr\u00eauze d'Arb\u00e0\", cantate dai poeti, risale alla costruzione delle prime ville patrizie, quando le strade vicinali tra gli orti lasciarono il posto a strade selciate tra i muri che delimitavano i grandi poderi, al centro dei quali sorgevano le ville con i loro giardini. Queste caratteristiche strade, fiancheggiate dalle ville, dalla sommit\u00e0 del colle scendevano verso il mare seguendo i crinali dei piccoli rilievi della collina. Fino ai primi del Novecento erano l'unica rete viaria che consentiva di raggiungere le grandi ville nobiliari e il mare. Alcuni tratti di esse ancora oggi sembrano immersi in un'atmosfera d'altri tempi, nonostante l'asfalto abbia ricoperto in gran parte l'antico selciato per consentire il traffico veicolare.\nVia San Nazaro.\nTra le varie cr\u00eauze via San Nazaro, che in origine scendeva fino alla scomparsa chiesa dei Santi Nazario e Celso, ed oggi termina in via fratelli Rosselli, presenta numerosi esempi di ville, ancora ben conservate; tra queste le pi\u00f9 notevoli la villa Raggi, quattrocentesca ma ricostruita nel XVII secolo, la villa Brignole Sale, seicentesca ma in gran parte rifatta dopo i gravi danni dell'ultimo conflitto e villa Bagnarello, dove soggiorn\u00f2 Charles Dickens. La via, citata per la prima volta in un documento del 1345, si snoda tra gli alti muri che delimitano i giardini, conservando, specie nel tratto mediano, l'originario carattere ambientale.\nVia Parini.\nUn'altra delle cr\u00eauze di Albaro \u00e8 via Giuseppe Parini che collegava piazza Giacomo Leopardi con la spiaggia di San Giuliano. La via oggi termina in via Piero Gobetti, in corrispondenza del forte San Giuliano. Conserva anch'essa il suo antico carattere, con numerose ville, in parte oggi ancora residenze private, in parte sedi di istituti religiosi. Tra le ville notevoli, un'altra appartenuta ai Brignole Sale, la cinquecentesca villa Elisa, con torre e la seicentesca villa Rebuffo Gattorno, trasformata in residenza universitaria dell'ateneo genovese.\nVia al Capo di Santa Chiara.\nVia al Capo di Santa Chiara \u00e8 la pi\u00f9 orientale delle cr\u00eauze di Albaro e collega via Caprera con il borgo di Boccadasse, fiancheggiata da ville settecentesche. Al culmine del capo di Santa Chiara si trova un punto panoramico a picco sul mare dominato da due edifici del primo Novecento in stile medioevale, il castello Casareto e il castello T\u00fcrcke, quest'ultimo opera del Copped\u00e8.\nDopo la rettifica dei confini amministrativi, negli anni sessanta del Novecento, la via costituisce il limite tra Albaro e Sturla.\nAltre cr\u00eauze.\nAltre cr\u00eauze storiche sono via Riboli, al limite di ponente del quartiere, dove nel 1980 le Brigate Rosse assassinarono il colonnello dei carabinieri Emanuele Tuttobene con il suo autista l'appuntato Antonino Casu, via San Vito, via Lavinia, nella zona di San Nazaro, via San Giuliano, via Capellini e via delle Castagne, nella zona di San Giuliano, e pi\u00f9 a levante, l'asse formato da via Panigalli e via San Luca d'Albaro, che prende il nome da una storica chiesa oggi scomparsa.\nSociet\u00e0.\nEvoluzione demografica.\nLe quattro \"unit\u00e0 urbanistiche\" che formano la ex circoscrizione di San Francesco d'Albaro avevano complessivamente al 31 dicembre 2013 una popolazione di 28.963 abitanti.\nNel Cinquecento, il Giustiniani conta 144 case, delle quali solo 46 di contadini residenti, e le restanti appartenenti a ricchi cittadini. La crescita degli insediamenti patrizi, con la costruzione di grandi ville, nel tempo fece da volano per l'insediamento di nuovi residenti, anche se la presenza stessa delle ville con i loro fondi non consent\u00ec il formarsi di consistenti nuclei urbani. Il censimento del 1861 registra 5.556 abitanti, in costante aumento alle rilevazioni successive.\nCon l'applicazione del piano regolatore del 1906 ha inizio una fase di espansione edilizia che porta ad un ulteriore incremento della popolazione che raggiunge progressivamente il suo massimo storico nel 1961, con 59.413 abitanti.\nDopo la rettifica dei confini amministrativi (come accennato le modifiche pi\u00f9 consistenti furono il passaggio dell'area nella piana del Bisagno, compresa tra Borgo Pila e piazza Tommaseo, al quartiere delle Foce e del borgo di Vernazzola a Sturla - Quarto dei Mille), nel 1971 i residenti risultano 41.529. Inizia da allora un costante decremento, pi\u00f9 accentuato negli anni settanta e ottanta, quando risulta superiore a quello medio del comune di Genova nel suo complesso, fino al censimento del 2001 che registra 30.304 abitanti, valore stabilizzato, sia pur con un lieve ulteriore calo, fino ad oggi.\nAlbaro \u00e8 il quartiere di Genova con la pi\u00f9 alta percentuale di laureati (29,8% della popolazione) ed il minore tasso di disoccupazione, mentre l'et\u00e0 media risultava, nel 2008, di 48,5 anni, di poco superiore a quella cittadina. Su questi ultimi fattori incide la destinazione del quartiere a residenza di classi benestanti, e come tale \u00e8 percepito sia dai residenti che dal resto dei genovesi.\nCultura.\nIstruzione.\nIl quartiere, oltre a diverse scuole primarie e secondarie di primo grado, pubbliche (tra cui la scuola Diaz nota per i fatti del G8 di Genova) e private, ospita il conservatorio, intitolato a Niccol\u00f2 Paganini e due sedi dell'Universit\u00e0 di Genova, la Scuola Politecnica e il complesso di Valletta Puggia.\nGeografia antropica.\nSottoquartieri.\nBoccadasse.\nIl borgo di Boccadasse, celebre frazione di Albaro, \u00e8 compreso tra l'estremit\u00e0 orientale di corso Italia e il Capo di Santa Chiara; con le sue case dalle tinte pastello, addossate le une alle altre e strette attorno ad una piccola baia, anche se ormai circondato dal contesto cittadino, si \u00e8 conservato pressoch\u00e9 immutato nel tempo, circostanza che ne ha fatto una delle pi\u00f9 conosciute attrattive turistiche genovesi. Il borgo, fondato secondo una leggenda da naufraghi francesi intorno all'anno mille, per la struttura delle abitazioni, l'uso dei materiali, le tecniche costruttive e le scelte dei colori rappresenta un tipico esempio dell'edilizia tradizionale dei borghi marinari liguri.\nL'aspetto paesaggistico del tratto di litorale compreso tra la chiesa di Sant'Antonio e il capo di Santa Chiara, caratterizzato da lunghi filari di scogli che si protendono nel mare dalla base dei promontori rocciosi, insieme con il grande valore storico dell'insediamento abitativo, fa di questo borgo uno dei luoghi pi\u00f9 significativi della costa ligure.\nBoccadasse e la vicina Vernazzola (Sturla) erano gli unici nuclei urbani compatti nella zona di Albaro e gli unici insediamenti in riva al mare; il borgo \u00e8 sempre stato parte integrante del territorio di San Francesco d'Albaro, da cui dipendeva amministrativamente, sia come comune che come parrocchia.\nInfrastrutture e trasporti.\nStrade urbane.\nViabilit\u00e0 antica.\nInizialmente la Via Aurelia, usata dal Medioevo sino all'epoca napoleonica, evitava la zona a mare passando per il colle di San Martino da dove scendeva a Sturla, tagliando completamente fuori la fascia costiera di Albaro, raggiungibile solo con strette cr\u00eauze che scendevano verso il mare. Con la rivoluzione viaria ottocentesca fu aperta la \"strada Principale\" o \"strada Regia di Toscana\", prosecuzione verso Genova della nuova via Aurelia, che nel 1808 aveva raggiunto Nervi da levante. La nuova strada, perpendicolare alle antiche cr\u00eauze, corrispondente alle attuali vie Albaro, Bocchella e Pisa, poneva fine all'isolamento della zona.\nUn aspetto curioso della toponomastica delle antiche strade di Albaro sono i nomi ispirati all'antica mitologia greca e romana, in molti casi ancora esistenti come, per citarne alcuni, via Aurora, via Flora, via Lavinia e piazza Nettuno (la piazzetta del borgo di Boccadasse); altri nel tempo hanno cambiato denominazione, come via Olimpo (oggi via Francesco Pozzo) e via Minerva (corso Buenos Aires). Questi nomi furono attribuiti per volere dell'ultimo sindaco di San Francesco d'Albaro, appassionato cultore del mondo classico, poco prima dell'annessione del comune a Genova, nella seconda met\u00e0 dell'Ottocento.\nViabilit\u00e0 moderna.\nOggi diverse strade attraversano il quartiere sulla direttrice ponente-levante, anche se la principale arteria di attraversamento in questa direzione \u00e8 costituita da corso Europa, che scorre pi\u00f9 a monte, nel quartiere di San Martino. I principali percorsi urbani che interessano il quartiere, oltre all'antica \"strada Principale\", sono quelli dell'urbanizzazione del primo Novecento: corso Italia e l'asse intermedio formato dalle vie Rosselli, Righetti, Gobetti e De Gaspari.\nAutostrade.\nI caselli autostradali pi\u00f9 vicini sono quelli di Genova Est e Genova Nervi, sull'autostrada A12, entrambi a circa 6 km da Albaro.\nFerrovie.\nAlbaro si trova a 2\u00a0km dalla stazione di Genova Brignole. Per i collegamenti locali con gli altri quartieri cittadini e i vari centri della riviera di Levante pu\u00f2 essere utilizzata anche la Stazione di Genova Sturla, sulla linea Genova - Pisa, anch'essa a 2\u00a0km dal centro di Albaro, nella quale fermano esclusivamente treni regionali e metropolitani.\nMobilit\u00e0 urbana.\nAlbaro \u00e8 collegato con il centro di Genova e gli altri quartieri del levante da diverse linee di autobus urbani dell'AMT (linee 15, 31, 36, 42, 43 e 45, serali 641, 606, 607, notturne N2).\nSport.\nSociet\u00e0 sportive.\nCalcio.\nLa squadra di calcio del quartiere \u00e8 l'Athletic Club Albaro, che milita nel campionato di Eccellenza Liguria. La societ\u00e0 ha recuperato nel 2020 la denominazione nata nel 1983 tra due societ\u00e0 della zona, l'U.S. Albaro e l'Athletic Club Pio X. La societ\u00e0 \u00e8 impegnata soprattutto nella promozione dell'attivit\u00e0 giovanile, con 400 atleti tesserati e l'organizzazione di tornei rivolti ai pi\u00f9 piccoli. Sia la squadra maggiore che le molte squadre giovanili disputano le loro partite su vari campi siti nella vicina Quarto.\nNuoto.\nPresso le piscine di Albaro ha sede la societ\u00e0 sportiva Nuotatori Genovesi, fondata nel 1973 ed attiva per oltre dieci anni nella piscina del Nuovo Lido. Dal 1985 per un lungo periodo non ha svolto attivit\u00e0 agonistica, iniziando nuovamente dal 2006, con la riapertura delle piscine.\nPallanuoto.\nDal 2013 Albaro \u00e8 rappresentata nella pallanuoto dalla squadra Albaro Nervi che ha preso il posto della Sportiva Nervi, fallita nell'ottobre di quell'anno. Dopo due stagioni in serie A1, dal 2016 la squadra maschile milita nella serie B, quella femminile milita anch'essa in B. La societ\u00e0 disputa le partite interne nello Stadio del Nuoto di Albaro fino al 2016. Dopo la retrocessione in Serie B, la squadra utilizza il Crocera Stadium a Sampierdarena.\nCiclismo.\nNel 1955 e nel 1956 Albaro \u00e8 stata sede di arrivo di tappa del Giro d'Italia, in entrambe le occasioni si trattava di frazioni a cronometro per squadre.\nTennis.\nHa sede nel quartiere il Park Tennis Club, nato nel 1929."}
{"id": "418885", "revid": "124123", "url": "https://it.wikipedia.org/wiki?curid=418885", "title": "Athrwys", "text": "Fu il primogenito di re Meurig. Si pensa che sia vissuto attorno alla met\u00e0 del VII secolo e Wendy Davies suggerisce che non sia sopravvissuto al padre. \u00c8 probabile che i due abbiano regnato insieme prima che Athrwys divenisse sovrano dell'Ergyng dopo la morte del nonno materno, Gwrgan Fawr (il Grande). Attorno al 645 Athrwys, forse con l'aiuto degli eserciti paterni, sembra aver strappato l'Ergyng agli zii, Caradog e Morgan. Regn\u00f2 per circa dieci anni. \nAthrwys sembrerebbe aver suscitato l'idea di essere un giovane re guerriero, ragion per cui \u00e8 stato associato da alcuni a Re Art\u00f9, anche per l'associazione di quest'ultimo con Caer-Legeion-guar-Uisc (Caerleon), che \u00e8 stata considerata una delle corti pi\u00f9 importanti di Art\u00f9. E ci\u00f2 trasporta costui nel cuore del regno di Athrwys. Sia quest'ultimo sia il padre sarebbero stati sepolti a Mynydd-y-Gaer, nel Glamorgan centrale."}
{"id": "418888", "revid": "767487", "url": "https://it.wikipedia.org/wiki?curid=418888", "title": "Cerniaz", "text": "Cerniaz (toponimo francese) \u00e8 una frazione di 55 abitanti del comune svizzero di Valbroye, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 1,77\u00a0km\u00b2 e che comprendeva anche la frazione di La Morettaz, nel 2011 \u00e8 stato accorpato agli altri comuni soppressi di Combremont-le-Grand, Combremont-le-Petit, Granges-pr\u00e8s-Marnand, Marnand, Sassel, Seigneux e Villars-Bramard per formare il nuovo comune di Valbroye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "418890", "revid": "729019", "url": "https://it.wikipedia.org/wiki?curid=418890", "title": "Rossens (Villarzel)", "text": "Rossens (toponimo francese) \u00e8 una frazione di 44 abitanti del comune svizzero di Villarzel, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 1,13\u00a0km\u00b2, nel 2006 \u00e8 stato accorpato al comune di Villarzel assieme all'altro comune soppresso di S\u00e9deilles.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "418891", "revid": "31101", "url": "https://it.wikipedia.org/wiki?curid=418891", "title": "Johann Guler von Wyneck", "text": ""}
{"id": "418896", "revid": "767487", "url": "https://it.wikipedia.org/wiki?curid=418896", "title": "Villars-Bramard", "text": "Villars-Bramard (toponimo francese) \u00e8 una frazione di 116 abitanti del comune svizzero di Valbroye, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 3,20\u00a0km\u00b2, nel 2011 \u00e8 stato accorpato agli altri comuni soppressi di Cerniaz, Combremont-le-Grand, Combremont-le-Petit, Granges-pr\u00e8s-Marnand, Marnand, Sassel e Seigneux per formare il nuovo comune di Valbroye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "418897", "revid": "486946", "url": "https://it.wikipedia.org/wiki?curid=418897", "title": "Parco Naturale Adamello-Brenta", "text": ""}
{"id": "418898", "revid": "767487", "url": "https://it.wikipedia.org/wiki?curid=418898", "title": "Didattica della geografia", "text": "La didattica della geografia \u00e8 una disciplina entrata di recente nelle universit\u00e0 italiane. Tratta degli argomenti (contenuti, strumenti, metodi) correlati all'insegnamento della geografia. Esiste un'associazione nazionale, l'Associazione italiana insegnanti di geografia (AIIG) che si occupa dell'argomento, pubblica libri, una rivista e organizza convegni, corsi e seminari.\nBibliografia.\nGiuseppe Rocca, \"Il sapere geografico tra ricerca e didattica\", Bologna, P\u00e0tron, 2011."}
{"id": "418901", "revid": "123323144", "url": "https://it.wikipedia.org/wiki?curid=418901", "title": "Fontignano", "text": "Fontignano \u00e8 una frazione di 1.411 abitanti del comune di Perugia (PG).\nIl paese si affaccia sulla Strada statale 220 Pievaiola, circa a met\u00e0 strada tra gli abitati di Mugnano e Tavernelle, a sud-est di Perugia. Giace sulle pendici di una collina, nelle vicinanze del lago Trasimeno. La popolazione rilevata dall'Istat nel 2001 era di 778 abitanti, e negli ultimi 15 anni \u00e8 avvenuta una grande crescita demografica, raggiungendo nel 2011 i residenti. Oggi sono 1.411 (dato ancora in crescita).\nIl paese.\nIl nome.\nL'origine del nome \u00e8 tuttora incerto; le leggende popolari, tramandate di generazione in generazione, propongono due differenti interpretazioni: la presenza di numerose fonti d'acqua presenti nella zona, oppure dal termine \"Fontinius\", nome di una facoltosa famiglia gentilizia locale che possedeva i terreni ove attualmente sorge il paese.\nStoria.\nLe prime notizie storiche parlano di un borgo abitato citato come Hospitalis Eurigani e Spedale de Fontignano, sorto intorno ad un antico luogo che ospitava viandanti e malati. Nel 1158 l'imperatore Federico Barbarossa, elev\u00f2 la locale Chiesa di Santa Maria a pievania e la mise sotto la giurisdizione di Perugia insieme all'ospedale.\nNel 1281 il borgo era classificato come villa, cos\u00ec come nel 1363, quando Marinello di Adriano, nel descrivere il sistema viario del contado perugino, lo nomin\u00f2 villa Hospitalis Fontignani. Solo nel 1380 assunse la denominazione di castrum.\nNel 1361 ospit\u00f2 alcuni congiurati perugini autori di un complotto aristocratico e sfuggiti all'arresto; questi iniziarono a molestare le ville e i castelli del contado; contro di loro Perugia invita la Compagnia del Cappelletto che assalt\u00f2 il villaggio il 17 maggio 1363. Il castello fu depredato nel 1387 dai michelotti, fuorisuciti da Perugia e da Guglielmo di Carlo Fiumi di Assisi, e incendiato nel 1388 da Bernardo I della Sala, Guido da Siena e Averardo Tedesco.\nNel 1402 vi si accamparono truppe fiorentine, papali e di Braccio Fortebraccio da Montone mentre, nel 1503, fu la volta di Cesare Borgia che era diretto verso Perugia\nLa comunit\u00e0 di Fontignano, appartenente al contado di Porta Santa Susanna, contava circa 250 abitanti, saliti a 380 nel 1501.\nLa struttura dell'ospedale \u00e8 tuttora integra, sebbene in attesa di ristrutturazione e nuova destinazione d'uso. Per quanto riguarda il castello, sopra la collina a 500 metri s.l.m. si possono ancora osservare il mastio, parte della cinta muraria e due torri, una a base quadrata, l'altra a base circolare.\nOltre alla sopracitata chiesa di Santa Maria, la storia di racconta dell'esistenza di altre tre chiese: \nEconomia.\nLe attivit\u00e0 pi\u00f9 redditizie sono l'agricoltura, l'edilizia, l'artigianato delle costruzioni in ferro e, in piccola parte, il turismo. Durante la seconda met\u00e0 di luglio vi si svolge la sagra denominata \"Fontignano a tavola\".\nIl Perugino &amp; Chiesa dell'Annunziata.\nStoria.\n\u00c8 un fatto abbastanza insolito trovare la tomba di un pittore di grande fama come il Perugino in un paesino cos\u00ec piccolo come Fontignano, ma il pittore scelse proprio Fontignano nel 1511 come luogo in cui vivere e impiantare la sua bottega e da qui si spostava nei dintorni per far fronte alle varie commissioni che gli venivano affidate.\nI motivi di questa scelta non sono noti ma \u00e8 possibile che, siccome la peste era ampiamente diffusa al tempo, fosse preferibile rifugiarsi in un centro abbastanza piccolo piuttosto che vivere in una tipica citt\u00e0 medievale come Perugia in cui le strade erano strette e malsane e la maggior parte delle abitazioni era caratterizzata da cortili molto stretti e alte mura che impedivano la ventilazione; le condizioni igieniche precarie che caratterizzavano citt\u00e0 di questo tipo permettevano alla peste di diffondersi rapidamente. Nonostante l'allontanamento dalla citt\u00e0 nel febbraio 1523, il Perugino venne colto dalla peste proprio mentre stava affrescando l'Adorazione dei pastori nella Chiesa dell'Annunziata e mor\u00ec a Fontignano lo stesso anno.\nInizialmente a causa del pericolo del contagio fu sepolto fuori dal paese sotto una grande quercia e circa 50 anni dopo la morte i frati minori della chiesa di Santo Spirito di Perugia (o i confratelli dell'Annunziata) lo riesumarono e ne seppellirono i resti all'esterno di questa chiesa senza croce n\u00e9 lapide; il motivo di questa scelta probabilmente va ricercato in quel che dice il Vasari quando afferma che il Perugino era ateo. La mancanza di lapide e croce fecero s\u00ec che nel corso degli anni, nonostante il racconto fosse stato tramandato di generazione in generazione, il luogo preciso della sepoltura and\u00f2 dimenticato e addirittura non si sapeva pi\u00f9 quanto ci fosse di vero e quanto di inventato in quello che si raccontava. Sulla base di questa leggenda nei primi anni del \u2018900 furono fatte delle ricerche che portarono alla scoperta delle ossa del pittore su cui furono fatti alcuni esami per dimostrarne l'autenticit\u00e0: esame al carbonio 14 per stabilire in quali anni la persona rinvenuta era vissuta, esame istologico per stabilirne l'et\u00e0 biologica (forse l'esame pi\u00f9 importante in quanto il pittore visse probabilmente 78 anni, et\u00e0 molto avanzata per l'epoca) e controlli sulle dimensioni del corpo.\nGli esami dettero importanti conferme e, anche se la certezza matematica che le ossa ritrovate siano effettivamente del pittore non c'\u00e8, i risultati degli esami uniti alla singolarit\u00e0 del luogo del ritrovamento di queste ossa (uniche ritrovate) e la coincidenza del luogo del ritrovamento con la tradizione sembrano lasciare un margine di errore ridotto.\nL'urna in cui si trova attualmente il divin pittore fu allestita nel 1929 all'interno della Chiesa dell'Annunziata.\nOpere del Divin Pittore.\nNella chiesa Pietro Vannucci affresc\u00f2 5 opere: \n\"Madonna con Bambino\".\nLa \"Madonna col bambino\" \u00e8 l'unica opera del Perugino che resta in questa chiesa probabilmente realizzata con lo stesso cartone di quella della chiesa di Santa Maria Maggiore di Spello. Sotto, sul basamento su cui poggiano i piedi \u00e8 indicato l'anno in cui \u00e8 stata dipinta (1522, un anno prima della morte del pittore) e il nome del committente (Angniolus Toni Angeli), probabilmente un ricco signore del posto che gli aveva commissionato l'opera come da tradizione in segno di ringraziamento verso la Madonna in occasione della nascita di un erede maschio; proprio per questo motivo la Madonna col bambino era uno dei temi pi\u00f9 richiesti da parte dei privati e il Perugino stesso ne realizz\u00f2 moltissime nel corso della vita.\nEsternamente alla parete il livello del terreno era pi\u00f9 alto di quanto lo \u00e8 attualmente e ci\u00f2 comportava infiltrazioni di umidit\u00e0 che hanno degradato sensibilmente l'affresco in tempi remoti, tanto che quando ancora non c'era la mentalit\u00e0 della conservazione delle opere nel loro stato originale la si ritocc\u00f2 per evitare di lasciarla in cattivo stato e si cancellarono irrimediabilmente alcuni dei tratti originali. Cos\u00ec la parte inferiore \u00e8 probabilmente totalmente rifatta a cominciare dai piedi della Madonna (in posizione abbastanza innaturale) e dal movimento della veste (molto rigido) e, dato il valore del pittore e l'esperienza accumulata, (realizz\u00f2 circa 80 madonne di questo tipo, caratterizzate da importanti somiglianze a cominciare dalla posizione del corpo) \u00e8 difficile credere che tali elementi possano venire dalla mano del Perugino; probabilmente solo i volti sono rimasti pressoch\u00e9 intatti e infatti conservano ancora la dolcezza e la delicatezza di cui il divin pittore era capace oltre a quello sguardo perso nel vuoto che bench\u00e9 sia stato spesso criticato era una delle caratteristiche della maggior parte delle sue opere. All'orizzonte non \u00e8 rimasto quasi niente ma \u00e8 plausibile pensare che ci fossero quelle colline molto basse e dolci tipiche dell'Umbria che all'artista piaceva tanto rappresentare. In tempi remoti l'affresco fu coperto con uno strato di calce, non si sa bene se a causa della peste (la calce disinfettava) o a causa delle sue cattive condizioni di conservazione.\n\"Adorazione dei Pastori\".\nL\"Adorazione dei pastori\" \u00e8 l'ultima opera documentata del Perugino, il pittore non riusc\u00ec neanche a terminarla e dovettero farlo per lui alcuni dei suoi allievi.\nNella chiesa dell'Annunziata rimangono soltanto due riproduzioni a scala ridotta; l'affresco originale fu fatto staccare intorno alla met\u00e0 dell'800 da Padre Nazareno Bonomi vicario generale dei Paolotti di S. Spirito di Perugia e poco dopo fu acquistato da un ricco signore inglese che viveva a Firenze, un certo Spencer per la sua collezione privata, alla morte di Spencer l'affresco fu acquistato dal museo di South Kensington, e da qui pass\u00f2 prima alla National Gallery di Londra e poi al Victoria and Albert Museum dove \u00e8 attualmente conservato. L'affresco originale \u00e8 pi\u00f9 grande delle riproduzioni presenti nella chiesa dell'Annunziata, ricopriva tutta la parte superiore della parete da spigolo a spigolo (7 metri circa) e al momento del distacco date le sue imponenti dimensioni fu necessario dividerlo in 3 parti per evitarne la rottura (sulle riproduzioni sono ben visibili i segni delle divisioni verticali che furono operate lungo le colonne della capanna). Purtroppo il Perugino negli ultimi anni era stato emarginato dagli ambienti pi\u00f9 prestigiosi a causa della scarsa evoluzione che aveva subito nel corso degli anni, se la sua arte era stata addirittura innovativa nel periodo della giovinezza, negli ultimi anni c'erano artisti (Raffaello che era stato allievo del Perugino, Tiziano...) che lo avevano superato dal punto di vista tecnico e stilistico e nonostante il pittore avesse avuto senz'altro modo di vedere opere di tali artisti non aveva cercato di apprenderne le innovazioni e rimase fedele al suo stile ormai obsoleto. Cos\u00ec non riceveva pi\u00f9 incarichi importanti come quelli amanti dell'arte ma continuava lo stesso a ricevere numerose commissioni dalle uniche persone che ancora lo apprezzavano, gli abitanti delle sue terre, tutti molto orgogliosi che un artista di tale fama fosse uno di loro.\nNaturalmente la paga era ridotta e il Perugino, che all'aspetto economico era sempre molto attento, cercava di far quadrare i conti lavorando il pi\u00f9 in fretta possibile in modo tale da avere la possibilit\u00e0 di realizzare il maggior numero di opere, spesso a scapito della qualit\u00e0 (lo stile era grande ma l'esecuzione era spesso trascurata).\nIn particolare era solito (come tanti artisti dell'epoca e contemporanei) utilizzare dei cartoni preparatori (si trattava di grandi cartoni rettangolari su cui disegnava le figure da inserire nell'affresco, faceva tanti piccoli buchi intorno alle sagome e ai tratti principali e appoggiando il cartone al muro, ci batteva sopra un sacchettino pieno di polvere di carbone molto fine e riusciva a realizzare le tracce da cui partire - tecnica di spolvero) e siccome nel corso degli anni aveva accumulato moltissimi di questi cartoni, spesso proprio per riuscire a lavorare pi\u00f9 in fretta, li riutilizzava sia all'interno dello stesso affresco sia in opere diverse (con grande sdegno dei committenti pi\u00f9 preparati).\nAnche nell\"Adorazione dei pastori\" il Perugino fa un abbondante uso di questo artificio: la capanna sullo sfondo \u00e8 identica a quella presente in moltissime nativit\u00e0 (\"Adorazione dei magi\" di Citt\u00e0 della Pieve, \"presepe di Montefalco\"...), gli angeli ai lati della capanna sono stati realizzati semplicemente girando il cartone precedentemente utilizzato in modo da ottenere due figure esattamente speculari, il terzo pastore di sinistra e identico al terzo pastore di destra e la parte inferiore del primo pastore di sinistra e identica a quella del primo pastore di destra. Variando i colori, differenziando le figure in qualche piccolo particolare e invertendo l'ordine dei personaggi rispetto ad una disposizione simmetrica il Perugino riusciva a rendere meno evidente la specularit\u00e0 delle figure ingannando l'occhio ad un primo sguardo ma sicuramente non ad una attenta osservazione.\nAlcune osservazioni si possono fare sulla struttura presente sullo sfondo che non \u00e8 certo la classica capanna del presepe, probabilmente il divin pittore ha scelto di realizzarla cos\u00ec per non coprire eccessivamente il paesaggio che per lui aveva una notevole importanza e probabilmente \u00e8 per lo stesso motivo che in praticamente tutte le sue opere, questa compresa, realizzava degli alberi sempre molto essenziali e stilizzati.\nAltre opere della Chiesa dell'Annunziata.\nSi pensa che inizialmente esistesse soltanto l'edicola su cui \u00e8 dipinta l'opera intorno a cui fra la fine del '400 e gli inizi del '500 \u00e8 stato realizzato il resto della chiesa che all'inizio fungeva da oratorio. Osservando l'affresco si possono ancora vedere parte della figura dell'arcangelo Gabriele e della Madonna e da ci\u00f2 che rimane si pu\u00f2 tranquillamente affermare che si trattava di un'opera di ottima qualit\u00e0.\nL'opera \u00e8 realizzata in legno e rappresenta il pi\u00f9 famoso santo antipeste, che per questo motivo \u00e8 presentissimo in raffigurazioni di vario tipo comprese nel periodo che va dal 1200 al 1500 (la peste era una malattia endemica e quindi, nonostante raggiungesse picchi di maggior violenza periodicamente una volta ogni 25 anni, era costantemente presente). Il Perugino stesso ha rappresentato moltissimi S. Sebastiano ma contrariamente alla tradizione li ha realizzati nella maggior parte dei casi in maniera poco violenta (National Museum di Stoccolma, Panicale...), con poco spargimento di sangue e senza frecce. Quest'opera invece \u00e8 certamente pi\u00f9 cruenta e ci\u00f2 \u00e8 da ricercarsi probabilmente nelle sue origini popolari: la chiesa sapeva che se la gente restava impressionata, riemergeva quel bisogno di credere nel divino e quindi di aggrapparsi alla religione che \u00e8 insito nel profondo dell'animo di qualunque individuo e che trova maggior sfogo proprio nei momenti di massima difficolt\u00e0. Il santo \u00e8 realizzato in legno e come da tradizione \u00e8 trafitto da sette frecce, simbolo dei sette vizi capitali.\nLa chiesa dell'Annunziata era quasi certamente completamente affrescata ma fu interamente ricoperta da uno strato di calce in tempi remoti, recentemente sono stati fatti dei saggi per cercare di riscoprire eventuali affreschi rimasti fino ad ora nascosti ma il cattivo stato di conservazione delle parti riemerse e l'assenza di documentazione che indichi la presenza di altre opere del Perugino o di altri artisti illustri ha impedito il completamento dei lavori.\nAssociazioni paesane.\nAssociazione Pro Loco \"P. Vannucci\".\nL'Associazione Pro Loco di Fontignano si occupa dello sviluppo sociale e culturale del paese. Organizza eventi culturali, sociali e ludici durante il corso dell'anno e mira a valorizzare il patrimonio artistico, sociale e culturale del paese investendo nello stesso. L'unica manifestazione commerciale organizzata dall'Associazione \u00e8 \"Fontignano a Tavola\", sagra paesana di alta qualit\u00e0, con la quale Fontignano valorizza i propri piatti tipici ogni anno gli ultimi giorni del mese di luglio.\nA.P.D. Fontignano.\nLa principale associazione sportiva di calcio del paese \u00e8 l'A.P.D. Fontignano che milita nel girone A umbro di 3\u00aa Categoria."}
{"id": "418903", "revid": "32741", "url": "https://it.wikipedia.org/wiki?curid=418903", "title": "Roberta Rizzo", "text": ""}
{"id": "418908", "revid": "1020392", "url": "https://it.wikipedia.org/wiki?curid=418908", "title": "Basidiomiceti", "text": ""}
{"id": "418909", "revid": "34928", "url": "https://it.wikipedia.org/wiki?curid=418909", "title": "Baccalaur\u00e9at", "text": ""}
{"id": "418910", "revid": "339392", "url": "https://it.wikipedia.org/wiki?curid=418910", "title": "Ecciplesso", "text": ""}
{"id": "418913", "revid": "156107", "url": "https://it.wikipedia.org/wiki?curid=418913", "title": "Ecloga", "text": "L'Ecloga \u00e8 un complesso normativo redatto da Leone III Isaurico tra il 726 ed il 741. \u00c8 un compendio di norme tratte dalle \"Institutiones\", dai \"Digesta\", dal \"Codex\" e dalle \"Novellae Constitutiones\" di Giustiniano, ma, a differenza di queste, non \u00e8 pi\u00f9 scritto in latino ma in lingua greca. A quest'epoca, infatti, buona parte della popolazione dell'impero bizantino non era pi\u00f9 in grado di comprendere il latino. L'opera \u00e8 composta da 150 capitoletti, intessuta anche di consuetudini bizantine. \nTale opera ebbe molta importanza soprattutto nell'estremo mezzogiorno d'Italia, trasfusa nel Prochiron legum, e ne conserv\u00f2 il ricordo a lungo.\nSi tratta di un codice, che intendeva coprire l'intera vita giuridica, ma a fare la parte del leone \u00e8 il diritto penale. In questo campo furono introdotte norme di provenienza orientale, come quelle del taglio della lingua, delle mani o dell'accecamento. D'altra parte i diritti dei bambini e delle donne venivano ampliati."}
{"id": "418914", "revid": "1573940", "url": "https://it.wikipedia.org/wiki?curid=418914", "title": "Luciano Magnalb\u00f2", "text": "Laureato in giurisprudenza, svolge l'attivit\u00e0 di avvocato, giornalista e scrittore. Ha creato e diretto i periodici Pentapolis e Quartopotere, ed i suoi articoli di costume scritti per Messaggero, Resto del Carlino e Corriere Adriatico sono stati raccolti nel libro l\"'Orologio del Magnalb\u00f2\", curato da Gabor Bonifazi, noto intellettuale maceratese di destra, e illustrato dalla moglie Lucia Cascini, entrambi architetti.\nBiografia.\nNato a Macerata il 5 aprile 1943, ariete con ascendente bilancia, marchigiano puro da parte di padre (salvo una bisnonna abruzzese di Manoppello) e lombardo/emiliano da parte di madre, nipote del Generale Ferruccio Ranza, compagno di volo di Francesco Baracca. \nRicercatore di Archivio \u00e8 autore di \"Storie di Famiglia\", una saga familiare riguardante un ceppo gentilizio che ha dominato il territorio marchigiano tra il fiume Chienti e il fiume Tesino dal IX secolo al 1300 ( primo volume). Nel secondo volume di \"Storie di Famiglia\" - in cui compare il sottotitolo \"Mi chiamo Magnalb\u00f2\" - la narrazione continua, spiegando come e perch\u00e9 da un atto notarile del 25 novembre 1416 venga fuori per la prima volta il soprannome Magnalb\u00f2 \"(Nicolaus Antonii Coluctii Rainaldi alias Magnalb\u00f2).\" Il terzo volume, che comprende il periodo dal 1700 al 1805, \u00e8 in corso di stesura, e la trilogia verr\u00e0 pubblicata nel suo insieme.\nEntrando nel mondo del giallo ha pubblicato con Albatros \"Assassinio in villa\", seguito da \"La Contessa scomparsa\", due libri leggeri e divertenti ambientati nelle Marche, tra il Fermano e il Maceratese.\nTra il 2000 e il 2006 ha pubblicato vari saggi per un Manifesto della Destra, e fino al 2010 ha curato personalmente un blog di satira politica che ha in programma di riprendere sul sito www.guardiamoalfuturo.it; scrive poesie anche in dialetto, queste ultime quasi tutte ambientate nell'amato mondo rurale del secondo dopoguerra.\nHa scritto anche un libro dal contenuto segreto intitolato \"Fini's Finis\", La Fine di Fini, un epistolario immaginario tra l'autore quando era Senatore e l'indimenticabile On. Donato Lamorte, probo e fedelissimo segretario dell'allora potente Presidente di AN, che forse con le dovute integrazioni verr\u00e0 dato alle stampe nel 2019.\nNegli anni '70 ha frequentato l'Accademia di Belle Arte di Macerata dove \u00e8 stato allievo del Maestro Remo Brindisi, e dedica parte del suo tempo alla pittura.\nLa carriera politica.\nNel 1996 viene eletto al Senato della Repubblica per Alleanza Nazionale. \u00c8 membro della 1\u00aa commissione permanente (Affari Costituzionali), della 9\u00aa commissione permanente (Agricoltura e produzione agroalimentare), e della giunta affari Comunit\u00e0 Europee.\nNel 2001 \u00e8 confermato al Senato della Repubblica per Alleanza Nazionale come vice capogruppo di AN. \u00c8 vicepresidente della 1\u00aa Commissione permanente (Affari Costituzionali), capogruppo nella 14\u00aa commissione permanente (Politiche dell'Unione europea), e membro del comitato di Schengen."}
{"id": "418915", "revid": "1630518", "url": "https://it.wikipedia.org/wiki?curid=418915", "title": "Dinocerata", "text": "I Dinocerati (Dinocerata) sono un gruppo di mammiferi vissuti nell'Eocene in Asia e Nordamerica. \nI primi mammiferi giganti.\nQuesti animali, molto conosciuti per i generi \"Uintatherium\" ed \"Eobasileus\", sono tra i primi mammiferi di dimensioni enormi ad essersi sviluppati dopo la scomparsa dei dinosauri. I dinocerati si svilupparono da antenati paleocenici di piccole dimensioni, e prosperarono per tutto l'Eocene, per poi estinguersi ed essere rimpiazzati dai titanoteri come \"Brontotherium\". L'aspetto di molte specie ricordava vagamente quello dei rinoceronti, a causa delle strutture a forma di corna poste sul cranio di alcune specie. Il nome dinocerati significa appunto \"corna terribili\". Altra caratteristica comune a tutti i generi appartenenti a questo gruppo erano i denti canini molto sviluppati. \nAvevano zampe pentadattile e munite di zoccoli. Bench\u00e9 le prime specie come \"Probathyopsis\" fossero di piccole dimensioni, le specie pi\u00f9 tarde e famose, ad esempio \"Uintatherium\", erano dei veri giganti lunghi anche oltre tre metri. All'interno dei dinocerati si possono riconoscere due famiglie ben distinte fra loro: i gobiateridi, dalle abitudini anfibie e dal cranio adattato alla vita semiacquatica, privo di corna, e gli uintateridi, le cui forme pi\u00f9 grandi erano dotate anche di sei corna. Rappresentanti primitivi di questa famiglia assomigliavano vagamente ai pantodonti come \"Pantolambda\"."}
{"id": "418924", "revid": "125139483", "url": "https://it.wikipedia.org/wiki?curid=418924", "title": "Paradosso teologico", "text": "Un paradosso teologico \u00e8 un tipo di paradosso relativo a una data teologia, che individua o tenta di individuare una incongruit\u00e0 circa le asserzioni da essa formulate. I paradossi possono vertere sia sugli \"attributi divini\", sia sulle \"verit\u00e0 dogmatiche\" di quella determinata religione, ma possono a loro volta appartenere anche ad altre categorie di paradossi, come quelli filosofici.\nL'applicazione pi\u00f9 frequente di questi paradossi \u00e8 atta a evidenziare le possibili incongruit\u00e0 logiche dell'impianto dogmatico, per porre dubbi sulla divinit\u00e0 oggetto di fede o mettere in crisi le convinzioni religiose; premessa maggiore affinch\u00e9 tali paradossi trovino fondamento \u00e8 che tale impianto teologico, ovviamente, si rifaccia alle leggi della logica.\nParadosso dell'onnipotenza.\nSia che si risponda s\u00ec alla domanda, sia che si risponda no, si dimostrerebbe che Dio non \u00e8 onnipotente, o perch\u00e9 non \u00e8 in grado di creare un simile oggetto, o perch\u00e9 non \u00e8 in grado di intervenire su di esso.\nQuesto paradosso vuole mostrare la contraddittoriet\u00e0 della qualit\u00e0 \"onnipotenza\" attribuita a Dio.\nPossibili confutazioni.\nEssendo Dio dotato di propria volont\u00e0 e potendo tutto, pu\u00f2 anche decidere di autolimitarsi (come fa, per esempio, permettendo il libero arbitrio). Quindi Dio potrebbe creare qualcosa e poi porre dei limiti alla propria onniscienza e onnipotenza, come appunto accade con il libero arbitrio umano: pur essendo onnipotente Dio limita s\u00e9 stesso per attribuire responsabilit\u00e0 e libert\u00e0 ai singoli. Ma se Dio limitasse se stesso, allora questo limite dipende solo dalla sua volont\u00e0. Potendo per\u00f2, a sua discrezione, decidere di tornare a intervenire su quell'oggetto, Dio non smetterebbe mai di esercitare potere su di esso. Infatti il potere presuppone la possibilit\u00e0 di non esercitarlo. E quindi Dio sarebbe impossibilitato a creare un oggetto su cui non ha potere.\nOppure Dio pu\u00f2 creare un oggetto su cui non ha potere, ma questo non annullerebbe il suo potere infinito e quindi potrebbe volere di riavere potere su quel oggetto. Questo per\u00f2 risulta contraddittorio perch\u00e9 se Dio potesse decidere di riavere potere su quell'oggetto allora non avrebbe creato un oggetto sul quale non pu\u00f2 esercitare potere. Infatti \u00e8 nella definizione stessa di potere che si possa decidere di esercitarlo o meno.\nParadosso dell'onniscienza.\nSupponiamo, infatti, che esista un insieme non vuoto \"V\" di tutte le possibili \"verit\u00e0\". Per ogni sottoinsieme \"S\" di \"V\", e per un fissato elemento \"v\" di \"V\", una delle due seguenti affermazioni deve essere vera:\nDunque, per ogni sottoinsieme \"S\" di \"V\" abbiamo definito una verit\u00e0 (la quale afferma appunto che \"v\" appartiene - oppure non appartiene - a \"S\"). Evidentemente, la famiglia di tutte queste verit\u00e0 \u00e8 in corrispondenza biunivoca con l'insieme delle parti di \"V\", e pertanto ne ha la stessa cardinalit\u00e0. Inoltre, in quanto appunto costituita di \"verit\u00e0\", questa famiglia dovrebbe essere contenuta in \"V\" (poich\u00e9 tale insieme per definizione contiene \"tutte\" le verit\u00e0). Tuttavia, un noto risultato della teoria degli insiemi asserisce che l'insieme delle parti di un qualunque insieme \"V\" ha sempre cardinalit\u00e0 strettamente maggiore a quella di \"V\". Ne segue in particolare che pure la famiglia di verit\u00e0 appena costruita avr\u00e0 cardinalit\u00e0 maggiore di \"V\", e dunque non potr\u00e0 essere contenuta in esso. Perci\u00f2 \"V\" non pu\u00f2 essere l'insieme di \"tutte\" le verit\u00e0.\nIn modo analogo al precedente paradosso, il paradosso dell'onniscienza mostra la non-consistenza di un'attribuzione fondamentale di Dio.\nPossibili confutazioni.\nIn termini matematici, l'ente di tutte le verit\u00e0 non \u00e8 propriamente un insieme, nel senso che per esso non sono validi gli assiomi di Zermelo - Fraenkel. Questo paradosso, dunque, non fornirebbe una contraddizione, bens\u00ec la dimostrazione del fatto che l'oggetto formato da tutte le verit\u00e0 non \u00e8 un insieme ma una classe propria.\nEssendo onnisciente Dio conosce quali sono le influenze sul futuro di certe decisioni, ma \u00e8 l'uomo (a cui il futuro stesso \u00e8 affidato) che le crea, decidendo quello che accadr\u00e0; Dio gi\u00e0 conosce quali saranno i prodotti delle scelte sbagliate o meno della persona, ma non interviene, rispettando il libero arbitrio umano, perch\u00e9 solo nella libert\u00e0 si ha la pienezza della scelta.\nConfutazione della confutazione.\nNelle confutazioni citate non viene specificata l'identit\u00e0 della divinit\u00e0 presa in considerazione e sue relative caratteristiche. Nel caso di una divinit\u00e0 che sia ad un tempo:\n1) Creatrice\n2) Onnisciente\nil libero esercizio di un qualsivoglia arbitrio umano viene palesemente negato in quanto ci\u00f2 che Dio conosce coincide esattamente con ci\u00f2 che Dio vuole per il solo fatto di creare. Qualsiasi evento prodotto dal suo \"creato\" non \u00e8 quindi semplicemente \"conosciuto\" ma anche inequivocabilmente voluto in quanto manifestazione esplicita della volont\u00e0 creatrice. La descrizione di una divinit\u00e0 creatrice che conosce ma non interviene \u00e8 pertanto un'affermazione falsa in quanto l'intervento divino \u00e8 il creato stesso con tutti i suoi eventi (e sotto-eventi) incluse le manifestazioni umane.\nParadosso dell'onnipotenza unita all'onniscienza.\nIn quanto onnisciente, Dio conosce il futuro, quindi sa quale azione compir\u00e0, per esempio, tra mille anni. Raggiunto quel momento, Dio non pu\u00f2 decidere di non fare quella azione o di compierne un'altra differente, quindi non \u00e8 onnipotente.\nQuesto paradosso vuole confutare la possibilit\u00e0 di un intervento arbitrario sull'universo, tramite l'onnipotenza, di un dio che sia dotato anche dell'onniscienza.\nPossibili confutazioni.\nDio non rispetta la logica n\u00e9 le leggi della fisica. Questo implicherebbe per\u00f2 che nemmeno il credo religioso rispetta la logica ed \u00e8 perci\u00f2 produttivo di paradossi. Dunque l'argomentazione che Dio non rispetta la logica non pu\u00f2 essere una confutazione rigorosa dal punto di vista logico. In altre parole, Dio pu\u00f2 non rispettare la logica ma una confutazione logica di un paradosso logico non pu\u00f2 non rispettare la logica.\nParadosso del Bene e del Male.\nL'argomento del paradosso costituisce l'oggetto della disciplina teologica tradizionale chiamata \"teodicea\".\nIl paradosso - o \"questione dell'esistenza del Male\" - si pu\u00f2 enunciare anche come la contraddizione stretta tra due soli principi: quello di \"onnipotenza\" e di \"bont\u00e0\" di Dio, senza attribuire rilevanza alla questione dell'\"onnipresenza\". In tal caso la contraddizione ha solo due termini. Il diavolo (o il male) e Dio vengono cos\u00ec presi in considerazione solo in quanto \"princ\u00ecpi causali\" indipendentemente da altre loro eventuali caratteristiche.\nIn quest'ultimo caso le considerazioni o confutazioni centrate sulla questione della \"onnipresenza\" non sono valide.\nUna proposta di confutazione comune di questo paradosso riguarda la definizione del \"male\". \u00c8 la questione che occupa pi\u00f9 di frequente il dibattito teologico. L'obiezione pi\u00f9 frequente \u00e8 che il male \u00e8 legato al \"libero arbitrio\" e non sarebbe possibile senza questo. Il libero arbitrio sarebbe la propriet\u00e0 per cui la volont\u00e0 di certe creature dipende solo da s\u00e9 stessa, e non da Dio. \u00c8 facile riconoscere in questa idea una riformulazione del paradosso stesso piuttosto che una effettiva risposta. In senso logico causale, infatti: \nIn generale: il libero arbitrio \u00e8 il concetto che viene pi\u00f9 spesso portato a confutazione del paradosso, ma questo stesso concetto \u00e8 opinabile e a sua volta paradossale. L'idea che il \"libero arbitrio\" esista, o che la sua eventuale esistenza sia \"buona\", costituiscono assiomi indimostrabili, e non sono pertanto accettati da tutti.\nInfine, si osserva che la definizione di \"male\" dovrebbe essere consistente con la pratica (per esempio, tutti cercano di curare le malattie o di difendersi dalle catastrofi naturali, e non considerano \"male\" solo le azioni prodotte da esseri umani) perci\u00f2 \u00e8 comunque opinabile dare una definizione di \"male\" che racchiude solo cose generate dal libero arbitrio, tralasciando per esempio il caso o la natura, che si assume creata da Dio stesso, e mantenere allo stesso tempo una coerenza logica di discorso.\nParadosso della salvezza.\nPossibili confutazioni.\nUn dio che esista in due dimensioni temporali pu\u00f2 essere a conoscenza di ci\u00f2 che ciascuno far\u00e0 e portarsi ovunque nella nostra linea temporale per raggiungere i propri scopi. Il completo libero arbitrio e la completa predestinazione \u00e8 possibile in due dimensioni temporali, bench\u00e9 questo concetto possa essere di difficile comprensione. Questo per\u00f2 implica che in una delle due dimensioni Dio non \u00e8 onnipotente, e il che contraddice il principio dell'onnipotenza.\nIn realt\u00e0 tale paradosso, secondo i suoi detrattori, nascerebbe principalmente da un'erronea interpretazione del passo citato. Lo stesso San Paolo scrive nella Lettera ai Romani (3, 23-24) \"Tutti hanno peccato e sono privi della gloria di Dio, ma sono giustificati gratuitamente per la sua grazia, in virt\u00f9 della redenzione realizzata da Ges\u00f9 Cristo\". Questo passo potrebbe far pensare che tutti gli uomini saranno salvati, come ipotizzato da Hans Urs von Balthasar e Karl Rahner. La concezione di salvezza della Chiesa, a partire dalle lettere di San Paolo, non dipende dalle opere, \"infatti in virt\u00f9 delle opere della legge nessun uomo sar\u00e0 giustificato davanti a lui\" (Rm 3, 20), ma viene concessa gratuitamente, e sta al libero arbitrio dell'uomo accettarla o respingerla.\nMartin Lutero risolse questo paradosso affermando la predestinazione assoluta e l'inesistenza del libero arbitrio. Comunque non \u00e8 assolutamente detto che Dio, avendo lasciato il libero arbitrio, diventi il freddo esecutore di una legge \"superiore a lui stesso\", dal momento che quella legge \u00e8 stata decisa da lui medesimo. In effetti la formulazione stessa del paradosso non sembra in questo senso molto chiara. Piuttosto l'esistenza del libero arbitrio pu\u00f2 mettere in luce la mancata onnipotenza di Dio, che cos\u00ec decide volontariamente di non influire sulle azioni umane."}
{"id": "418927", "revid": "486946", "url": "https://it.wikipedia.org/wiki?curid=418927", "title": "Associazione Cattolica dei Lavoratori Italiani", "text": ""}
{"id": "418929", "revid": "1266208", "url": "https://it.wikipedia.org/wiki?curid=418929", "title": "Serie C 1947-1948", "text": "La Serie C 1947-1948 fu la decima edizione della terza categoria del campionato italiano di calcio.\nStagione.\nUna lunga lista di 288 societ\u00e0, separate nelle tre leghe indipendenti, la Lega Interregionale Nord, la Lega Interregionale Centro e la Lega Interregionale Sud, compose il pi\u00f9 ampio campionato di Serie C di tutti i tempi.\nLa riforma.\nLa FIGC per\u00f2, resasi conto che una tale esagerazione nulla aveva a che spartire con l'idea originaria della Serie C introdotta dodici anni prima, decise che era il momento di una radicale riforma che riportasse ordine non solo in C, ma nell'intera piramide calcistica italiana. L'Assemblea federale svoltasi a Perugia il 29 luglio 1947 deliber\u00f2 una soluzione draconiana: l'abrogazione della Serie C e la sua sostituzione con due nuovi campionati: la \"Terza Serie\", gestita dalla Lega Nazionale e riproposizione di quella che nella riforma del 1928-1929 era la Prima Divisione e nella riforma del 1935 era la Serie C, e il campionato di \"Promozione\", restaurazione della categoria di Promozione abolita nel 1922.\nDal campionato seguente la Terza Serie sarebbe dunque ritornata al suo formato originario a sessanta squadre, e ci\u00f2 signific\u00f2 una colossale opera di sfoltimento dei ranghi del campionato, anche in considerazione del fatto che alla composizione del nuovo organico avrebbe pesantemente contribuito pure la, a sua volta riformata, Serie B, verso la quale fu impossibile la promozione per questa stagione\n. Questa riforma complessiva fu fortemente voluta dal presidente federale Ottorino Barassi, ma a conti fatti essa non fu altro che la pedissequa riproposizione della struttura della piramide calcistica italiana voluta ed attuata dal suo predecessore Leandro Arpinati fra il 1928 e il 1929, col solo cambio della denominazioni di alcune categorie.\nPromozioni e retrocessioni.\nL'enorme massa delle escluse dalla C ma non retrocesse nei campionati regionali di Prima Divisione avrebbe costituito come detto la Promozione, che si sarebbe posta in continuit\u00e0 con quest'ultima edizione della Serie C, tanto da ereditarne la struttura a leghe interregionali ed in questo differenziandosi dall'originaria Promozione dei primi anni Venti, all'epoca gestita regionalmente. Il nuovo torneo avrebbe poi negli anni seguenti subito varie riforme, fino a divenire l'odierna Serie D.\nPer ci\u00f2 che concerne la Serie C, la sua storia non si interruppe invece qui come originariamente programmato. Nel 1948 vinse infatti la tradizione e i vertici della FIGC decisero di conservare tale denominazione, affibbiandola a quella che sulla carta avrebbe dovuto chiamarsi Terza Serie; al contempo fu deliberato un allargamento dei quadri delle categorie riformate.\nLega Interregionale Nord.\nLa Lega Interregionale Nord aveva sede a Torino. Il campionato fu composto da 144 squadre suddivise in nove gironi da 16 societ\u00e0. Il regolamento originario metteva in palio nove posti complessivi per la nuova \"Terza Serie\", mentre le ultime cinque di ogni gruppo sarebbero state retrocesse nelle leghe regionali.\nIl caso Napoli comport\u00f2 per\u00f2 l'allargamento delle squadre iscritte nella nuova \"Serie C\" a ventuno, tra cui tutte le capoliste e le rispettive seconde, mentre infine le condannate alle leghe regionali furono ridotte a tre per girone.\nLega Interregionale Centro.\nLa Lega Interregionale Centro aveva sede a Firenze. Il campionato fu composto da 96 squadre suddivise in sei gironi da 16 societ\u00e0. Il regolamento originario metteva in palio undici posti complessivi per la nuova \"Terza Serie\", mentre le ultime cinque di ogni gruppo sarebbero state retrocesse nelle leghe regionali.\nIl Caso Napoli comport\u00f2 per\u00f2 l'allargamento delle squadre iscritte nella nuova \"Serie C\" a quindici, tra cui tutte le capoliste e le rispettive seconde, mentre infine fu offerta a gran parte delle residue societ\u00e0 la possibilit\u00e0 di mantenersi nella Lega Centro a condizione di soddisfare i parametri richiesti.\nLega Interregionale Sud.\nLa Lega Interregionale Sud aveva sede a Napoli. Il campionato fu composto da 48 squadre suddivise in tre gironi da 16 societ\u00e0. Il regolamento originario metteva in palio cinque posti complessivi per la nuova \"Terza Serie\", mentre le ultime cinque di ogni gruppo sarebbero state retrocesse nelle leghe regionali.\nIl Caso Napoli comport\u00f2 per\u00f2 l'allargamento delle squadre iscritte nella nuova \"Serie C\" a quattordici, in gran parte ripescate, mentre infine fu offerta a tutte le residue societ\u00e0 la possibilit\u00e0 di mantenersi nella Lega Sud a condizione di soddisfare i parametri richiesti.\nQualificazioni.\nIl regolamento originario prevedeva per le leghe Centro e Sud la disputa di triangolari finali fra le seconde classificate, onde eliminare una squadra per lega dalla nuova Terza Serie. Quando essi erano gi\u00e0 in corso, tuttavia, a met\u00e0 luglio il Consiglio federale della FIGC deliber\u00f2 un allargamento dei quadri rispetto a quelli previsti. Le due leghe fecero comunque concludere i triangolari in quanto gi\u00e0 in avanzato stato di disputa. \nFonti e bibliografia.\nGiornali\nLibri:"}
{"id": "418932", "revid": "1944045", "url": "https://it.wikipedia.org/wiki?curid=418932", "title": "Salvatore Accardo", "text": "Con un repertorio che spazia dalla musica barocca a quella contemporanea, \u00e8 considerato uno dei maggiori esponenti della scuola violinistica italiana del Novecento. Compositori quali Salvatore Sciarrino, Franco Donatoni, Luigi Nono, Astor Piazzolla, Walter Piston, Krzysztof Penderecki e Iannis Xenakis gli hanno dedicato alcune loro opere.\nBiografia.\nNato a Torino, da una famiglia originaria di Torre del Greco, figlio di Vincenzo, incisore di cammei e appassionato di musica classica, cresce a Torre del Greco. All'et\u00e0 di 3 anni, imbracciando per la prima volta un violino, suona a orecchio la canzone Lili Marleen e inizia a esercitarsi tra le mura domestiche con l'apporto e l'incitamento della sorella Anna e del cugino Ermanno Corsi. A otto anni inizia gli studi con il maestro napoletano Luigi D'Ambrosio, sostenendo due anni dopo l'esame di compimento inferiore presso il Conservatorio San Pietro a Majella.\nNel 1954 supera il compimento medio con \"dieci e lode\". Nello stesso anno si esibisce in pubblico eseguendo l'integrale dei \"Capricci\" di Niccol\u00f2 Paganini, divenendo uno \u00abdei pochi solisti in grado di eseguirli tutti ventiquattro in una sola serata\u00bb. Nel giugno 1956, appena quindicenne, consegue il diploma in violino. Ascoltato dal conte Guido Chigi Saracini, viene iscritto \"ad honorem\" all'Accademia Chigiana di Siena, perfezionandosi sotto la guida di Riccardo Brengola e Yvonne Astruc (allieva di George Enescu). Torner\u00e0 poi all'Accademia Musicale Chigiana come docente dal 1973 al 1981 e poi dal 2003 a oggi. Nell'ottobre 1958, all'et\u00e0 di 17 anni, vince a Genova il Premio Paganini, divenendo uno dei pi\u00f9 giovani vincitori. Ha collaborato in seguito con le pi\u00f9 importanti orchestre del mondo, sempre riscuotendo successo, ed esibendosi a volte come direttore di formazioni cameristiche.\nNel 1971 ha dato vita al Festival \"Le settimane Musicali Internazionali\" di Napoli in cui il pubblico poteva assistere alle prove. Nel 1979 suona il concerto per violino di Alban Berg nella Sala Verdi del Conservatorio Giuseppe Verdi di Milano per il Teatro alla Scala. Nel 1982 suona assieme a Bruno Giuranna la Sinfonia concertante per violino, viola e orchestra di Mozart, diretto da Claudio Abbado alla Scala. A Genova, la sera del 27 ottobre 1982 bicentenario della nascita di Niccol\u00f2 Paganini, suona i 24 Capricci di Paganini sul Cannone, il Guarneri appartenuto al celebre virtuoso genovese. In occasione delle celebrazioni del Bicentenario Paganiniano, Accardo suona i 24 Capricci in molte altre citt\u00e0. Nel 1985 suona il Concerto per violino di Berg nel Teatro alla Scala.\nLa passione per la musica da camera e l'interesse per i giovani lo hanno portato nel 1986 all'istituzione dei corsi di perfezionamento per strumenti ad arco della Fondazione W. Stauffer di Cremona (insieme a Bruno Giuranna, Rocco Filippini e Franco Petracchi) e nel 1992 alla creazione del \"Quartetto Accardo\". Durante la \"tourn\u00e9e\" effettuata in Estremo Oriente nel novembre 1996, il Conservatorio di Pechino lo ha nominato \"Most Honorable Professor\". Alla fine del 1996 Accardo ha ridato vita all'Orchestra da Camera Italiana (O.C.I.), formata dai migliori allievi dei corsi di perfezionamento della Accademia Stauffer di Cremona. Dal 2004 insegna di nuovo alla Chigiana di Siena nel corso di violino. Possiede diversi violini, tra cui gli Stradivari \"Hart ex Francescatti\" (1727), e l\"'Uccello di Fuoco ex Saint-Exup\u00e9ry\" (1718), oltre a un Guarneri del Ges\u00f9 (1734).\nNel 1974 ha partecipato alla rubrica pubblicitaria televisiva \"Carosello\" pubblicizzando il prosecco Carpen\u00e9 Malvolti.\nDiscografia.\nHa registrato i 24 \"Capricci\" per violino solo op. 1 di Paganini (rimasterizzati poi nel 1999). \u00c8 stato il primo a registrare tutti i sei \"Concerti\" per violino di Paganini. Ha una discografia di circa 50 registrazioni con RCA, Philips, DG, EMI, Sony Classical, Fon\u00e9, Dynamic, ASV, Collins Classics, Durium, PDU, Warner-Fonit e Nuova Era Records."}
{"id": "418939", "revid": "892776", "url": "https://it.wikipedia.org/wiki?curid=418939", "title": "Ermanno Corsi", "text": "Biografia.\nToscano d'origine, si trasferisce giovanissimo a Torre del Greco e infine, nel 1970, a Napoli.\nDopo la maturit\u00e0 classica, si laurea in lettere moderne presso l'Universit\u00e0 degli Studi di Napoli Federico II. Giornalista professionista dal 1960, inizia la propria carriera nelle redazioni di Napoli e Roma de \"Il Tempo\"; passa poi a \"Il Mattino\", diventando inviato speciale, vice-capocronista e redattore della terza pagina. Ha inoltre collaborato a vario titolo con \"Il Giorno, La Repubblica, Roma\" e \"Il Denaro\", nonch\u00e9 coi periodici \"Il Mondo\", \"L'Europeo, Nord e Sud\". Ha poi diretto \"Civilt\u00e0 del Mediterraneo\", organo stampa consortile di 11 atenei italiani. \nNel 1978 entra in Rai, venendo assegnato alla sede di Napoli, ove \u00e8 rimasto fino al 2004: caporedattore del TG Regione della Campania, lo ha condotto regolarmente, cos\u00ec come alcune tribune politiche.\n\u00c8 stato presidente dell'Ordine dei giornalisti della Campania dal 1989 al 2007, e ha avuto ruoli dirigenziali nella Federazione Nazionale della Stampa Italiana e nell'Associazione napoletana della stampa. Cittadino onorario di sei comuni campani, \u00e8 stato nominato commendatore al merito della Repubblica italiana. \u00c8 cugino del famoso violinista Salvatore Accardo."}
{"id": "418941", "revid": "6923", "url": "https://it.wikipedia.org/wiki?curid=418941", "title": "Movimento Adulti Scout Cattolici Italiani", "text": "Il Movimento Adulti Scout Cattolici Italiani (MASCI) \u00e8 un'organizzazione cattolica di scautismo adulto.\nStoria.\nPassato il periodo della ricostruzione dello scautismo giovanile (che era stato cancellato dal fascismo per dare spazio alle organizzazioni di regime e perch\u00e9 gli ideali fascisti mal si conciliavano con quelli scout), Mario Mazza, uno dei fondatori del ramo cattolico del movimento in Italia, intu\u00ec che passati gli anni del periodo educativo, anche coloro che non avessero voluto o potuto, per qualsivoglia motivo, fare o continuare il servizio di educatori nel movimento, avrebbero potuto voler continuare a vivere l'avventura scout.\nInizialmente, ci\u00f2 avvenne attraverso le \"Compagnie dei Cavalieri di San Giorgio\", composte da soci adulti dell'Associazione Scouts Cattolici Italiani (ASCI).\nNel 1954, invece, nacque un'associazione apposita, il MASCI, appunto.\nDa quell'idea si svilupp\u00f2 un movimento di adulti, inizialmente tutti provenienti dallo scautismo giovanile, con il requisito di aver preso la partenza nell'ASCI (dunque solo ragazzi e uomini).\nMan mano l'ambito del MASCI si allarg\u00f2 fino ad accogliere anche altri adulti che si riconoscevano nel modello educativo proposto dal fondatore, (Robert Baden-Powell o pi\u00f9 semplicemente \"B.-P.\"), anche non passati dall'ASCI, e soprattutto aprendosi anche alle donne.\nIl 23 ottobre 2004 Papa Giovanni Paolo II ricevette in udienza generale in Piazza San Pietro sia il MASCI che l'AGESCI. Il MASCI celebrava il cinquantesimo anniversario della fondazione, mentre per l'AGESCI era il trentesimo anniversario della fusione dei due movimenti cattolici dello scautismo (ASCI) e del guidismo (AGI).\nSabato 8 novembre 2014 Papa Francesco ha ricevuto in Udienza Speciale in Aula Paolo VI il MASCI (circa 7.000 partecipanti), in occasione del 60\u00ba anniversario della fondazione. L'evento \u00e8 stato preceduto e seguito da altri mini-eventi, convegni e festeggiamenti, svoltisi a Sacrofano dal 7 al 9 novembre 2014.\nRelazioni istituzionali.\nIl MASCI appartiene alla International Scout and Guide Fellowship (ISGF), organizzazione analoga all'Organizzazione Mondiale del Movimento Scout (OMMS/WOSM) e all'Associazione Mondiale Guide ed Esploratrici (AMGE/WAGGGS), ma che si rivolge allo scautismo adulto. In Italia l'unica associazione riconosciuta dall'ISGF \u00e8 il MASCI.\nCollabora con la Federazione Italiana dello Scautismo, con l'Associazione Guide e Scouts Cattolici Italiani e con tutte le realt\u00e0 che si rifanno ai principi e al metodo scout\nDal 2000 \u00e8 presente anche una Comunit\u00e0 del MASCI a San Marino, formata da adulti gi\u00e0 appartenenti all'Associazione Guide Esploratori Cattolici Sammarinesi (AGECS).\nOrganizzazione.\nOggi il movimento \u00e8 diffuso in tutta Italia ed ha una sua struttura propria.\nL'unit\u00e0 di base del movimento a livello cittadino \u00e8 la comunit\u00e0, guidata da un \"Magister\". Poi vi \u00e8 la struttura regionale guidata dal segretario regionale, coadiuvato da un Assistente Ecclesiastico regionale. Alcune regioni sono divise in \"zone\", nelle quali viene individuato il \"coordinatore di zona\", referente del segretario regionale per quella determinata area della regione: questa divisione \u00e8 necessaria in regioni particolarmente grandi o con un numero troppo elevato di comunit\u00e0. Il coordinatore di zona \u00e8 comunque una figura priva di potere decisionale e operativo e funge solo da collegamento fra le comunit\u00e0 e la Regione.\nA livello nazionale il MASCI si compone del Consiglio Nazionale, organismo decisionale, e del Comitato Esecutivo, organismo operativo. Il consiglio nazionale \u00e8 composto da 10 membri eletti dai delegati delle comunit\u00e0 durante l'Assemblea Nazionale (che si tiene ogni tre anni) e da tutti i segretari regionali. Durante l'assemblea nazionale vengono eletti anche il Segretario Nazionale ed il Presidente Nazionale. Inoltre importanti all'interno del movimento sono le figure dell'Assistente Ecclesiastico Nazionale e del Segretario Internazionale.\nIl MASCI ha un proprio organo ufficiale, il mensile \"Strade Aperte\", con un quadimensile di approfondimento dei temi di interesse generale, \"I quaderni di Strade Aperte\". Il direttore fa parte di diritto del consiglio nazionale e del comitato esecutivo.\nCampi di attivit\u00e0 del MASCI.\nLe singole comunit\u00e0 agiscono nell'ambito dell'educazione permanente degli adulti utilizzando come strumenti caratterizzanti:\n- la vita di comunit\u00e0,\n- il sostegno ad esperienze comunitarie e personali di servizio,in diversi campi della cittadinanza attiva, del volontariato, dalla protezione civile, al sostegno allo scautismo giovanile, ad attivit\u00e0 di impegno sociale sia locali che di sostegno a progetti nei paesi in difficolt\u00e0. \n- la \"strada\"\nSono da menzionare interventi nelle zone terremotate o alluvionate, il recupero di aree di protezione ambientale, la partecipazione a diversi progetti in Albania, e almeno quattro progetti di sostegno in diverse zone dell'Africa (Burundi, Kenya, Eritrea, Tanzania e Mali).\nL'organizzazione.\nGli iscritti del MASCI fanno parte di una Comunit\u00e0, a volte presente presso una Parrocchia, guidata da un \"Magister\". Ogni comunit\u00e0 ha una \"Carta di Comunit\u00e0\", un documento che viene elaborato dalla singola comunit\u00e0 richiamando necessariamente l'adesione al Patto Comunitario, allo Statuto ed al Regolamento del MASCI, e contenente i principi cui si ispira la Comunit\u00e0: la rotta segnata da Baden-Powell, la Legge Scout e la Promessa Scout. Tale documento viene rielaborato ogni qual volta la Comunit\u00e0 ne avverte la necessit\u00e0, secondo le regole ivi contenute, e viene condiviso e sottoscritto dai partecipanti.\nGli associati al MASCI sono tenuti a rinnovare la Promessa Scout, ogni anno, mentre i nuovi associati la formulano (se ancora non scout) per la prima volta in una cerimonia. che viene svolta secondo la tradizione della Comunit\u00e0 stessa. Nel Lazio, ad esempio, si celebra una sola volta l'anno nella festa di San Giorgio, patrono degli scout, presso la Chiesa di San Giorgio al Velabro a Roma.\nGli associati indossano l'uniforme scout, che per gli adulti MASCI \u00e8, attualmente, costituita da una camicia grigia, un maglione e un pantalone blu scuro, e il fazzolettone celeste al collo con il simbolo ISGF. L'uniforme \u00e8 indossata nei momenti di vita comunitaria e nelle cerimonie solenni, secondo le indicazioni del \"magister\".\nIl MASCI pubblica la rivista \"Strade Aperte\", che viene inviata ad ogni associato."}
{"id": "418944", "revid": "2034231", "url": "https://it.wikipedia.org/wiki?curid=418944", "title": "Joanna Russ", "text": "Biografia.\nLa Russ si fece notare inizialmente nel mondo della fantascienza, all'inizio degli anni settanta, un periodo in cui le donne iniziavano a essere presenti in grande numero in questo genere letterario. Si pu\u00f2 dire, ed \u00e8 stato detto, che la fantascienza era un genere dominato da autori maschi, spesso ritenuti scrivere per un pubblico prevalentemente maschile; per contro la Russ fu una delle autrici pi\u00f9 franche nello sfidare questo dominio maschile del genere.\nUn esempio notevole \u00e8 nel suo romanzo, \"We Who Are About To\", una furba variazione di un tema consolidato della fantascienza: un gruppo di viaggiatori spaziali sperduto su un pianeta disabitato, decide di dover formare una colonia e \"perpetuare la specie\". Uno dei naufraghi \u00e8 una donna che non ha particolare desiderio di essere parte di questa impresa. Quando gli altri cercano di costringerla a far parte della colonia, lei si ribella.\nFra le opere di fantascienza della Russ la pi\u00f9 nota, anche a livello internazionale, \u00e8 per\u00f2 \"Female Man\" (\"The Female Man\", 1975), opera d'avanguardia e apologo su come societ\u00e0 differenti possano produrre differenti versioni della stessa persona, e su quale interazione sia possibile, soprattutto di fronte al sessismo.\nOltre alla sua opera come scrittrice di fantascienza e fantasy (molte delle sue prime opere pubblicate sono brevi racconti horror), \u00e8 stata anche autrice teatrale e saggista, ben nota per lavori come la raccolta di saggi \"Magic Mommas, Trembling Sisters, Puritans &amp; Perverts\" e il suo studio sul femminismo moderno, \"What Are We Fighting For?\".\nLa Russ era dichiaratamente lesbica e la tematica lesbico-femminista, trattata da un punto di vista politico, costituisce un elemento importante nelle sue opere.\nOpere.\nRomanzi\nRomanzi brevi\nSaggistica"}
{"id": "418947", "revid": "1305772", "url": "https://it.wikipedia.org/wiki?curid=418947", "title": "Intelligenza ambientale", "text": "La nozione di intelligenza ambientale (in inglese ambient intelligence e in sigla AmI), attualmente riguarda lo scenario nel quale gli uomini vivono circondati da una tecnologia informatica e telematica, ovvero da dispositivi con capacit\u00e0 computazionali e di connessione in rete, che si mettono a loro disposizione in modo non invadente.\nQuesto concetto \u00e8 stato sviluppato dall'ISTAG, Information Society Technologies Advisory Group, gruppo di consulenza della direzione generale Societ\u00e0 dell'informazione e mezzi di comunicazione della Commissione europea. La prospettiva dell'AmI pone in rilievo le caratteristiche di \"user-friendliness\", il supporto a servizi efficienti e distribuiti, il potenziamento degli utenti e il sostegno alle interazioni umane. Questa visione assume che si verifichi un avanzamento dalla attuale disponibilit\u00e0 di personal computer verso la diffusione di dispositivi di vari generi inseriti in modo non invadente nei nostri ambienti e accessibili attraverso interfacce intelligenti.\nPer far diventare l'AmI una realt\u00e0 sono necessarie svariate tecnologie chiave:\nIn sintesi sono necessari sistemi e tecnologie altamente sensibili, responsivi, interconnessi, contestualizzati, trasparenti e intelligenti."}
{"id": "418950", "revid": "37401", "url": "https://it.wikipedia.org/wiki?curid=418950", "title": "Inferno - Canto primo", "text": "Il canto primo dell'\"Inferno\" di Dante Alighieri funge da proemio all'intero poema, e si svolge prima nella selva e poi sul pendio che conduce al colle; siamo nella notte tra il 7 e l'8 aprile 1300 (Venerd\u00ec Santo), o secondo altri commentatori tra il 24 e il 25 marzo 1300 (anniversario dell'Incarnazione di Ges\u00f9 Cristo).\nQui Dante incontra Virgilio, che lo accompagner\u00e0 nella visita dell'Inferno, prima tappa della sua purificazione dal peccato.\nSintesi.\nDante ha trentacinque anni (nel mezzo, cio\u00e8 a met\u00e0 della sua vita) quando si ritrova, avendo smarrito la \"giusta via\" (retta via), in una selva oscura, allegoria della perdizione e del peccato. Pi\u00f9 egli si incammina, pi\u00f9 questa via diventa cupa, buia e paurosa. A un certo punto, essendo sera, egli si rende conto che ormai si \u00e8 perso e che non pu\u00f2 pi\u00f9 uscire. Dunque decide di trascorrere la notte l\u00ec. Al mattino, Dante nota che a svegliarlo sono i raggi del sole, che rappresentano seppur allegoricamente la presenza di Dio nella \"Commedia\". Allora grazie alla luce del sole che gli infonde coraggio, forza ed energia, decide di continuare ad esplorare. Appena iniziata la salita del colle, tre fiere (una lonza, cio\u00e8 una lince dal mantello variegato, un leone con la testa alta e con rabbiosa fame e una lupa che, per la sua magrezza, sembrava piena di ogni brama) impediscono il suo cammino a tal punto che, perduta la speranza di raggiungere la vetta, il poeta viene respinto nella valle della perdizione e cade dal colle.\nAll'improvviso per\u00f2, scorge una figura, alla quale chiede se sia un uomo in carne ed ossa o uno spirito. Ad essa, con animo accorato, chiede aiuto: \u00e8 l'anima di Virgilio.\nAnalisi del canto.\nLa selva - vv. 1-12.\n\"Nel mezzo del cammin di nostra vita / mi ritrovai per una selva oscura / ch\u00e9 la diritta via era smarrita\". Nel primo verso della \"Divina Commedia\", Dante pone l'accento subito su come la sua sia un'esperienza collettiva, usando l'aggettivo \"nostra\" invece di \"mia\"; per lui la met\u00e0 della vita di un individuo sono i trentacinque anni, poich\u00e9 riteneva che l'et\u00e0 media di un uomo fosse di 70 anni (lo scrisse nel \"Convivio\", , a sua volta citando dal \"Libro dei Salmi\"), ed \u00e8 proprio da questa indicazione che \u00e8 stato ricavato l'anno della sua nascita, il 1265. Egli parla infatti nel 1300, un anno altamente simbolico, nel quale si svolse il primo giubileo; inoltre la parola \"cammin\" introduce gi\u00e0 il tema del viaggio che il poema tratta. Il primo verso riecheggia un passo del \"Libro di Isaia\" (38,10): \"Io pensavo: nel mezzo dei miei giorni me ne andr\u00f2, alle porte degli inferi sar\u00f2 trattenuto per il resto dei miei anni, non vedr\u00f2 pi\u00f9 il signore nella terra dei vivi\".\nAlcuni critici hanno avanzato un'avvalorata teoria riguardo al valore dell'aggettivo \"nostra\", che sarebbe da attribuire alla volont\u00e0 di Dante di inserire nei versi della Commedia la maggiore quantit\u00e0 di nozioni culturali possibile: l'aggettivo, infatti, potrebbe essere riferito alla cosiddetta \"teoria del grande anno storico\". Questa teoria fu naturalmente argomentata dagli stoici in epoca antica: secondo loro, la durata della vita del mondo \u00e8 di 1300 anni, all'inizio dei quali i pianeti (ovviamente nella teoria geocentrica) erano tutti perfettamente allineati; secondo questa teoria, di conseguenza, nel momento in cui, 13000 anni pi\u00f9 tardi fosse accaduto ancora, il mondo sarebbe stato vittima di un grande incendio da cui poi si sarebbe rigenerata una nuova terra popolata da una nuova umanit\u00e0. la teoria degli stoici, quindi, pone Dante nel momento preciso dell'anno a met\u00e0 di 1300, perci\u00f2 possiamo affermare che il 1300 \u00e8, per gli stoici, il 6500\u00ba anno dalla creazione del mondo. Possiamo affermare questa teoria escatologica sulla base di alcuni complicati calcoli che possiamo svolgere all'interno della Commedia. Stando a questi calcoli, e alla teoria stoica in s\u00e9 e per s\u00e9, l'allineamento dei pianeti sarebbe dovuto avvenire l'8 giugno 2007. Non c'\u00e8 stato nessun incendio rigeneratore ed escatologico, ma la presenza di una teoria proveniente dalla filosofia stoica nella Divina Commedia \u00e8 affascinante e davvero fondatissima, nonostante l'ipotesi pi\u00f9 accreditata continui ad essere quella del Dante trentacinquenne che, dopo la morte di Beatrice, si trova in una selva fatta non solo di peccato e perdizione, ma anche di grande e terribile dolore.\nL'azione inizia \"in medias res\". Ci\u00f2 permette a Dante di evitare alcuni punti \"scomodi\" della narrazione, durante i quali finge di non ricordare le cose, sviene o \u00e8 comunque assente a livello intellettivo, anche se fisicamente c'\u00e8 sempre. Il poeta si \u00e8 smarrito in una selva oscura, secondo un senso allegorico un momento difficile della vita del poeta e pi\u00f9 in generale la cosiddetta \"selva del peccato\" o dell'errore. Come noto cronotopo, la selva oscura rappresenta la perdizione e l'errore nella Commedia analogamente a quanto avviene nella favolistica popolare. La \"diritta via\" invece rappresenta chiaramente la rettitudine, e quindi il cronotopo opposto, (opposto di \"devianza\") morale, spirituale, eccetera.\nE che dolore, che paura, \u00e8 per il Dante-narratore (nel flashback con il quale \u00e8 raccontato tutto il poema) ricordare la \"durezza\" delle \"selva selvaggia\", intricata e difficile.\nQuesta selva (ovvero il peccato) era cos\u00ec amara che la morte \u00e8 una cosa appena peggiore (intesa come la dannazione), ma per poter parlare del bene che il poeta vi incontr\u00f2 egli si appresta di buon grado a rivivere quell'esperienza: \u00e8 il concetto di \"commedia\" stessa, che da un inizio duro e difficile si coroner\u00e0 con un lieto fine.\nDante non ricorda bene come ha fatto a smarrirsi, a causa di un torpore dei sensi che gli fece perdere la \"verace\" via (anche qui \u00e8 chiaro il senso allegorico sotto al mero avvenimento).\nTuttavia, nonostante questa prima descrizione negativa, Dante ci fa notare che c'\u00e8 sempre una speranza di salvezza: infatti la retta via \u00e8 \"smarrita\", non perduta; ci\u00f2 ci rimanda al fatto che quest'opera \u00e8 pur sempre una \"commedia\" con inizio negativo (l'inferno) e finale positivo (il paradiso).\nIl colle illuminato dal sole - vv. 13-60.\nA un certo punto Dante arriva ai piedi di un colle (o \"dilettoso monte\" al v. 77) dove termina la selva (la \"valle\"), dietro il quale sta sorgendo il sole e che calma un po' la sua inquietudine. La luce simboleggia la Grazia divina, che illumina il cammino umano, quindi il colle \u00e8 una via di salvezza, da alcuni interpretato come la felicit\u00e0 terrena alla quale ogni uomo tende naturalmente. Dante crede di poter raggiungere il colle con le sue forze e inizia a passare quella paura che gli aveva colmato il cuore nella notte passata \"con tanta pieta\", con tanto dolore. I versi danteschi (...\"al pi\u00e8 di un colle giunto\"...\"guardai in alto\"...\"Allor fu la paura un poco queta\"...vv. 13-19) richiamano quelli di un \"salmo\" biblico (CXX, 1): \"Alzai i miei occhi verso un monte dal quale mi verr\u00e0 il soccorso\".\nLa prima similitudine del poema \u00e8 proprio dedicata a questo senso di sollievo: come colui che scampato da annegamento arriva con fatica alla riva marina e si guarda indietro per rivedere quell'acqua \"perigliosa\", cos\u00ec Dante si gira per vedere quel passaggio \"che non lasci\u00f2 gi\u00e0 mai persona viva\". Quest'ultimo passaggio \u00e8 un po' oscuro perch\u00e9 \u00e8 ambiguo se il soggetto sia il passo o la persona, e in ogni caso vuol dire che nessuno \u00e8 immune dal peccato o che nessuno pu\u00f2 uscirne senza la luce della Grazia divina.\nDante si riposa un attimo e riparte, in salita (con una perifrasi, \"s\u00ec che'l pi\u00e9 fermo sempre era 'l pi\u00f9 basso\", ossia in modo che il piede fermo fosse pi\u00f9 in basso rispetto a quello che avanza nel passo).\nLa salita \u00e8 appena iniziata quando appare una lonza leggera e molto veloce, coperta da una pelliccia maculata, che non si vuole togliere davanti a Dante, anzi lo ricaccia indietro, con paronomasia indicante l'esitazione, tramite balbettamento simulato, di Dante spaventato. La lonza, cos\u00ec come gli altri animali che seguiranno, sono simboli di virt\u00f9 o debolezze specifici, secondo le indicazioni dei bestiari medievali, e in questo caso gli antichi commentatori sono tutti concordi nell'indicarla come simbolo di lussuria o di invidia (sta ad indicare Firenze).\nDante non dice se questa lonza si avvicini o scappi, ma inserisce uno stacco sull'ora: \u00e8 il tempo del mattino nel quale il sole saliva con quelle stelle (quella costellazione) che erano con lui al momento della Creazione: la prima costellazione dello zodiaco \u00e8 l'ariete, quindi era un tempo vicino all'equinozio di primavera, momento propizio dell'anno che fa sperare a Dante di poter evitare quella fiera \"a la gaetta pelle\", cio\u00e8 maculata.\nMa la speranza \u00e8 subito cancellata dall'apparizione di un leone, che pare andare incontro a Dante con la testa alta e con \"rabbiosa fame\", di tale impeto che pareva che l'aria \"ne tremesse\" (la voce \"tremesse\" \u00e8 un \"hapax legomenon\": da alcuni \u00e8 considerata una \"lectio difficilior\", da altri un errore per \"temesse\"). Il leone viene indicato come simbolo di superbia. \nSubito appare anche una lupa, carica dei segni del corpo e nella magrezza di tutta la sua bramosia. Essa avrebbe secondo Dante reso infelice la vita di molte altre genti e gli si avvicina con aspetto talmente spaventoso che Dante perde tutta la speranza di raggiungere il colle. La lupa \u00e8 la bestia pi\u00f9 pericolosa ed \u00e8 indicata come simbolo di avidit\u00e0 (la Chiesa, che vuole sempre di pi\u00f9) - (e non, come \u00e8 erronea credenza, di avarizia; infatti, l'avarizia indica la tendenza a tenere per s\u00e9 e non donare ci\u00f2 che gi\u00e0 si possiede; l'avidit\u00e0, o cupidigia o bramosia, indica la volont\u00e0 di possedere un bene in quantit\u00e0 sempre maggiore): l'attaccamento a questi beni \u00e8 il pi\u00f9 radicato nell'uomo e il pi\u00f9 difficile da superare. Infatti Dante, come un avaro o un giocatore d'azzardo che tutto acquista finch\u00e9 non perde tutto, si sente adesso triste e sconfortato, per via della bestia \"senza pace\", cio\u00e8 implacabile. La lupa si avvicina a poco a poco e respinge Dante dove \"'l sol tace\", cio\u00e8 nella selva del peccato.\nAltri indicano le tre bestie anche come simboli delle tre categorie di peccati che corrispondono alle zone dell'Inferno: incontinenza (lonza), violenza (leone) e frode (lupa). Altri ancora ne fanno un'interpretazione politica dei poteri deviati che reggevano l'Italia medievale: la lupa come la Roma papale (si pensi alla lupa capitolina), il leone come l'Impero e la lonza come i principi feudatari. Tuttavia, delle tre fiere, la lupa \u00e8 quella che ha suscitato pi\u00f9 problemi di interpretazione: se alcuni, come Singleton, l'associano alla frode, altri grandi commentatori danteschi, come Gorni, la identificano come l'invidia.\nEvidentemente Dante ha attinto l'idea delle fiere da un passo biblico del \"profeta Geremia\" (V, 6): \"Per questo li azzanna il leone della foresta, il lupo delle steppe ne fa scempio, il leopardo sta in agguato vicino alle loro citt\u00e0: quanti escono saranno sbranati, perch\u00e9 si sono moltiplicati i loro peccati, sono aumentate le loro ribellioni.\"\nUno spazio spiritualizzato.\nNel primo canto lo spazio \u00e8 presentato secondo la contrapposizione basso-alto (valle-colle), a cui corrisponde l'antitesi buio-luce di origine liturgica: essa indica l'eterna lotta fra il bene e il male, tra il peccato e la Grazia, infatti rimanda alle parole evangeliche di Ges\u00f9 Cristo: \"Io sono la luce del mondo, chi mi segue non cammina nelle tenebre\". (\"Vangelo di Giovanni\", 12). L'opposizione spaziale \u00e8 anche indicatrice della gerarchia morale peccato-salvezza: la \"selva oscura\" (v. 2) \u00e8 collocata in \"basso loco\" (v. 61), rispetto al colle che \u00e8 posto in alto ed \u00e8 illuminato; \u00e8 priva di luce in quanto non \u00e8 illuminata dal sole \"che mena dritto altrui per ogni calle\" (v. 18).\nApparizione di Virgilio - vv. 61-99.\nMentre Dante non solo torna indietro, ma \"rovina\", cio\u00e8 precipita ripiombando nella selva peccaminosa, improvvisa ecco un'altra apparizione dal nulla di questo canto: qualcuno, che sembra fioco per essere stato a lungo in silenzio (\"chi per lungo silenzio parea fioco\", con ossimoro, si vedr\u00e0 presto che rappresenta la Ragione a lungo sopita), si manifesta davanti agli occhi di Dante e il poeta si rivolge a lui impaurito chiedendogli misericordia, sia che sia \"ombra\", cio\u00e8 anima trapassata, od \"omo certo\", cio\u00e8 vivo.\nSubito la figura risponde: (parafrasi) \"Non sono un uomo, ma uomo fui\"; e come per presentare un biglietto da visita specifica che i suoi genitori furono lombardi, anzi mantovani entrambi; e che nacque \"sub Iulio\", cio\u00e8 al tempo di Giulio Cesare, anche se non lo vide (\"ancor che fosse tardi\"), e visse sotto il buon Augusto al tempo degli \"dei falsi e bugiardi\", cio\u00e8 del paganesimo. \"Poeta fui e cantai del valente figlio di Anchise che venne da Troia dopo che la superba \"Ilion\" (altro nome di Troia) venne incendiata\": sta parlando di Enea e dell'\"Eneide\".\nDa notare un \"anacronismo\" da parte di Dante: al tempo in cui visse Virgilio, la Lombardia non aveva ancora questo nome in quanto esso deriva dalla popolazione barbara dei Longobardi; e quindi lo stesso Virgilio non dovrebbe dire che i suoi genitori \"furono lombardi\".\nPoi fa una domanda direttamente a Dante: \"\u00abMa tu perch\u00e9 ritorni a tanta noia? \"(inteso come dolore, angoscia)\" / perch\u00e9 non sali il dilettoso monte / ch'\u00e8 principio e cagion di tutta gioia?\u00bb\".\nDante ha riconosciuto il suo maestro e lo chiama per nome, vergognandosi un po' per la sua importanza: (parafrasi) \"Sei tu quel Virgilio e quella la fonte di tanto parlare come un fiume? Tu che sei l'onore e il lume degli altri poeti, fa' che mi valga il lungo studio e il grande amore avuto per la tua opera: tu sei il mio maestro e il mio \"autore\" (autorit\u00e0), sei l'unico dal quale presi quel bello stile (poetico) che mi ha reso onore.\"\nNella commedia, Virgilio \u00e8 l'allegoria della ragione.\nDopo essersi raccomandato cos\u00ec animatamente, Dante chiede al \"famoso saggio\" se pu\u00f2 aiutarlo con quella bestia che lo ha fatto tornare indietro e che gli fa tremare \"le vene e i polsi\". Virgilio allora indica a Dante, che ha iniziato a piangere, come a lui convenga iniziare un altro viaggio per uscire da questo luogo, perch\u00e9 la lupa non lascia passare nessuno ma anzi arriva a uccidere chi tenta di passare a causa della sua natura malvagia: essa non soddisfa mai la sua \"bramosa voglia\" e, anzi, dopo aver mangiato \u00e8 pi\u00f9 affamata di prima; molti sono gli uomini (animali) che si fanno vincere dalla cupidigia (che la cupidigia lega a s\u00e9) e saranno ancora molti, fino alla venuta di un salvatore (il veltro) che uccider\u00e0 la lupa con dolore.\nIl fatto che Dante chiami quest'animale \"lupa\" e non \"lupo\" potrebbe essere indice di come egli volesse forse alludere anche alla lupa capitolina, cio\u00e8 a Roma, sede del papato corrotto.\nDante sceglie come sua guida Virgilio per diversi motivi:\nProfezia del veltro - vv. 100-111.\nStava dicendo Virgilio quindi che la lupa vivr\u00e0 indisturbata finch\u00e9 \"'l veltro / verr\u00e0, che la far\u00e0 morir con doglia\".\nIl veltro, nel linguaggio tecnico dell'attivit\u00e0 venatoria, \u00e8 un termine che indica il cane da caccia (si confronti l'uso per esempio in Inferno, XIII v. 126): quindi Dante resta nell'allegoria animalesca e spiega che un cane da caccia far\u00e0 finalmente morire dolorosamente questa lupa dell'avidit\u00e0, cacciandola (terzina ai vv. 109-111) di citt\u00e0 in citt\u00e0 (\"villa\" qui \u00e8 un francesismo), finch\u00e9 non l'avr\u00e0 \"rimessa ne lo 'nferno\" da dove il primo invidioso (Lucifero, l'angelo ribelle) la fece uscire.\nvv 111. \"l\u00e0 onde 'nvidia prima dipartilla\": secondo un'altra interpretazione filologica \"prima\" sta a significare: la prima volta, quindi il momento del peccato originale di Eva. L'assenza dell'articolo rende questa ipotesi pi\u00f9 realistica rispetto a quella che identifica lucifero come:'nvidia prima'\nSu chi o cosa simboleggiasse questo veltro nessuno ha potuto ancora dare una spiegazione sicura e univoca e di fatto ci\u00f2 resta uno dei pi\u00f9 celebri enigmi del poema. Due terzine descrivono questo veltro come \"salvatore\" che non sar\u00e0 cibato n\u00e9 dalle terre n\u00e9 dal denaro (\"peltro\", inteso come metallo), ma da sapienza, amore e virt\u00f9; la sua nazione sar\u00e0 tra feltro e feltro; e sar\u00e0 la salvezza di quell'umile Italia per la quale morirono di ferite la vergine Camilla, Turno, Eurialo e Niso.\nA parte gli ultimi due versi che citano l'Eneide, il significato degli attributi del veltro non \u00e8 chiaro: il cibo del veltro sono le virt\u00f9 spirituali che richiamano la Trinit\u00e0 e che potrebbero riferirsi o a un personaggio in particolare sia laico che religioso, o a un'entit\u00e0 presente o futura; la sua nascita sar\u00e0 tra \"feltro e feltro\" cio\u00e8 tra panni umili o tra tonache monastiche, o tra il feltro che si usava per foderare le urne per le elezioni dei magistrati? Oppure in senso geografico tra Feltre e Montefeltro, alludendo magari a Cangrande della Scala i cui territori si estendevano pressappoco tra quelle due localit\u00e0? O Arrigo VII? O Uguccione della Faggiuola? O il ritorno di Cristo?\nLa questione probabilmente non verr\u00e0 mai svelata perch\u00e9 Dante qui usa un linguaggio particolarmente sibillino anche perch\u00e9 tra le tante profezie della \"Commedia\" questa \u00e8 l'unica profezia \"vera\", che non consistesse cio\u00e8 in un fatto gi\u00e0 avveratosi all'epoca quando Dante scrisse il testo. Le dottrine profetiche al tempo di Dante si andavano diffondendo. In particolare si ricordano quelle del frate calabrese Gioacchino da Fiore.\nIl viaggio nell'oltretomba - vv. 112-136.\nContinuando nella risposta di Virgilio alle questioni di Dante, il poeta latino a questo punto consiglia a Dante di seguirlo in un viaggio da lui guidato, attraverso il \"loco etterno\" (il regno dell'oltretomba, dove tutto \u00e8 eterno, a differenza della fugacit\u00e0 del mondo dei vivi): nell'Inferno udir\u00e0 le disperate grida e vedr\u00e0 gli antichi spiriti dolenti che invocano la \"seconda morte\" (l'annichilimento totale per fermare le loro sofferenze); nel Purgatorio vedr\u00e0 coloro che sono contenti nei loro supplizi perch\u00e9 hanno la speranza di ascendere alle \"beate genti\"; nel Paradiso, se ci vorr\u00e0 salire, ci sar\u00e0 un'anima pi\u00f9 degna di lui ad accompagnarlo, poich\u00e9 l'imperatore dei cieli (Dio) non vuole che Virgilio vada per la sua \"citt\u00e0\" perch\u00e9 egli non \u00e8 cristiano quindi fu \"ribelle\" alla sua legge. Dio infatti, prosegue Virgilio, \"impera\" dappertutto (nel linguaggio giuridico \"ha giurisdizione\") ma \"regge\" (\"regna direttamente\") in Paradiso e beato chi \u00e8 eletto ad andarvi (\"Oh felice colui cu' ivi elegge!).\"\nDante risponde che \u00e8 d'accordo per la descrizione data di Dio (\"io ti richeggio\") e per sfuggire al male della selva o al \"peggio\" della dannazione egli accetta di compiere il viaggio-pellegrinaggio, in modo che possa vedere la porta di San Pietro e coloro che Virgilio dipinge cos\u00ec mestamente, cio\u00e8 i dannati.\nAllora Virgilio parte e Dante gli \"tiene dietro\", cio\u00e8 lo segue in fila..."}
{"id": "418952", "revid": "110157", "url": "https://it.wikipedia.org/wiki?curid=418952", "title": "Resende (Rio de Janeiro)", "text": "Resende \u00e8 un comune del Brasile nello Stato di Rio de Janeiro, parte della mesoregione del Sul Fluminense e della microregione della Vale do Para\u00edba Fluminense.\nGeografia.\nIl clima di Resende \u00e8 tropicale di altitudine, con temperatura media annuale di 26\u00a0\u00b0C. Le maggiori precipitazioni sono nel periodo che va da novembre a marzo.\nEconomia.\nTra le citt\u00e0 storiche del Brasile Coloniale, \u00e8 anche il municipio pi\u00f9 antico della regione e sorge lungo la \"Via Dutra\", l'autostrada che collega Rio de Janeiro a San Paolo.\nResende \u00e8 un importante polo industriale del settore automobilistico, con uno stabilimento Volkswagen, uno del gruppo PSA Peugeot Citro\u00ebn ed uno stabilimento Nissan, del settore siderurgico, nonch\u00e9 chimico-farmaceutico (Novartis). \u00c8 inoltre sede della F\u00e1brica de Combust\u00edvel Nuclear, l'unica in Brasile in grado di effettuare l'arricchimento dell'uranio.\nResende \u00e8 inoltre sede di un'importante Accademia Militare dell'esercito brasiliano chiamata \"Academia Militar das Agulhas Negras\" (AMAN).\nNelle sue vicinanze sorge una attrazione turistica che presenta caratteristiche curiose, Penedo."}
{"id": "418953", "revid": "101532480", "url": "https://it.wikipedia.org/wiki?curid=418953", "title": "Ovsij Hryhorovy\u010d Liberman", "text": "Il \"nuovo corso\" dell'economia dell'Unione Sovietica, il maggiore decentramento nella pianificazione ed il successivo incoraggiamento degli incentivi economici alla produzione a cavallo tra gli anni sessanta e settanta derivarono in gran parte dall'influenza di Liberman, professore di economia all'Universit\u00e0 di Charkiv.\nNato in un paesino dell'Ucraina da famiglia ebrea, Liberman sempre neg\u00f2 che il liebermanismo possa considerarsi un ritorno all'economia di tipo capitalistico, sottolineando che la maggiore autonomia concessa alle imprese si inquadra in una pianificazione centralizzata, e che le imprese sono responsabili verso lo Stato, e non verso privati.\nLe proposte di Liberman per una riforma economica furono pubblicate nel 1956 e nel 1959 in \"Bol'\u0161evik\", la principale rivista teorica e politica del Comitato Centrale del PCUS, e all'inizio non suscitarono grande interesse.\nTuttavia la sua idea centrale di usare i profitti sul capitale investito come criterio principale per calcolare la produttivit\u00e0 delle imprese socialiste attir\u00f2 l'attenzione dei maggiori economisti sovietici, e specialmente di Vasilij Sergeevi\u010d Nem\u010dinov. Questi convinse Chru\u0161\u010d\u0451v a far pubblicare il 9 settembre 1962 sulla Pravda un articolo di Liberman, che segn\u00f2 l'inizio di una nuova era nell'economia sovietica.\nDa allora in poi non manc\u00f2 per Liberman l'appoggio sia di Chru\u0161\u010d\u0451v sia dei successori, Bre\u017enev e Kosygin. Le sue teorie avevano avuto la prima formulazione completa nel 1956, con la tesi \"Il profitto nell'impresa socialista\", con cui si laure\u00f2 in scienze economiche all'universit\u00e0 di Charkiv.\nRicercatore nella stessa universit\u00e0 egli vi introdusse per primo nel 1926 il sistema meccanografico."}
{"id": "418955", "revid": "226458", "url": "https://it.wikipedia.org/wiki?curid=418955", "title": "Gwrgan Fawr", "text": "Figlio di Cynfyn, \u00e8 probabile che sia scappato dal regno di suo padre, quando il trono fu usurpato da Gwrfoddw Hen (619 circa). Compare in quattro documenti nel Libro di Llandaff durante l'episcopato dei vescovi Euddogwy e Inabwy. \nGwrgan regn\u00f2 fino a circa il 645, quando i figli Caradog e Morgan dovrebbero aver ereditato il trono. Tuttavia, sembra che \nsuo genero, re Meurig del Glywysing e del Gwent sia riuscito a prendere il potere in nome del figlio, Athrwys."}
{"id": "418956", "revid": "93556", "url": "https://it.wikipedia.org/wiki?curid=418956", "title": "Lucien L\u00e9vy-Bruhl", "text": "Insegnante di filosofia al Lyc\u00e9e Louis-le-Grand, \u00e8 stato seguito da Gustave Belot nella stessa posizione.\nProf. alla Sorbona (dal 1899), membro dell'Institut (Acad\u00e9mie des sciences morales) dal 1917, direttore della Revue philosophique.\nI suoi studi antropologici sulla mentalit\u00e0 religiosa dei popoli arcaici o cosiddetti primitivi hanno esercitato un forte influsso sulla cultura occidentale contemporanea.\nIn relativo accordo col pensiero del sociologo francese \u00c9mile Durkheim (1859-1917), egli considera la morale come \"scienza dei costumi\", basata su regole di comportamento che, in un determinato contesto sociale, appaiono obiettive e necessarie come le leggi della natura. L\u00e9vy-Bruhl intuisce chiaramente che il pensiero primitivo \u00e8 basato sulla religione e che in relazione a ci\u00f2 tutta la realt\u00e0 viene pensata come l'insieme degli effetti di una causa divina come causa prima, ignorando totalmente le cause reali o \"seconde\" di origine fisica, chimica e biologica.\nQuesta base mistica della mentalit\u00e0 arcaica porta a una partecipazione agli esseri circostanti e a tutta la natura, ma \u00e8 impermeabile all'esperienza, perch\u00e9 attribuisce lo svolgersi degli eventi a forze soprannaturali: ecco perch\u00e9 il primitivo manca di logica (quale la intende l'uomo \"civile\"); ignora i principi di identit\u00e0, di contraddizione e di causalit\u00e0; non ha un'idea precisa dell'individualit\u00e0 perch\u00e9 si sente parte del gruppo in cui vive; non \u00e8 in grado di fare una netta distinzione fra il possibile e l'impossibile perch\u00e9 attribuisce tutto a una causa magica generale.\nLa teoria del Prelogismo.\nPer cercare di spiegare i meccanismi alla base del \"pensiero primitivo\" L\u00e9vy-Bruhl ha elaborato la teoria del \"prelogismo\". \nA partire da Aristotele, il \u201cpensiero occidentale\u201d fa riferimento sul principio di identit\u00e0 (A \u00e8 A) e al principio di non contraddizione (A non \u00e8 non-A). Queste due categorie, sostiene L\u00e9vy-Bruhl ne \"Le funzioni mentali nelle societ\u00e0 inferiori\", non possono invece applicarsi al \u201cpensiero primitivo\u201d, le cui caratteristiche principali sono di essere pre-logico e mistico e di svolgere una funzione meno cognitiva che affettiva. \nLa logica occidentale distingue chiaramente la parte dal tutto. Diversamente, per il primitivo la parte pu\u00f2 valere il tutto, si pu\u00f2 essere se stessi e contemporaneamente qualcos\u2019altro, come un totem, un animale o anche una traccia lasciata da questo animale. \nL'esperienza mistica in generale \u00e8 \"un sentimento continuo senza chiara consapevolezza della presenza di esseri come quelli di cui parlano miti e leggende\" (\"Le funzioni mentali nelle societ\u00e0 inferiori\").\nA differenza dell'uomo occidentale, le cui rappresentazioni collettive sono dominate dal principio dell'identit\u00e0 personale, rigorosamente distinta dalle altre individualit\u00e0 e dal mondo fisico, le rappresentazioni collettive dei primitivi hanno alla base quella che l\u2019autore definisce \"legge di partecipazione\". \nLa mente dei primitivi \u00e8 caratterizzata da un'estrema intensit\u00e0 emozionale che porta con s\u00e9 una costante partecipazione mistica con l'universo. Se l\u2019occidentale interpreta il mondo e lo rappresenta, il primitivo lo \u201csente\u201d e ne \u00e8 posseduto.\nOpere.\nFra le opere principali di L\u00e9vy-Bruhl si annoverano:"}
{"id": "418957", "revid": "1714247", "url": "https://it.wikipedia.org/wiki?curid=418957", "title": "Oskar Lange", "text": " Fu fra i maggiori specialisti di econometria, applicandola alla programmazione. \nBiografia.\nFiglio di un industriale tessile di Cracovia, nel periodo fra le guerre mondiali emigr\u00f2 per motivi politici negli Stati Uniti (1935) e ne prese la cittadinanza. Lavor\u00f2 alle universit\u00e0 del Michigan, della California, di Standford e di Chicago.\nNel 1945, dopo due soli anni di cittadinanza statunitense, riprese la cittadinanza polacca e torn\u00f2 al servizio del suo Paese. Fu ambasciatore a Washington e rappresentante della Polonia all'ONU. In Polonia occup\u00f2 cariche pubbliche di sempre maggiore responsabilit\u00e0: presidente del Consiglio Economico (1957-1962), diede un contributo alla pianificazione economica del Paese.\nSostenitore sin dal 1938 della razionalit\u00e0 dell'economia socialista, ne elabor\u00f2 un modello decentralizzato, che fu alla base del socialismo di mercato jugoslavo. \nLa sua fama di luminare dei problemi della programmazione lo fece invitare, come consigliere, da molti governi del Terzo Mondo, (tra cui India, Egitto e Iraq). \nLa sua vasta produzione di saggi, pubblicati soprattutto nel periodo americano, ne ha fatto un maestro per gli economisti orientali e per quelli occidentali."}
{"id": "418960", "revid": "809148", "url": "https://it.wikipedia.org/wiki?curid=418960", "title": "Paul Langevin", "text": "Biografia.\nLaureatosi in fisica nel 1897, lavor\u00f2 con Joseph John Thomson al laboratorio Cavendish di Cambridge.\nTornato a Parigi, divent\u00f2 collaboratore di Pierre Curie e sua moglie Marie Curie. Dal 1911, dopo la morte di Pierre, i due furono al centro di uno scandalo per la loro relazione amorosa. \nNel 1904 divenne professore di fisica al Coll\u00e8ge de France, ove ebbe tra gli allievi Maurice de Broglie, e nel 1909 alla Sorbona.\nIde\u00f2, durante la prima guerra mondiale, una tecnica per la produzione e la ricezione degli ultrasuoni, utile a rivelare la presenza di sommergibili e a compiere sondaggi marini. Tale tecnica, perfezionata negli anni successivi, trov\u00f2 la sua pi\u00f9 ampia applicazione, mediante apparecchi come l'asdic ed il sonar, nel corso della seconda guerra mondiale per la caccia ai sommergibili e, nel dopoguerra, per disegnare esatte mappe dei fondali marini ed oceanici.\nNotevoli, in particolare, le sue ricerche sui raggi X e la ionizzazione dei gas, i moti browniani nei gas (per i quali ide\u00f2 l'equazione di Langevin, diventata poi uno degli strumenti cardine per lo studio dei processi stocastici), il diamagnetismo, la birifrangenza elettrica e magnetica, la piezoelettricit\u00e0. Inoltre \u00e8 conosciuto per aver antropomorfizzato il \"paradosso degli orologi\" proposto da Einstein, nella forma oggi pi\u00f9 conosciuta del paradosso dei gemelli.\nFu uno dei primi e pi\u00f9 convinti sostenitori della teoria di Albert Einstein sulla equivalenza fra massa ed energia, nonch\u00e9 forte assertore del materialismo di matrice marxista.\nDurante la seconda guerra mondiale venne arrestato dai nazisti, ma poi riusc\u00ec a rifugiarsi in Svizzera.\nSuo nipote Michel era un fisico nucleare e marito di H\u00e9l\u00e8ne Langevin-Joliot, fisica nucleare nipote di Pierre e Marie Curie."}
{"id": "418961", "revid": "1272592", "url": "https://it.wikipedia.org/wiki?curid=418961", "title": "Andr\u00e9 Maurois", "text": "Ebbe sempre il gusto dell'erudizione e della fantasticheria ed unendole invent\u00f2 un genere letterario: la biografia romanzata.\nSia con gli scritti, sia con l'azione, ha fatto conoscere ed amare gli inglesi in Francia, spezzando una secolare anglofobia.\nBiografia.\nFiglio di un industriale alsaziano, durante la prima guerra mondiale fu scelto come agente di collegamento di una base inglese in Normandia, e poi di una divisione scozzese nelle Fiandre. Da allora data il suo culto per il tipo del \"gentleman\", il gusto per l'humour distaccato, la misura e l'eleganza.\nEsord\u00ec come scrittore proprio con una umoristica rievocazione di quelle esperienze (\"I silenzi del colonnello Bramble\", 1918; \"Discorsi del dottor O'Grady\", 1922).\nIl successo di queste opere fu ripetuto dai volumi di biografie romanzate, iniziate con quella su Shelley nel 1921. Seguirono quelle su Disraeli, Byron, Turgheniev, Edoardo VII, Voltaire, Chateaubriand e Alexander Fleming, procedendo con sempre maggior scrupolo ed aderenza al soggetto.\nGiunse cos\u00ec a vere e proprie opere storiche (\"Storia d'Inghilterra\", 1937; \"Storia degli Stati Uniti\", 1943; \"Storia di Francia\", 1947) e a saggi critici (su Marcel Proust, George Sand, Victor Hugo, Honor\u00e9 de Balzac, scrittori inglesi e francesi suoi contemporanei).\nAvendo appena pubblicato dei \"Consigli\" per i francesi che si proponevano di traversare La Manica (1938), durante la seconda guerra mondiale, gli fu affidato l'incarico di controbattere la propaganda nazista, volta a screditare gli alleati inglesi.\nGir\u00f2 il suo paese per parlare degli inglesi; poi, alla BBC si rivolse agli inglesi scongiurandoli di impegnarsi sino in fondo nella guerra.\nCome romanziere le sue opere pi\u00f9 riuscite sono forse quelle in cui il gusto della fantasticheria prevale sul moralismo: in opere, spesso per ragazzi, come \"Il paese delle trentaseimila volont\u00e0\" (1928) o \"La macchina per leggere i pensieri\" (1936), traspare un umorismo felicissimo e sereno.\nI racconti \"Il pesatore d'anime\", \"Tre frammenti di una storia universale 1992\" e \"Viaggio al Paese degli Articoli\" (in cui \u00e8 descritta l'Isola degli articoli) sono stati pubblicati anche in Italia."}
{"id": "418962", "revid": "481666", "url": "https://it.wikipedia.org/wiki?curid=418962", "title": "Ram\u00f3n Novarro", "text": "Appartiene alla schiera degli attori che, nel decennio 1920-1930, furono lanciati prima come rivali, poi come eredi di Rodolfo Valentino. Anch'egli bruno, apollineo, di una bellezza un po' femminea, divenne il prototipo del \"latin lover\", in parti avventuroso-romantiche.\nBiografia.\nNato a Victoria de Durango, in Messico, Novarro fu dapprima ballerino e cantante, poi comparsa per il cinema.\nSugli schermi venne valorizzato dal regista Rex Ingram (lo stesso che aveva portato al successo Rodolfo Valentino), in film come \"Il prigioniero di Zenda\" (1922), \"Scaramouche\" (1923) e \"L'arabo\" (1924).\nLa consacrazione a divo giunse poi con \"Ben Hur\" (1925), un super-kolossal realizzato in Italia ed a Hollywood, rappresentativo di un genere storico di grande successo popolare. Nel 1927 rivel\u00f2 anche doti di attore brillante in \"Il principe studente\".\nAll'inizio del sonoro fu ancora un divo di richiamo, trovando notevoli risorse nelle sue possibilit\u00e0 di cantante e chitarrista. Appunto un \"cantante fatale\" fu in \"L'isola del sole\" (1929) ed in due film di ambientazione spagnola, \"Addio Madrid\" (1930) e \"Sivigliana\" (1931).\nNei primi anni trenta si ciment\u00f2 anche con la lirica, per la quale dichiarava di avere una grande passione (soprattutto per le opere verdiane), e che aveva studiato sin da adolescente. Come cantante lirico prese parte ad alcune rappresentazioni europee, tra cui una nel 1930, a Berlino. La passione per la musica lo aiut\u00f2 nel periodo in cui il suo tipo ed il suo stile andavano declinando: tent\u00f2 anche il musical a Londra (1935).\nNel 1932 interpret\u00f2 due film di Jacques Feyder (\"La piccola amica\" e \"Il figlio dell'India\"), e recit\u00f2 accanto a Greta Garbo in \"Mata Hari\". Fu anche regista, dirigendo negli anni trenta tre pellicole girate in spagnolo. Riapparve poi sporadicamente sugli schermi con scarso successo finch\u00e9, nel dopoguerra, riprese la carriera come maturo caratterista. Lo si ricorda in \"Stanotte sorger\u00e0 il sole\" (1949) di John Huston e \"La rivolta\" (1950) di Richard Brooks.\nAlla soglia dei settant'anni, la sua vita fin\u00ec tragicamente, quando fu ucciso nella sua villa di Santa Monica dai fratelli Paul e Tom Ferguson, giovani di Chicago, che lo picchiarono a morte. I due avevano ricevuto una soffiata dal mondo della prostituzione, secondo cui l'attore teneva nascosta in casa la somma di 5.000 dollari in contanti. Dopo aver cercato in tutti i modi di farsi rivelare il nascondiglio della fantomatica cifra, alla fine i due colpirono mortalmente alla gola l'attore con un cimelio d\u00e9co di piombo, che era stato donato quarant'anni prima a Novarro da Rodolfo Valentino, con la firma del collega in argento. Novarro mor\u00ec soffocato dal suo stesso sangue."}
{"id": "418963", "revid": "3689", "url": "https://it.wikipedia.org/wiki?curid=418963", "title": "Ram\u00f3n Gil Samaniegos", "text": ""}
{"id": "418964", "revid": "122623373", "url": "https://it.wikipedia.org/wiki?curid=418964", "title": "John Osborne", "text": "Biografia.\nJohn Osborne nacque a Londra nel 1929, da una famiglia borghese poco agiata. Avendo avuto da sempre un grande interesse per il teatro, a soli diciannove anni cominci\u00f2 a lavorare come attore e poi come commediografo. \nNel 1956 venne accettato nella \"English Stage Company\" e divenne inaspettatamente famoso con la commedia \"Look back in anger\" (\"Ricorda con rabbia\").\n\u00c8 stato famoso anche per la sua vita agitata e controversa, a partire dai numerosi matrimoni, sino all'abuso sessuale di sua figlia Stefany Hunchback.\nI contestatori degli anni cinquanta noti come giovani arrabbiati (\"The angry young men\") lo scelsero come loro portavoce. Formavano un gruppo di intellettuali inglesi provenienti da ceti sociali medio-bassi, che con grande fatica erano riusciti ad accedere all'universit\u00e0 e quindi avevano grandi aspettative, ma, loro malgrado, si accorsero che la loro posizione sociale non sarebbe cambiata di molto perch\u00e9 le posizioni pi\u00f9 importanti erano nelle mani dei ceti sociali alti. Per questo motivo vollero tentare di cambiare la societ\u00e0.\n\"Ricorda con rabbia\", l'opera teatrale che lo rivel\u00f2 nel 1956, tenne cartello per 18 mesi a Londra, dopo esser stata rifiutata da molti impresari, e a dispetto delle critiche stroncatorie.\nIl suo successo era dovuto al fatto che larghi settori di pubblico, specie giovanile e intellettuale, vi trovavano espressi senza peli sulla lingua i loro problemi. In quell'opera, come in quelle che seguirono, l'establishment britannico era travolto da un'ondata di ribellione violenta, globale, dissacrante.\nAl centro del teatro di Osborne \u00e8 il rapporto tra l'individuo e la societ\u00e0. L'economia del benessere, il carrierismo, il conformismo sono visti come un muro contro cui s'infrangono tutte le istanze di rinnovamento, le ribellioni, le critiche.\nLa societ\u00e0 \u00e8 troppo cinica. Cos\u00ec gli individui non sono n\u00e9 eroi n\u00e9 martiri: a loro non resta che vivere il dramma della propria rabbia impotente o lasciarsi conglobare dal sistema.\nNel 1964 vinse il premio Oscar alla migliore sceneggiatura non originale per il film \"Tom Jones\". All'anno successivo risale la composizione di \"Un patriota per me\", dramma ispirato alla vita del colonnello Alfred Redl, da cui il regista ungherese Istv\u00e1n Szab\u00f3 ha tratto il film \"Il colonnello Redl\". \nHa recitato inoltre con Michael Caine nel film Get carter ."}
{"id": "418965", "revid": "100459852", "url": "https://it.wikipedia.org/wiki?curid=418965", "title": "Charles Path\u00e9", "text": "Biografia.\nDopo aver esercitato vari mestieri in patria ed in Argentina, si stabil\u00ec a Parigi, dove commerci\u00f2 e produsse apparecchi fonografici assieme all'ingegnere/inventore Henri Lioret; poi si occup\u00f2 di cinema, cominciando dai baracconi di fiera.\nNel 1896, con il fratello \u00c9mile, fond\u00f2 l'industria cinematografica Path\u00e9-Fr\u00e8res. Uno dei suoi maggiori collaboratori fu Ferdinand Zecca, la cui prima qualit\u00e0 era di saper indovinare il gusto popolare, realizzando numerosi film comici e drammatico-realistici.\nDal 1903 al 1909, Path\u00e9 riusc\u00ec ad espandere la sua attivit\u00e0 a livello mondiale, monopolizzando l'intero processo industriale, dalla pellicola vergine alla macchina da presa, dai proiettori alle sale cinematografiche, dai soggetti ai film.\nNel 1909, la \"Path\u00e9\" vendeva agli Stati Uniti il doppio dei film l\u00ec prodotti.\nDopo il 1918, premuto dai concorrenti, Path\u00e9 ridimension\u00f2 il suo impero cinematografico.\nNel 1929 decise di ritirarsi e cedette la direzione della ditta a \u00c9mile Nathan, che fu coinvolto in uno scandalo fallimentare rimasto memorabile. Charles Path\u00e9 si ritir\u00f2 nel Principato di Monaco dove visse fino alla morte nel 1957."}
{"id": "418966", "revid": "287204", "url": "https://it.wikipedia.org/wiki?curid=418966", "title": "Gwrfoddw Hen", "text": "Poco si sa su questo principe locale, che, attorno al 615, usurp\u00f2 il trono alla morte di re Cynfyn. Avrebbe lottato contro i sassoni (forse i merciani) e dato il territorio sul Wye (a Bolgros) al vescovo Ufelfyw come ringraziamento per le sue vittorie. Compare anche in una serie di documenti del Libro di Llandaff, databili dal 615 al 619. Ebbe un figlio, Erfig, che per\u00f2 non sal\u00ec sul trono, perch\u00e9 rimpiazzato dal figlio di re Cynfyn, Gwrgan Fawr."}
{"id": "418970", "revid": "767487", "url": "https://it.wikipedia.org/wiki?curid=418970", "title": "Cynfyn", "text": "Si sa poco su Cynfyn, figlio di Peibio Clafrog, che forse regn\u00f2 insieme al fratello Gwyddgi. Alla sua morte, il trono non and\u00f2 al figlio Gwrgan, ma all'usurpatore Gwrfoddw Hen."}
{"id": "418972", "revid": "1005847", "url": "https://it.wikipedia.org/wiki?curid=418972", "title": "Re di Ergyng", "text": "Lista dei sovrani del'Ergyng (\"Archenfield\"), regno altomedievale del\nGalles, che si trovava a sud del Powys e a est del Gwent, nell'area a sud dell'odierno Herefordshire, a nord di Monmouth e a ovest del fiume Wye. "}
{"id": "418974", "revid": "10929", "url": "https://it.wikipedia.org/wiki?curid=418974", "title": "Granaio principale", "text": ""}
{"id": "418976", "revid": "1543377", "url": "https://it.wikipedia.org/wiki?curid=418976", "title": "Rivella", "text": "Rivella \u00e8 una bevanda gassata (\"soft drink\") originaria della Svizzera, creata da Robert Barth nel 1952, \u00e8 prodotta a partire dal siero di latte bovino e perci\u00f2 contiene fra i suoi componenti lattosio, acido lattico e sali minerali.\nNome.\nIl nome \"Rivella\" proviene dalla localit\u00e0 del Cantone Ticino Riva San Vitale, incrociato con il termine \"rivelazione\" originariamente proposto dall'ideatore della bevanda.\nVariet\u00e0.\nIl riferimento ad un colore nel nome del prodotto \u00e8 da considerarsi relativo solo alla confezione (bottiglia), il prodotto in s\u00e9 stesso presenta una colorazione giallo-paglierino trasparente.\nDisponibilit\u00e0.\nRivella \u00e8 molto popolare nel paese di origine, la Svizzera, ma \u00e8 disponibile anche in alcuni altri stati europei quali i Paesi Bassi, il Lussemburgo, l'Austria e nella parte est della Francia. Rivella \u00e8 stata distribuita per un anno negli Stati Uniti, ma nel 2005 \u00e8 stata ritirata dal mercato a causa dei bassi volumi di vendita."}
{"id": "418980", "revid": "46291", "url": "https://it.wikipedia.org/wiki?curid=418980", "title": "Saponaria officinalis", "text": "La saponaria (Saponaria officinalis L. ) \u00e8 una pianta spontanea plurienne della famiglia delle Caryophyllaceae. Il suo nome scientifico fa riferimento alle propriet\u00e0 detergenti e medicinali della pianta, ben note fin dall'antichit\u00e0.\nDescrizione.\nLe foglie (dimensioni da 4 a 12\u00a0cm) sono lanceolate, lisce, opposte e sottili, con tre o cinque nervature parallele e senza picciolo. Nell'attaccatura delle foglie basali pi\u00f9 grandi crescono altre foglioline.\nIl fusto eretto e glabro \u00e8 alto da 40 a 70\u00a0cm.\nI fiori (in grappoli lassi) sono di colore rosa, ma saltuarialmente anche bianco, con cinque petali revoluti, delicatamente profumati e si aprono di sera. \nNell'emisfero boreale la fioritura avviene tra giugno e settembre.\nDistribuzione e habitat.\nLa saponaria si trova in Asia, in Europa fino alla Siberia, ed \u00e8 stata introdotta anche in America.\nCresce in gruppi vicino alle siepi, ai margini dei sentieri o lungo le scarpate, fino a 1600\u00a0m di altitudine.\nUsi.\nLa saponaria \u00e8 stata usata per molto tempo nella medicina popolare e per il lavaggio della lana e per i detersivi per la casa.\nIn fitoterapia.\nI principi attivi sono saponine (acido saporubinico e saprubrinico), mucillagini, resine, flavonoidi, vitamina E, gomma, vitessina\nLe saponine sono contenute in tutte le parti della pianta, in modo particolare nelle radici, che pu\u00f2 contenerne fino al 20 percento nel periodo della fioritura.\nPossiede propriet\u00e0 diuretiche, colagoghe, diaforetiche e depurative ma l'uso interno pu\u00f2 dare luogo a fenomeni di intossicazione, con sintomi di nausea, vomito e diarrea.\nI medici arabi la consigliavano per curare la lebbra, le dermatiti e le ulcere.\nSecondo Giovanni Negri \n dalla macerazione della radice si ottiene un liquido espettorante, da prendere con estrema cautela.\nAltri usi.\nDalla pianta, in particolare dalla radice, si ricava un detergente delicato per l'igiene personale e per le stoffe, utilizzato anche nel restauro di manufatti antichi.\n\u00c8 pianta visitata dalle api per il suo nettare e pu\u00f2 avere importanza nella produzione di miele, se presente in quantit\u00e0 sufficiente."}
{"id": "418981", "revid": "46291", "url": "https://it.wikipedia.org/wiki?curid=418981", "title": "Saponaria", "text": "Saponaria \u00e8 un genere di piante della famiglia delle Caryophyllaceae.\nAlcune specie.\nIl genere comprende circa venti specie tra cui:"}
{"id": "418982", "revid": "7336", "url": "https://it.wikipedia.org/wiki?curid=418982", "title": "Saponina", "text": ""}
{"id": "418988", "revid": "174925", "url": "https://it.wikipedia.org/wiki?curid=418988", "title": "Multinazionale", "text": "Una multinazionale (in Italia spesso usato anche in ambito giornalistico col significato di corporation, ovvero di \"grande impresa internazionale\"), \u00e8 un'impresa che organizza e realizza una o pi\u00f9 attivit\u00e0 in almeno due diversi stati del mondo.\nStoria.\n\"Multinazionale\" pu\u00f2 essere considerato un termine relativamente recente, legato al controllo di materie prime da parte di un numero sempre pi\u00f9 ristretto di soggetti, all'espansione del commercio nel mondo e nella recente esplosione di nuovi settori quali il terziario e il terziario avanzato. Una realt\u00e0 dinamica, in costante divenire, frutto dei processi economici e sociali iniziati nell'Ottocento con la rivoluzione industriale e il capitalismo, evolutisi con l'allargamento dei mercati dopo il secondo conflitto mondiale. Spesso il termine \u00e8 associato al concetto di globalizzazione.\nPrima dello scoppio della seconda guerra mondiale il commercio delle materie prime, necessario all'avvento dell'era industriale, era vincolato ai rapporti tra singoli stati. In genere l'iniziativa di acquisto era svolta tramite organi istituzionali. L'iniziativa diretta dei privati era minima e limitata a specifiche aree (ad esempio quelle oggetto del colonialismo ottocentesco).\nCon la fine del secondo conflitto mondiale la \"macchina\" industriale, perlopi\u00f9 quella delle nazioni risultate vincitrici, era progredita enormemente. La capacit\u00e0 di produrre superava le richieste del mercato interno e molte industrie dovevano essere riconvertite alla produzione civile. Allo stesso tempo vi erano interi Paesi europei e Asiatici da ricostruire e da finanziare.\nIn tale favorevole situazione, le istituzioni nazionali (ad esempio quelle degli Stati Uniti d'America), ma anche molte imprese private, poterono guardare con speranza ed interesse, alla pianificazione di una forte espansione delle proprie infrastrutture con la concreta possibilit\u00e0 di offrire con continuit\u00e0 prodotti per un'ampia e crescente richiesta dei mercati.\nIn quella fase divenne essenziale poter accedere senza limitazioni e senza vincoli temporali alle materie prime, sia quelle presenti nel mercato interno, sia di garantirsi il controllo o lo sfruttamento di quelle presenti in paesi stranieri. Divenne poi necessario accrescere la capacit\u00e0 industriale e produttiva, possedere o creare strutture di distribuzione e, infine, completare la filiera con l'istituzione della catena di vendita.\nOltre a questo era necessario valorizzare, ad esempio con la pubblicit\u00e0, la visibilit\u00e0 dei prodotti finiti.\nLe istituzioni nazionali e le societ\u00e0 private aumentarono in modo esponenziale la propria sfera di ingerenza e controllo, a volte anche in ampio contrasto tra loro, acquisendo e assorbendo le piccole realt\u00e0 o le aziende con specializzazioni specifiche in settori chiave (es. quelle di ricerca e sviluppo).\nDescrizione.\nUna multinazionale \u00e8 composta dunque da una societ\u00e0 controllante e da una o pi\u00f9 societ\u00e0 controllate, situate in Paesi differenti, costituendo di fatto un'entit\u00e0 sovranazionale; ad esempio, la direzione si trova in un Paese, mentre gli impianti di produzione e distribuzione sono dislocati in altri paesi.\nLe maggiori imprese multinazionali possono avere budget maggiori di quelli delle economie di interi paesi (non solo dei paesi in via di sviluppo ma ad esempio anche della Danimarca); tali imprese possono svolgere un ruolo importante nei processi di globalizzazione ed avere una forte influenza sulle relazioni internazionali degli stati coinvolti. Tuttavia vanno considerate \"multinazionali\" anche le piccole e medie imprese (PMI) dotate di un impianto di produzione o di distribuzione all'estero (ad esempio un calzaturificio del Nord Est con un impianto di produzione in Romania).\nLa multinazionalit\u00e0 permette di operare efficacemente in un'economia globale integrata. L'ascesa delle multinazionali negli anni novanta va di pari passo con il processo di liberalizzazione regionale e globale del commercio. A causa della concorrenza internazionale, le imprese tendono a ridurre i costi di produzione e ricercare fattori di produzione a basso costo.\nMultinazionale o transnazionale.\nUna denominazione alternativa (o, volendo, maggiormente indicativa) di questa tipologia di imprese \u00e8 quella di \"azienda transnazionale\": con questo termine si vuole indicare quel raggruppamento privato di interessi che opera in diverse nazioni e continenti e che pu\u00f2 anche avere una sede, un \"cuore\" in una sola nazione ma senza che vi siano per questo precise identit\u00e0 o vincoli nazionali.\nStruttura.\nLe aziende multinazionali possono essere divise in tre gruppi principali, in base al tipo di caratteristiche produttive:\nAlcune persone sostengono che una delle caratteristiche fondamentali delle aziende multinazionali sia quella di dotare di funzioni direttive e organizzative autonome (es. forniture, materie prime, aspetti finanziari e risorse umane ed animali) ogni stabilimento in cui operano nei diversi paesi, creando cos\u00ec una piccola versione di s\u00e9 in ogni luogo in cui si trovano. Le imprese a livello mondiale, che alcuni ritengono essere il prossimo gradino nello sviluppo delle aziende multinazionali, condividono questa stessa caratteristica.\nScelta di multinazionalit\u00e0.\nLa multinazionalit\u00e0 riguarda due aspetti. Nel primo caso, la dispersione geografica delle attivit\u00e0 dell'impresa. Le imprese multinazionali svolgono attivit\u00e0, anche molto varie tra loro (lavorazione, assemblaggio, commercializzazione) in paesi diversi. In secondo luogo, la concentrazione della propriet\u00e0, o internalizzazione di tali attivit\u00e0. Un'impresa \u00e8 multinazionale quando l'attivit\u00e0 estera non \u00e8 delegata ad un'impresa locale (esternalizzata) ma \u00e8 svolta direttamente da una controllata dell'impresa stessa.\nSolitamente, diventano multinazionali quelle imprese che sviluppano \"asset\" intangibili (il marchio, la reputazione, una nuova tecnologia) che possono essere diffusi in modo non competitivo e a costo zero in tutta l'impresa, tra i vari impianti, creando cos\u00ec economie di scala (relazione esistente tra aumento della scala di produzione, correlata alla dimensione di un impianto, e diminuzione del costo medio unitario di produzione) crescenti a livello di impresa e potere di mercato. Tali imprese operano in paesi diversi alla ricerca di nuovi mercati, mantenendo all'interno dell'impresa l'asset intangibile, in modo che non venga dissipato (\"investimenti orizzontali\").\nAltre imprese possono investire all'estero per ottenere un risparmio sui costi di produzione e di distribuzione, per acquisire tecnologie specifiche o per sfruttare esternalit\u00e0 locali. Questo tipo di investimento pu\u00f2 essere perseguito anche da aziende relativamente piccole, che sviluppano attivit\u00e0 produttive flessibili e frammentate tra diversi paesi (\"investimenti verticali\").\nLocalizzazione.\nTra i fattori che determinano la scelta di localizzazione delle multinazionali vi sono:\nHollow Corporation.\nCon \"hollow corporation\", letteralmente \"multinazionali vuote\", vengono definite aziende che tendono ad esternalizzare la maggior parte dei processi produttivi. \nEsempi sono: il \"modello Nike\", che consiste nel non possedere fabbriche, nel produrre i propri prodotti attraverso una rete di appalti e subappalti e investire le proprie risorse nel design e nel marketing;\noppure il \"modello Microsoft\", che mantiene un controllo attivo, fatto di azionisti-dipendenti che svolgono le funzioni centrali, esternalizzando tutto il resto a lavoratori temporanei.\nStrategie di produzione e impatti occupazionali.\nLa concorrenza fra le grandi imprese ed i margini di profitto sempre pi\u00f9 ridotti hanno spinto le societ\u00e0 produttive, cio\u00e8 con attivit\u00e0 prevalentemente industriale e manifatturiera, a dislocare una crescente quota della propria attivit\u00e0 se non addirittura tutta in paesi dove la \"forza lavoro\" ha costi inferiori, vi siano vantaggi valutari e dove la pressione fiscale sia notevolmente bassa.\nIn tal senso i paesi in via di sviluppo sono terra di conquista per le multinazionali in quanto, oltre al gi\u00e0 citato minor costo e tutela della manodopera indigena \u00e8 possibile sfruttare (e controllare) legislazioni interne estremamente carenti o permissive per quanto concerne ad esempio l'inquinamento.\nIndicatori economici.\nIl numero di occupati (dipendenti diretti e dell\"indotto\") di una multinazionale \u00e8 spesso misurabile nell'ordine delle decine o centinaia di migliaia di persone, valore che, pur elevato, \u00e8 difficilmente paragonabile a quello del numero di abitanti di uno Stato. Al contrario il fatturato prodotto da una multinazionale pu\u00f2 spesso risultare superiore al prodotto interno lordo di uno Stato, anche di medie dimensioni. La societ\u00e0 petrolifera Exxon Mobil, per esempio, da diverso tempo ha ormai un fatturato superiore al PIL dell'Egitto.\nNel recente passato il fenomeno della costituzione di aziende multinazionali \u00e8 cresciuto notevolmente anche in Oriente, in particolare in Russia e Cina. Ciononostante la maggioranza delle multinazionali \u00e8 concentrata in Occidente e nei paesi maggiormente industrializzati: Stati Uniti, Giappone ed Unione europea.\nInvestimenti Diretti Esteri (IDE).\nCollegato al concetto di impresa multinazionale \u00e8 quello di Investimento Diretto Estero (IDE), ossia l'investimento in un'impresa estera di cui l'investitore possiede almeno il 10% delle azioni ordinarie, con l'obiettivo di stabilire un \"interesse duraturo\" nel paese, una relazione a lungo termine e una significativa influenza nella gestione dell'impresa (definizioni FMI 1993, OCSE 1996).\nPer creare, acquisire o espandere un'azienda estera controllata, le multinazionali effettuano IDE. Lo stock di IDE rappresenta il capitale diretto totale posseduto dai non residenti di un determinato paese.\nInternalizzazione ed esternalizzazione.\nSi possono distinguere gli investimenti diretti esteri in base al grado di coinvolgimento della multinazionale nell'impresa estera controllata, dal massimo (internalizzazione) al minimo (esternalizzazione):\nLe modalit\u00e0 \"non-equity\", che non prevedono cio\u00e8 un controllo azionario, sono spesso un'opzione meno onerosa per le multinazionali, ma sono soggetti alla problematica dei fallimenti contrattuali (ad es. il rischio di dissipazione di una conoscenza proprietaria, come un brevetto - l'azienda locale potrebbe appropriarsene e mettersi in proprio):\nIl finanziamento.\nLe attivit\u00e0 delle societ\u00e0 private cresciute ad una dimensione multinazionale si sono estese attraverso pi\u00f9 nazioni e continenti, pur mantenendo come identit\u00e0 o \"casa madre\" la nazione d'origine, quella della capogruppo o della nazione dove risiede la \"holding\" del gruppo.\nLe multinazionali in genere sfruttano come l'autofinanziamento principi di controllo del credito. Operano in settori con finanziamento nazionale o internazionale, cio\u00e8 erogati da enti ed istituti statali o internazionali quali, ad esempio, la Banca Internazionale per la Ricostruzione e lo Sviluppo.\nEffetti sull'economia del paese d'origine.\nSull'economia del paese d'origine, la trasformazione delle imprese in multinazionali pu\u00f2 avere come effetti:\nLand grabbing.\nL'acquisto di vasti territori per produzioni agricole o energetiche da parte delle multinazionali viene chiamato Land grabbing.\nPropaganda.\nGrandi risorse finanziarie sono destinate alla propaganda dei marchi, il cosiddetto \"branding\", che sono commercialmente pi\u00f9 essenziali dei prodotti i quali possono comunque essere fatti fabbricare anche da terzi alla migliore offerta.\nEffetti sull'economia dei paesi di destinazione.\nNel mercato dei prodotti l'ingresso di una multinazionale potrebbe avere sia effetti, negativi (-) o positivi (+), ad esempio:\nAnche nel mercato del lavoro l'ingresso di una multinazionale pu\u00f2 avere effetti, negativi (-) o positivi (+), ad esempio:\nRelazione con la forza del sistema economico locale.\nIl paese di destinazione beneficia degli investimenti diretti esteri soprattutto se ha un sistema economico (tecnologia e forza-lavoro qualificata) abbastanza forte da poter interagire con le multinazionali, in modo da sfruttare gli effetti di \"spillover\". un ottimo esempio ne \u00e8 stato l'Irlanda: al suo ingresso nella CEE nel 1973 era un paese a basso reddito e a bassa tassazione dei profitti da investimenti esteri. Gli investimenti delle multinazionali hi-tech americane negli anni ottanta e novanta crearono una forte domanda di lavoro qualificato, cui fu data risposta con il ritorno in patria di ingegneri irlandesi emigrati negli Stati Uniti e con una politica per il miglioramento dell'istruzione superiore nelle scienze e nelle tecnologie. Nel caso irlandese, gli investimenti esteri sono stati una componente essenziale per lo sviluppo economico.\nQuando invece i divari tecnologici e di reddito sono troppo grandi, gli IDE non creano effetti positivi sul mercato locale. Ad esempio, gli investimenti petroliferi hanno avuto una ricaduta pressoch\u00e9 nulla nei paesi produttori: le attivit\u00e0 collegate all'estrazione richiedono servizi altamente professionali che non possono essere forniti dalle imprese locali, mentre le attivit\u00e0 a valle (chimiche e di raffinazione) sarebbero poco efficienti in paesi arretrati; come risultato, il petrolio viene esportato allo stato greggio.\nVa poi tenuto conto che ogni impresa \u00e8 un insieme unico di fattori, competenze e procedure; investimenti di imprese diversi possono avere effetti considerevolmente diversi sia sull'economia ospite sia su quella di origine.\nVolatilit\u00e0 degli investimenti esteri.\nLa volatilit\u00e0 degli investimenti delle multinazionali a shock esterni, con la conseguente perdita di posti di lavoro, \u00e8 pi\u00f9 evidente nei paesi in via di sviluppo che non nei paesi industrializzati. Gli investimenti tra paesi industrializzati mostrano anzi una minore volatilit\u00e0 delle multinazionali rispetto alle imprese nazionali: le multinazionali reagiscono pi\u00f9 rapidamente agli shock, ma in misura complessiva minore, in quanto hanno diversificato geograficamente il rischio e godono di un maggiore livello di efficienza; possono cos\u00ec fare fronte in modo migliore ad eventuali shock negativi, rispetto alle imprese nazionali. \nPer quanto riguarda invece i paesi in via di sviluppo, molti investimenti diretti esteri sono motivati dalla ricerca di un minore costo del lavoro. Con l'aumento dei redditi nel tempo, aumentano anche i salari, riducendo i margini di profitto delle multinazionali; il paese di destinazione pu\u00f2 cos\u00ec perdere la propria capacit\u00e0 di attrazione, a favore di nuovi attori a minore costo del lavoro (ad esempio le multinazionali USA si spostano oggi dal Messico alla Cina). Per far s\u00ec che le imprese estere mantengano le loro attivit\u00e0 a lungo termine, \u00e8 quindi necessario che il paese sviluppi altri fattori di attrazione (una forza-lavoro pi\u00f9 qualificata attraverso investimenti nell'istruzione, ad esempio); anche in questo, l'Irlanda si dimostra un esempio positivo per l'utilizzo di vantaggi iniziali di costo nella creazione di legami a lungo termine con le multinazionali estere. Le imprese estere possono arrivare e ripartire poi verso paesi pi\u00f9 redditizi, e i benefici apportati possono essere per i paesi in via di sviluppo illusori e di breve durata.\nInvestimenti diretti esteri vs. crisi monetarie.\nIn generale i paesi in via di sviluppo beneficiano maggiormente dagli investimenti diretti esteri (IDE) delle multinazionali rispetto agli investimenti di portafoglio, alle obbligazioni o ai prestiti bancari: gli IDE, infatti, sono pi\u00f9 a lungo termine e meno volatili, evitando ai paesi il rischio di cadere in una crisi monetaria; inoltre non costituiscono debito estero.\nSettori di maggior presenza.\nLe attivit\u00e0 economiche delle maggiori multinazionali sono: la produzione di automobili, la raffinazione del petrolio, l'elettronica di consumo, l'industria chimica e farmaceutica, i prodotti alimentari, la produzione di energia elettrica, i servizi bancari, finanziari ed assicurativi, il commercio all'ingrosso e al dettaglio, le telecomunicazioni e i media.\nGli interessi delle multinazionali nell'intera filiera di prodotto, come anche la necessit\u00e0 della diversificazione di attivit\u00e0 e rischi, comporta che i settori nei quali operano le multinazionali si estendano spesso a campi che non hanno diretta relazione con la produzione principale (il cosiddetto \"core business\") dell'impresa.\nUn esempio di tale ramificazione \u00e8 la ex \"Philip Morris\", ora Altria Group. Nome conosciuto principalmente per l'appartenenza al settore del tabacco, opera anche, tramite societ\u00e0 controllate, nel settore agroalimentare ed in altri comparti.\nIl settore dell'energia.\nNello strategico settore dell'energia in Italia \u00e8 possibile leggere l'evoluzione di questi concetti ripercorrendo la storia dell'Ente Nazionale Idrocarburi (ENI). Pi\u00f9 in generale nel mondo il settore e il controllo di tale mercato \u00e8 stato circoscritto alla nascita delle cosiddette \"sette sorelle\", ovvero delle sette compagnie che ancora oggi possiedono il monopolio di questo settore."}
{"id": "418989", "revid": "41986", "url": "https://it.wikipedia.org/wiki?curid=418989", "title": "Indo-iranico", "text": ""}
{"id": "418990", "revid": "41986", "url": "https://it.wikipedia.org/wiki?curid=418990", "title": "Iranico", "text": ""}
{"id": "418991", "revid": "212348", "url": "https://it.wikipedia.org/wiki?curid=418991", "title": "Giornata mondiale per i malati di lebbra", "text": "La giornata mondiale dei malati di lebbra (in inglese \"World Leprosy Day\") \u00e8 una giornata di riflessione e raccolta fondi per le vittime della lebbra (morbo di Hansen). Ricorre annualmente l'ultima domenica di gennaio.\nFu istituita nel 1954 da Raoul Follereau, scrittore e giornalista francese, molto attivo nella lotta alla lebbra. In Italia viene celebrata dall'Associazione Italiana Amici di Raoul Follereau, attraverso una serie di iniziative di sensibilizzazione."}
{"id": "418992", "revid": "36426", "url": "https://it.wikipedia.org/wiki?curid=418992", "title": "San Giorgio martire", "text": ""}
{"id": "418998", "revid": "729019", "url": "https://it.wikipedia.org/wiki?curid=418998", "title": "Tewdrig", "text": "Biografia.\nRegn\u00f2 agli inizi del VII secolo, anche se poco si conosce sul suo regno. In tarda et\u00e0 abdic\u00f2 in favore del figlio Meurig II e divenne eremita a Din-Teyryn (Tintern). Subito dopo, tuttavia, i sassoni invasero il Gwent. Dato che i monasteri locali furono particolarmente colpiti dai loro raid, Tewdrig decise di uscire dal suo isolamento e di impugnare ancora una volta la spada in difesa della Chiesa.\nInsieme al figlio Meurig, respinse la minaccia sassone. Ferito gravemente nella battaglia di Pont-y-Saeson, mor\u00ec. Re Meurig costru\u00ec una grande chiesa sul posto della morte del padre, che prese il nome di Merthyr-Teyryn (Mathern).\nCulto.\nLa Chiesa cattolica lo considera santo e lo ricorda il 12 settembre."}
{"id": "419011", "revid": "15756", "url": "https://it.wikipedia.org/wiki?curid=419011", "title": "Stadio Artemio Franchi", "text": "Lo stadio Artemio Franchi (noto in passato come stadio Giovanni Berta e stadio Comunale) \u00e8 un impianto sportivo di Firenze, in Italia, situato nel quartiere di Campo di Marte e sede degli incontri interni dell'ACF Fiorentina.\nProgettato da Pier Luigi Nervi su iniziativa del marchese Luigi Ridolfi da Verrazzano, lo stadio venne inaugurato il con un'amichevole contro l'Admira Wien sull'area in cui sorgeva l'aerodromo di Firenze-Campo di Marte. Intitolata inizialmente a Giovanni Berta, nel dopoguerra la struttura divenne \"stadio Comunale\", ottenendo l'attuale denominazione nel 1991 in onore di Artemio Franchi, dirigente sportivo gi\u00e0 presidente della Federazione Italiana Giuoco Calcio. L'impianto, che pu\u00f2 ospitare spettatori, \u00e8 il pi\u00f9 capiente impianto sportivo di Firenze e il quinto stadio italiano per capienza. Esempio di architettura razionalista e noto come una delle pi\u00f9 innovative architetture italiane tra le due guerre, \u00e8 ricco di elementi innovativi e avveniristici per l'epoca, come la pensilina priva di sostegni intermedi, le scale elicoidali e la torre di Maratona.\nLo stadio Artemio Franchi ha ospitato diverse partite di calcio internazionali, in particolare durante la Coppa del Mondo del 1934, le Olimpiadi del 1960, il campionato europeo del 1968 e la Coppa del Mondo del 1990, venendo ristrutturato per quest'occasione alla fine degli anni ottanta eliminando la pista di atletica. Oltre al calcio, l'impianto \u00e8 stato utilizzato per altri sport, come il rugby, il baseball, il pugilato, l'atletica leggera e il ciclismo, fungendo da arrivo per alcune tappe del Giro d'Italia; lo stadio fu inoltre teatro della strage dei martiri del Campo di Marte e delle visite pastorali di papa Giovanni Paolo II nel 1986 e di papa Francesco nel 2015.\nStoria.\nPremesse.\nAgli inizi del XX secolo nel capoluogo toscano il calcio veniva giocato dalle varie squadre della citt\u00e0 sul prato di San Donato prima, spostandosi poi presso il parco delle Cascine, in particolare nel prato del Quercione; dal 1917 tuttavia, Palazzo Vecchio decise di vietare la pratica calcistica nella maggiore zona verde della citt\u00e0. I club calcistici fiorentini si videro cos\u00ec costretti a trovare nuovi terreni di gioco in cui disputare gli incontri del campionato di Prima Categoria; in particolare, il Club Sportivo Firenze si trasfer\u00ec nel velodromo delle Cascine, mentre la Palestra Ginnastica Fiorentina Libertas si spost\u00f2 in un campo situato nei pressi del Fosso Macinante, tra via delle Cascine, via Paisiello e la ferrovia verso Livorno. Presto tuttavia quest'ultimo si rivel\u00f2 insufficiente a sostenere il gran numero di tifosi della squadra bianco-rossa, i cui soci decisero quindi di costruire un nuovo impianto sportivo su un appezzamento di terra tra via Maragliano e via Bellini, al tempo nella periferia della citt\u00e0.\nLo Stadio Velodromo Libertas, noto appunto anche come \"Stadio di via Bellini\", venne inaugurato il 22 aprile 1922 e divenne la principale struttura sportiva cittadina, ospitando inoltre anche l'arrivo della terza tappa del Giro d'Italia del 1923 e dalla seconda tappa del Giro d'Italia del 1924. Negli anni tuttavia, con la nascita dell'Associazione Calcio Fiorentina, societ\u00e0 calcistica nata nel agosto 1926 con la fusione tra il Club Sportivo e la Libertas che disputava le proprie partite interne in questa struttura, l'impianto da posti si rivel\u00f2 anch'esso incapace di far fronte alle esigenze del pubblico. Cos\u00ec il primo presidente della Fiorentina, Luigi Ridolfi Vay da Verrazzano, segretario generale del Fascio di Firenze appartenente a una delle pi\u00f9 antiche famiglie nobili della citt\u00e0, considerando anche il crescente entusiasmo in citt\u00e0 per il calcio, gi\u00e0 dal 1926 ritenne necessaria la costruzione di un nuovo grande impianto cittadino, che potesse competere con le altre strutture calcistiche dell'epoca.\nTra gli anni venti e trenta, sorsero infatti in molte citt\u00e0 italiane nuovi stadi, tra cui lo Stadio Nazionale di Roma, lo Stadio Littoriale di Bologna e lo Stadio Benito Mussolini di Torino, evidenziando cos\u00ec l'attenzione delle autorit\u00e0 fasciste nei confronti dello sport con la costruzione di impianti sportivi funzionali e capienti a costo di ingenti risorse economiche. Inoltre il regime vedeva nell'architettura e nell'urbanistica un'importante strumento di propaganda, concretizzando in questo modo il rapporto tra modernit\u00e0 e tradizione propria di quella corrente politica. Per quanto riguarda il capoluogo toscano, a partire dalla met\u00e0 degli anni 1920 si ebbero una serie di interventi urbanistici che trasformarono buona parte dei quartieri cittadini, rinnovando profondamente l'organizzazione urbana di Firenze; cos\u00ec, in un clima di notevole trasformazione architettonica, le autorit\u00e0 cittadine supportarono l'idea di costruire un nuovo stadio sportivo, di cui un primo progetto venne proposto al Comune dal Collegio toscano degli Architetti e degli Ingegneri gi\u00e0 nel 1920.\nIl progetto.\nUn primo progetto per la costruzione di un nuovo stadio nel parco delle Cascine fu proposto al Comune di Firenze nel 1929 dall'Impresa Anonima Cementi Armati di Genova, proponendo un impianto di ispirazione secessionista nei pressi di via Tartini. Nello stesso anno il gruppo rionale fascista \"Giovanni Berta\" chiese alle autorit\u00e0 cittadine di dotare il quartiere de le Cure di un campo sportivo regolamentale; il podest\u00e0 fiorentino Giuseppe Della Gherardesca accolse favorevolmente la richiesta e inizi\u00f2 le pratiche per l'acquisto di un'area posta tra via Faentina e via della Palancola in cui realizzare un impianto di modeste dimensioni funzionale sia al calcio che all'atletica con tribune in cemento armato; il 3 dicembre 1929 venne ufficializzata la delibera per l'acquisizione di quel lotto di terreno, mentre il 7 febbraio 1930 fu approvata la costruzione dello stadio, tuttavia le trattative con la Cappellania di San Giuseppe e Sant'Ignazio di Scandicci, proprietaria dell'area, si bloccarono e si decise cos\u00ec di cercare un'altra sistemazione.\nNel luglio 1930, grazie anche alla pressione svolta da Ridolfi presso le istituzioni politiche e militari, il Comune ottenne dal Ministero della Guerra una porzione dell'area di Campo di Marte di propriet\u00e0 del demanio militare, in cui si trovava la piazza d'armi e il dismesso aerodromo di Firenze-Campo di Marte, realizzato nel 1910 e chiuso proprio nel 1930 per problemi di sicurezza. La zona forniva le necessarie garanzie per realizzare a Firenze uno stadio che rispondesse ai requisiti richiesti dalle federazioni sportive internazionali, grazie ai vasti spazi disponibili in cui costruire e alla rete di trasporti cittadina e nazionale, con gi\u00e0 presente una stazione ferroviaria. L'area concessa dai tecnici militari fu delimitata da alcuni paletti, tuttavia pare che Ridolfi, probabilmente insieme ad alcuni dirigenti della Fiorentina, si recasse di notte nella zona per ampliare la superficie del futuro stadio, spostando i paletti di diversi metri. In ogni caso, grazie alle possibilit\u00e0 date dalla superficie edificabile disponibile pari a circa , il disegno iniziale del 1929 fu notevolmente modificato, inserendo una pista di atletica omologata secondo le pi\u00f9 recenti norme di settore, elevando il ripiano del parterre a per permettere la circolazione e l'accesso del pubblico sotto le gradinate e ampliando l'estensione della copertura, con la conseguente creazione di una tribuna d'onore.\nLo stadio venne progettato gi\u00e0 a partire dal 1929 da Pier Luigi Nervi, con la collaborazione di Gioacchino Luigi Mellucci per alcuni elementi. Il marchese Ridolfi aveva conosciuto l'ingegnere nativo di Sondrio qualche anno prima, quando gli aveva commissionato la fabbricazione della tribuna dello stadio d'atletica dell'ASSI Giglio Rosso, lungo Viale dei Colli. Il 16 marzo 1930 Nervi present\u00f2 ufficialmente il progetto, concordato con lo stesso Ridolfi, per la realizzazione di un primo lotto di lavori relativo alla costruzione di tribune coperte; con la delibera del 17 luglio di Della Gherardesca, venne affidato direttamente l'appalto della costruzione di quegli spalti all'impresa romana Nervi &amp; Nebbiosi. Il 17 ottobre 1930 venne deliberata ufficialmente la costruzione dello stadio, i cui pagamenti avvenivano \u00abper avanzamento lavori, con un importo non inferiore a lire\u00bb. Il nome dell'impianto fu gi\u00e0 deciso che sarebbe stato \"Giovanni Berta\", in onore dell'omonimo militante fascista delle squadre d'azione fiorentine ucciso nel 1921 da alcuni militanti comunisti durante gli scontri del Pignone.\nIl contratto d'appalto fu firmato il 1\u00ba dicembre 1930 e di esso erano parte integrante il Disciplinare redatto dalla Direzione dei Servizi Tecnici del Comune, l'Estratto dei calcoli di stabilit\u00e0 e cinque tavole di elaborati grafici. Secondo quanto stabilito dal Disciplinare, i lavori comprendevano gli scavi di fondazione per i pilastri portanti e la struttura in cemento armato fino alla profondit\u00e0 di , le opere di fondazione, pilastri, gradinate, mensoloni e solette laterizi della copertura, un solaio per tutta la lunghezza delle tribune delle dimensioni stabilite nei disegni, i solettoni delle rampe delle scale di accesso sia alle gradinate che alla tribuna reale e gli intonaci di cemento ai gradoni. La durata dei lavori fu stabilit\u00e0 a 180 giorni, con una penale di \u20a4 500 per ogni giorno di eventuale ritardo. Solo nel maggio 1931 fu altres\u00ec stipulato il contratto per la sistemazione dei locali posti sotto la tribuna, i cui lavori dovevano essere \"condotti in economia\".\nLa progettazione dell'ingresso principale fu affidata a Alessandro Giuntoli, architetto capo dell'Ufficio edilizia del Comune. All'ufficio tecnico di Palazzo Vecchio, diretto da Enrico Pelleschi, e a Fiorenzo De Reggi spett\u00f2 invece la disposizione generale del campo da gioco, le sistemazioni interne e la distribuzione dei locali interni; sotto le tribune, distribuiti su due piani, dovevano sorgere due palestre, di cui una di che aveva anche corsie per l'allenamento invernale delle corse podistiche, un ambulatorio medico, gli spogliatoi, sei stanze per gli uffici amministrativi, alcuni locali tecnici, il magazzino, due saloni per l'accesso alla tribuna d'onore, vari servizi igienici e anche alcune abitazioni per gli atleti e il custode.\nLa costruzione.\nA causa delle difficolt\u00e0 nell'ottenimento dei finanziamenti richiesti, lo stadio fu realizzato in due fasi distinte, la prima tra l'ottobre 1930 e il novembre 1931 e la seconda tra il luglio e il dicembre 1932, facendo in modo di avere un impianto funzionale il prima possibile anche qualora non fossero ancora state completate tutte le strutture. L'acquisto dell'area di Campo di Marte si concluse il 15 luglio 1930 e il \"Giornale dei lavori\" del primo lotto, intestato all'impresa Nervi e Nebbiosi, riporta al 25 luglio l'apertura del cantiere, circa una settimana dopo l'ufficializzazione della costruzione delle tribune coperte; la ditta Pelagatti e Vignoli inizi\u00f2 gi\u00e0 in quel mese a sterrare e a drenare il campo, operazione che si protrasse fino al 1931. Gi\u00e0 il 2 settembre, prima dell'inizio della costruzione dell'impianto, Ridolfi richiese il preventivo per la tribuna da costruirsi nel lato opposto rispetto a quella coperta. Due settimane pi\u00f9 tardi Della Gherardesca blocc\u00f2 per problematiche tecniche l'inizio del lavori, che iniziarono comunque il 4 ottobre con lo sterro per la fondazione dei pilastri, le cui armature in ferro arrivarono solo il 19 novembre. Il 4 dicembre inizi\u00f2 definitivamente la costruzione dell'impianto del cantiere delle tribune, mentre in contemporanea si poneva mano alla struttura delle scale elicoidali interne di accesso alla tribuna d'onore.\nIl podest\u00e0, con una lettera del 2 gennaio 1931, sollecit\u00f2 la costruzione innanzitutto degli elementi indispensabili dell'impianto a discapito del resto delle strutture, rimanendo sotto il limite di un milione di lire per quanto riguarda i costi totali; il 29 gennaio furono comunque redatti i progetti per la costruzione degli spogliatoi, di alcuni locali sotto la tribuna coperta, del muro perimetrale esterno, oltre ad una perizia relativa al completamento del campo da gioco. Grazie all'organizzazione del cantiere disposta da Nervi, i lavori procedettero con buona velocit\u00e0: tra marzo e aprile 1931 furono eseguiti il getto dei pilastri della copertura della tribuna, la posa in opera delle mensole di copertura e l'armatura del solaio, mentre l'11 maggio inizi\u00f2 il disarmo della pensilina in cemento armato della tribuna d'onore. Il 31 dello stesso mese venne comunicata la conclusione dei lavori della tribuna coperta; parallelamente il 4 maggio Nervi aveva consegnato il progetto per la costruzione di altre due strutture ricettive per i tifosi, lunghe 60 metri, di fronte agli spalti appena edificati, tra le quali poi verrebbe eretta in seguito la torre di Maratona.\nLa preparazione del fondo per il terreno di gioco, affidata alla ditta torinese \"Ing. De Bernardi\" e avviata nell'estate del 1930, si dimostr\u00f2 \u00abqualitativamente eccezionale\u00bb. Come testimoniato da una lettera inviata a Ridolfi nel maggio del 1932, l'azienda disse di aver ottenuto tale risultato attraverso l'uso di \u00abterre vegetali scelte ed opportunamente mescolate ad altro materiale per correggerne la natura in modo da renderle perfettamente adatte a un campo da calcio. Le suddette terre seminate con le opportune miscele di varie ottime semenze hanno prodotto un tappeto erboso consistente e uniforme il quale garantisce il regolare salto della palla, cosa questa indispensabile perch\u00e9 possa essere svolto un gioco tecnico e d'intesa\u00bb. Fu inoltre inserito un doppio strato di sottofondo, alto oltre due metri e realizzato con pietre del fiume Arno, che consent\u00ec al terreno un ottimo drenaggio dell'acqua in caso di pioggia, considerato tra i migliori in Italia. In questa fase di lavori venne costruita anche la pista di atletica leggera lunga , realizzata gettando uno strato di di scorie di carbone compresso e ricoperto da una resina, che fu omologata secondo le norme della Federazione Italiana di Atletica Leggera; fu anche costruito un rettilineo lungo , che conferisce all\u2019impianto la caratteristica forma a D. Davanti alla tribuna coperta vennero disposte delle pedane per il salto triplo e per il salto in lungo, mentre nello spazio tra le curve e il campo da calcio vennero collocate le postazioni per il salto con l'asta, il salto in alto e per i vari lanci.\nIl 20 giugno 1931, dopo aver presentato i disegni e i calcoli strutturali necessari, a Nervi fu affidata ufficialmente la costruzione delle tribuna scoperte, lunghe . Dopo che fu completata la delibera per la costruzione di quegli spalti, l'ingegnere di Sondrio fu costretto poi ad inviare una lettera al Comune di Firenze minacciando di sospendere i lavori qualora il Comune non avesse provveduto a saldare le spettanze; i pagamenti vennero comunque elargiti solo nel gennaio 1932. Il 19 settembre 1931 venne confermata la fine lavori per le varie tribune. Tra il 9 di quel mese e il 24 ottobre, periodo in cui si cominci\u00f2 a costruire le biglietterie all'esterno dell'impianto e il sottopassaggio per l'accesso dei calciatori al campo, lungo e disposto a oltre di profondit\u00e0, si svolsero i collaudi di alcuni tratti delle gradinate scoperte, alla presenza di De Reggi, in qualit\u00e0 di direttore dei lavori, e di Nervi, con un carico di prova pari a su richiesta dell'impresa, rispetto ai richiesti dai committenti. il 21 novembre 1931 fu firmato il verbale di ultimazione lavori.\nIl 13 giugno 1932, al termine del campionato di calcio, durante il quale i lavori si fermarono per permetterne lo svolgimento, l'Ufficio Tecnico comunale trasmise a Della Gherardesca la richiesta di avvio dello secondo lotto, relativa alla costruzione delle tribune delle curve, delle tre scale elicoidali esterne e della torre di Maratona, oltre alla sistemazione definitiva dei locali sotto i parterre. A favorire la seconda fase di lavori furono sia la visita nel nuovo impianto del podest\u00e0, che rimase affascinato dalla maestosit\u00e0 architettonica dell'opera costruita fino a quel momento, sia la tramontana, che soffiava sull'impianto per diversi mesi dell'anno; solamente la costruzione delle curve avrebbe potuto chiudere le aperture esistenti tra le due tribune parallele esistenti, favorendo cos\u00ec il regolare svolgimento del gioco ed eliminando i disagi per il pubblico. I lavori, che vennero affidati alla Nervi &amp; Bartoli, societ\u00e0 fondata dall'ingegnere di Sondrio con il cugino Giovanni Bartoli dopo si era sciolta la Nervi &amp; Nebbiosi, ripresero il 18 luglio 1932 e si conclusero il 15 dicembre dello stesso anno. Nel settembre 1932 fu terminata la costruzione della Curva Ferrovia, mentre, sul lato opposto, la Curva Fiesole fu dichiarata completata nel dicembre dello stesso anno; le ultime strutture che vennero ultimate furono la torre di Maratona e della relativa scala elicoidale e parte degli spalti che collegano la tribuna coperta alle due curve. Durante la seconda fase di lavori venne inoltre completata la facciata monumentale dal lato delle tribune, comprendente anche l'ingresso principale alla struttura, sul progetto di Giuntoli.\nFra il 22 ottobre e il 19 novembre, alla presenza di Tognetti, De Reggi e Piero Melucci, rappresentante della ditta di Nervi, si svolsero i collaudi di alcuni tratti delle tribune scoperte e della scala elicoidale sud. I test per gli ultimi settori delle gradinate, della scala centrale e del ripiano a sbalzo avvennero tra il 20 novembre 1932 e l'8 gennaio 1933. Le prove di collaudo delle tribune scoperte proseguirono ancora fino all'11 giugno 1933 mentre il certificato di collaudo definitivo delle strutture della tribuna coperta lato ovest fu redatto dall'ingegner Vittorio Tognetti l'11 luglio successivo, che prosegu\u00ec poi il suo lavoro per tutto il resto dello stadio, terminandolo completamente solo nel 1934. Dalla lettura dei rapporti conclusivi emerge come le procedure di collaudo rientrassero generalmente in tipologie standard, mentre per le scale elicoidali fu necessario uno specifico progetto per effettuare le necessarie prove tecniche, a causa delle specifiche caratteristiche delle strutture in esame. I difetti riscontrati all'impianto furono tutti di lieve entit\u00e0 e generalmente dovuti alla velocit\u00e0 con cui questo era stato terminato; l'incidente pi\u00f9 significativo che si registr\u00f2 nei primi tempi fu la caduta di alcuni pezzi di intonaco della pensilina, durante una gara di atletica leggera, che per\u00f2 non ferirono nessuno per \u00abscarsit\u00e0 di pubblico\u00bb.\nIl costo complessivo dell'opera, il cui progetto prevedeva una capienza massima di spettatori, con posti a sedere nella tribuna coperta, fu di oltre \u20a4 , per un costo per spettatore relativamente basso rispetto ai fondi che furono necessari per costruire altri stadi europei. Dopo la realizzazione del primo lotto di lavori, il comune di Firenze non mantenne gli impegni presi e si rifiut\u00f2 di concedere i finanziamenti per il completamento dell'opera; cos\u00ec l marchese Ridolfi, convinto dell'importanza del progetto per la citt\u00e0 toscana, si sostitu\u00ec in parte alle casse pubbliche, e copr\u00ec con i propri mezzi circa un terzo del valore dell'opera, comprendente parte del secondo lotto e gli apparecchi per l'illuminazione e la diffusione audio. Ridolfi finanzi\u00f2 i lavori attraverso la vendita a Egidio Favi, allora proprietario del quotidiano \"La Nazione\", del castello di Verrazzano e della villa di Vitigliano, nel Chianti fiorentino.\nL'originalit\u00e0, il carattere innovativo e la pregevolezza dell'opera, che fu il primo progetto con cui Nervi riscosse un notevole interesse nel mondo architettonico e ingegneristico, nel suo coniugare la raffinatezza estetica e il rigore strutturale con le eleganti e ardite strutture in cemento armato furono apprezzate dagli addetti ai lavori; la stessa \"Rassegna del Comune\" sottolineava la bellezza della costruzione. Sigfried Giedion, durante la presentazione dell'impianto alla Triennale di Milano del 1933, riportata poi dal \"Quadrante\", la defin\u00ec \u00abun'opera insuperata nel suo genere\u00bb, mentre nella \"Prolusione all'anno accademico 1931-32\", Raffaello Brizzi, direttore della Scuola Superiore di Architettura di Firenze, lodava la \u00abnuova fabbrica dello stadio che intesa nel suo carattere, ha pregi notevoli di volumi ritmicamente disposti e composti in un ardito e solenne organismo costruttivo\u00bb. Anche i giornali e le riviste ebbero modo di apprezzare la costruzione di Nervi, definendola \u00abun'opera ricca, poderosa e coraggiosa\u00bb. Dalle pagine di \"Architettura\", Giovanni Michelucci ne esaltava lo \u00abschietto carattere moderno\u00bb, definendola \u00abun'opera che delinea perfettamente il risveglio delle energie italiane e la cura che il regime ha giustamente dato anche alla educazione fisica della giovent\u00f9\u00bb, invece nella rubrica \"Guida dell'Italia attuale\" de \"L'Ambrosiano\", Pietro Maria Bardi ne evidenzi\u00f2 la funzionalit\u00e0 e la notevole valenza architettonica; Giuseppe Pagano, assieme allo stesso Bardi, ebbe ancora modo di apprezzare lo stadio in \"Casabella\", sottolineando come la bellezza dello stadio derivasse \u00abdal virtuosismo e dall'eleganza dell'impostazione scientifica\u00bb. Anche varie riviste internazionali, come \"Bauwelt\", \"Architectural Forum\" e \"Architectural Record\", ebbero modo di elogiare la struttura di Nervi.\nRitenuto un capolavoro dell'architettura italiana degli anni trenta, lo stadio vuole essere un esempio del \u00abrapporto tra programma funzionale, applicazione del calcolo strutturale e invenzione della forma architettonica\u00bb, evidenziandone nel contempo anche l'assoluta eccezionalit\u00e0 nel panorama della produzione architettonica fiorentina dell'epoca; Il Franchi venne fu anche d'ispirazione per la costruzione di altri impianti sportivi in tutto il mondo; ad esempio lo Stadio Alberto Jos\u00e9 Armando detto \"La Bombonera\" di Buenos Aires utilizz\u00f2 la stessa planimetria a D e le stesse innovative tecniche cementizie della struttura fiorentina. Uno dei maggiori allenatori degli anni venti e trenta, Hugo Meisl, tecnico del \"Wunderteam\", descrisse il nuovo impianto fiorentino come \u00abil migliore stadio del mondo sia dal punto di vista strettamente estetico che da quello della funzionalit\u00e0 delle sue attrezzature sportive e della comodit\u00e0 per il pubblico: un'opera all'altezza di Firenze\u00bb.\nI primi anni.\nSenza che fosse ancora completato interamente, mancando ancora le strutture del secondo lotto dei lavori, l'impianto venne ufficialmente inaugurato il 13 settembre 1931 con la partita tra Fiorentina e l'Admira Wien, terminata 1-0 in favore dei Viola con un gol di Pedro Petrone di fronte a circa spettatori; le cronache dell'epoca ricordano che il pallone dell'incontro venne lanciato da un aeroplano, pilotato dal pilota acrobatico fiorentino Vasco Magrini, che sorvol\u00f2 lo stadio prima dell'inizio della partita. Per l'occasione Mario Moschi ide\u00f2 una medaglia commemorativa che raffigura da una parte un calciatore e, sull'altra faccia, la citt\u00e0 stilizzata di Firenze e il nuovo impianto sportivo. In realt\u00e0 il primo incontro che si era tenuta nel nuovo stadio era stato tra Fiorentina e , giocato il precedente 10 settembre e vinto dalla squadra di casa per 6-0.\nNel 1931-32, il nuovo impianto port\u00f2 grande entusiasmo nella cittadinanza fiorentina, dovuto anche alla prima partecipazione in Serie A della squadra Viola, che aveva vinto il campionato 1930-31 della serie cadetta; in tutta la stagione lo stadio ospit\u00f2 oltre tifosi, con una media a partita pari a circa persone, nonostante il prezzo dei biglietti fosse molto alto in rapporto al costo della vita dell'epoca. Sede di vari eventi di atletica leggera, nel 1933 Luigi Beccali, medaglia d'oro nei 1500 metri ai Giochi della X Olimpiade di Los Angeles, batt\u00e9 il record italiano degli 800 metri durante l'intervallo di una gara di campionato fra Fiorentina e Roma.\nIl 7 maggio di quell'anno la nazionale di calcio italiana gioc\u00f2 per la prima volta nell'impianto fiorentino davanti a circa spettatori, nell'incontro valido per la Coppa Internazionale 1933-1935 che vide gli Azzurri prevalere sulla Cecoslovacchia per 2-0, con reti di Giovanni Ferrari e Angelo Schiavio. Nel 1934 Firenze fu una delle otto citt\u00e0 che ospitarono gli incontri del campionato mondiale di calcio; il torneo, assegnato all'Italia nel 1932, la cui candidatura era stata avanzata dal regime fascista per motivi propagandistici, fu un'occasione per potenziare le infrastrutture e creare nuovi impianti sportivi. In particolare, lo stadio toscano fu sede dell'ottavo di finale tra Germania-Belgio e dei due incontri dei quarti di finale tra Italia e Spagna.\nL'esordio europeo del \"Giovanni Berta\", per quanto riguarda le competizioni calcistiche per club, avvenne il 23 giugno 1935 quando Fiorentina e \u00dajpest FC disputarono una gara valevole per la Mitropa Cup terminata 4-3. La stagione seguente, l'impianto ospit\u00f2 la prima finale di un torneo calcistico, la Coppa Italia 1936-1937: il 6 giugno si affrontarono, in gara unica per l'assegnazione del trofeo, il Genova 1893 e la , con i liguri che vinsero per 1-0. Il 15 giugno 1940 Lo stadio fu nuovamente teatro della finale in gara unica della coppa calcistica nazionale nella stagione 1939-1940, vedendo contrapposti la e nuovamente il Genova 1893; i padroni di casa vinsero per 1-0 con gol di Mario Celoria, sollevando al cielo il primo trofeo della storia del club gigliato.\nDurante la seconda guerra mondiale, il 22 marzo 1944 lo stadio fu teatro della strage dei martiri del Campo di Marte; un tribunale speciale straordinario, convocato per giudicare alcuni renitenti alla leva, decise di condannare a morte cinque giovani rastrellati a Vicchio dalla milizia della Repubblica Sociale Italiana il 12 marzo precedente; fu presa questa decisione sia per ammonire le reclute che avevano intenzione di disertare, sia per punire la stessa cittadina mugellana che alcuni giorni prima era stata occupata da alcuni partigiani, che procedettero all'uccisione di diversi simpatizzanti fascisti. Condotti a Firenze in sette, due vennero graziati e assegnati a reparti operativi; gli altri cinque ragazzi, tutti ventunenni, vennero invece portati nel Berta e fucilati dai soldati della RSI nei pressi della torre di Maratona. Il 29 maggio 1949 venne inaugurato, nei pressi dell'impianto sportivo, un sacrario in ricordo dei cinque renitenti; ogni 22 marzo si svolge inoltre una cerimonia per ricordare i cinque caduti, con la deposizione di corone di alloro al monumento e la celebrazione di una messa. Tra la fine del 1944 e il 1945, lo stadio venne requisito dagli Alleati, che vi installarono una base logistica, organizzandovi per\u00f2 anche gare di atletica, partite di calcio, incontri di rugby e un'esibizione del campione di boxe Joe Louis; il 1\u00ba gennaio 1945 l'impianto ospit\u00f2 anche una partita di football americano ricordata come \"Spaghetti Bowl\", che vide contrapposte la 5\u00aa armata e la 12\u00aa Air Force.\nIl secondo dopoguerra.\nAlla fine del conflitto, con la caduta del fascismo, il nome dell'impianto venne cambiato in \"Stadio Comunale\". Gi\u00e0 alla fine degli anni quaranta, sebbene privo dei mezzi finanziari del passato, Luigi Ridolfi commission\u00f2 a Pier Luigi Nervi un piano di ampliamento dello stadio per giungere alla capacit\u00e0 di spettatori, grazie al raddoppio delle tribune. L'idea dell'ingegnere consisteva nel sovrapporre un secondo ordine di gradinate scoperte a quello esistente, come gi\u00e0 era successo per altri impianti italiani, ma l'idea non si concettizz\u00f2 per motivi economici. Si torn\u00f2 a parlare di modifiche da attuare allo stadio nel 1950 e negli anni successivi, rendendolo capace di ospitare fino a persone; la morte del marchese tuttavia blocc\u00f2 il progetto. In questi anni si effettuarono comunque degli interventi strutturali all'impianto; furono raddoppiate le gradinate in corrispondenza delle piccole curve ad angolo retto, vennero installati degli spalti provvisori tra le tribune e il campo di gioco e furono erette delle torri che sorreggevano un nuovo impianto di illuminazione.\nIl 18 maggio 1952 si registr\u00f2 nello stadio fiorentino il record di spettatori, accorsi a vedere un'amichevole tra la nazionale di calcio italiana e quella inglese, terminata poi 1-1, con gol di Ivor Broadis e Amedeo Amadei. Furono i biglietti venduti, esclusi \u00abgli inviti, la stampa e le forze dell'ordine\u00bb, per un totale di circa persone e un incasso di circa 65 milioni di lire. La capienza ufficiale dello stadio, grazie all'aggiunta delle numerose tribune in metallo, era di quasi spettatori, cifra molto superiore ai circa degli anni 2020. A causa della mancanza di posti numerati nella maggior parte dello stadio e ai buoni risultati della Fiorentina, che nel 1955-1956 conquist\u00f2 anche il suo primo scudetto, ottenuto aritmeticamente grazie alla vittoria in casa contro il Milan per 3-0, all'epoca il sovraffollamento del Comunale era piuttosto comune. Questo port\u00f2, il 15 dicembre 1957, al crollo di una balaustra della tribuna Maratona sotto il peso degli spettatori, durante Fiorentina-Juventus di Serie A; al 70\u00ba minuto i tifosi franarono sul parterre e un centinaio di persone vennero ferite, alcune con gravi fratture, ma non ci furono vittime.\nIn precedenza, lo stadio era stato teatro del presunto avvistamento di UFO a Firenze: nel pomeriggio del 27 ottobre 1954, mentre si giocava un'amichevole tra Fiorentina e Pistoiese di fronte a circa spettatori, comparvero in cielo due oggetti volanti che si spostavano velocemente in linea retta in direzione nord-sud, lungo tutto lo stadio, prima di svanire dietro la curva Fiesole e lasciare cadere sul campo del materiale simile al cotone. Secondo il CICAP, i velivoli erano parte di un'esercitazione militare che faceva uso di \"chaff\", provocando cos\u00ec dei riflessi nel cielo, mentre la presenza dei filamenti bianchi, che si rivelarono poi vetro borosilicico, fu attribuita al fenomeno del \"ballooning\", una tecnica messa in atto da alcune specie di ragni per migrare.\nNel 1960 l'Italia ospit\u00f2 per la prima volta le Olimpiadi estive, con i Giochi della XVII Olimpiade che si svolsero a Roma dal 25 agosto all'11 settembre; il torneo di calcio venne disputato anche in altre citt\u00e0 oltre alla sede dell'evento, pertanto al Comunale di Firenze vennero disputati alcuni incontri calcistici riservati alle nazionali giovanili, e precisamente le sfide Francia-Per\u00f9, Jugoslavia-Turchia e Italia-Brasile. Nella stagione seguente, lo stadio fu teatro della prima finale di una competizione europea per club e della terza finale di Coppa Italia in gara unica: il 27 maggio 1961 si gioc\u00f2 la gara di ritorno della Coppa delle Coppe, disputata tra la e gli scozzesi del , con i Viola che vinsero, dopo il 2-0 all'andata a Glasgow, anche il ritorno per 2-1 con reti viola di Luigi Milan e Kurt Hamrin e conquistarono il loro primo trofeo europeo. L'11 giugno, invece, la squadra gigliata affront\u00f2 la e vinse la sua seconda coppa nazionale, battendo i capitolini per 2-0 con reti di Gianfranco Petris e Luigi Milan. Il 6 giugno 1965 il Giro d'Italia che si concluse proprio al Comunale, con la tappa conclusiva vinta da Ren\u00e9 Binggeli. Alla fine degli anni 1960, l'impianto toscano fu inoltre sede della semifinale del campionato europeo di calcio 1968, disputato in Italia, che vide contrapposte le nazionali di Jugoslavia e Inghilterra, terminata 1-0 con rete di Dragan D\u017eaji\u0107 di fronte a paganti. L'anno successivo il Comunale vide poi la Fiorentina vincere il suo secondo scudetto.\nNel 1969 fu avanzata la candidatura di Firenze per ospitare i Giochi della XXI Olimpiade del 1976, che vennero poi assegnati a Montr\u00e9al: nel dossier venne proposta la realizzazione di un nuovo Stadio Olimpico fiorentino da posti, per le cerimonie e per l'atletica leggera, e il Comunale, da ampliare anch'esso a una capienza di posti, avrebbe dovuto invece ospitare incontri del torneo di calcio e di hockey su prato. L'impianto fiorentino fu comunque oggetto di una significativa variante architettonica tra il 1970 e il 1971, con l'installazione di due tettoie in ferro ai lati dell'esistente pensilina in cemento armato, ognuna delle quali sorretta da due pilastri a differenza della struttura centrale a sbalzo, la cui vista fu in parte ostruita dalle nuove modifiche.\nIl 10 giugno 1981, nel corso di un meeting presso il Comunale, Sebastian Coe, gi\u00e0 vincitore di due medaglie olimpiche ai Giochi della XXII Olimpiade, stabil\u00ec uno dei suoi nove primati del mondo sulla pista dello stadio fiorentino, correndo gli in 1'41\"73, davanti a spettatori. Durante lo stesso incontro, Carl Lewis, ancora agli inizi della sua carriera, corse i 100 metri con un tempo da record mondiale, ma, per un malfunzionamento del cronometraggio elettronico, venne preso come valido quello misurato dall'orologio semi-automatico, non valevole per i primati mondiali. Dal 5 al 9 giugno 1984 il Comunale ospit\u00f2 poi le gare di atletica leggera delle Gymnasiadi. Il 25 novembre dello stesso anno venne stabilito il record di presenze nello stadio fiorentino per una partita di club, quando spettatori assistettero a Fiorentina-Inter.\nTra gli eventi pi\u00f9 significativi avvenuti a Firenze in questi anni vi fu la visita pastorale di Giovanni Paolo II, che si rec\u00f2 nel capoluogo toscano tra il 18 e il 19 ottobre 1986; uno dei momenti salienti di questo viaggio fu la celebrazione eucaristica del Papa nello stadio cittadino, durante la quale avvenne la beatificazione della campigiana Teresa Manetti, fondatrice della congregazione delle Suore Carmelitane di Santa Teresa.\nLa ristrutturazione per i Mondiali del 1990.\nL'impianto, utilizzato oltre che per le partite di calcio anche da altri sport come il rugby, il baseball, il pugilato, l'atletica leggera e il ciclismo, sub\u00ec importanti interventi strutturali in vista del campionato mondiale di calcio 1990 assegnato all'Italia nel 1984. Il progetto di ristrutturazione, affidato gi\u00e0 in quell'anno all'architetto Italo Gamberini, con la collaborazione di Loris Macci, Enrico Novelli e Giovanna Slocovich, responsabili della direzione artistica, e di Salvatore Di Pasquale per gli aspetti strutturali, venne messo in opera nel 1988, perseguendo due obiettivi principali: la razionalizzazione dei servizi generali e degli accessi della sicurezza e l'aumento della ricettivit\u00e0. I lavori furono appaltati a un consorzio di imprese sotto la direzione tecnica di Raffaello Bertelletti, Roberto Innocenti e Alessandro Serafini Sauli.\nNon potendo sopraelevare le tribune esistenti, perch\u00e9 l'impianto nel 1983 fu classificato come monumento nazionale e quindi posto sotto la tutela delle Belle Arti, per migliorare la struttura si decise di abbassare il terreno di gioco ed eliminare la pista di atletica leggera, creando cos\u00ec nuove tribune che ampliarono la capienza dell'impianto fino a posti a sedere. Il nuovo parterre erboso, costruito a circa sotto la quota preesistente, fu dotato di sofisticati accorgimenti tecnici. Venne effettuato inoltre il restauro delle strutture in cemento armato, eliminandone le superfetazioni.\nFurono inoltre effettuate diverse integrazioni funzionali e tecnologiche ritenute necessarie anche se poco apprezzabili da un punto di vista estetico, come la realizzazione di alcune scale esterne e interne integrative a quelle preesistenti e di vari locali adiacenti all'ingresso monumentale da destinarsi ad uffici e a vani tecnici; vennero inoltre riprogettate le tettoie in metallo ai lati della pensilina in cemento, riducendone l'impatto visivo eliminandone i pilastri sostenitivi e rendendole cos\u00ec a sbalzo. Fu eliminato poi il muro di cinta all'esterno dello stadio, che chiudeva la vista delle strutture, sostituendolo con una recinzione metallica. Fu inoltre compiuta una generale risistemazione della zona di Campo di Marte, grazie a un massiccio riordino della viabilit\u00e0, alla costruzione di nuovi parcheggi e incrementando al contempo le aree verdi del quartiere. La spesa complessiva degli interventi, terminati nel 1990, fu di circa \u20a4 . I lavori di ammodernamento dello stadio sono stati valutati in seguito come un \u00abcinico massacro perpetrato da Italo Gamberini in dispregio alla cultura, nella completa indifferenza degli intellettuali fiorentini e italiani, e con il compiacente assenso della Soprintendenza ai beni ambientali e architettonici\u00bb.\nDurante il campionato del mondo, l'impianto calcistico fiorentino ospit\u00f2 gli incontri del gruppo A della fase a gironi; il 10 giugno 1990 fu sede di Stati Uniti-Cecoslovacchia, il 15 di Austria-Cecoslovacchia e il 19 di Austria-Stati Uniti. Nella fase a eliminazione, il Comunale ospit\u00f2 solo un incontro, il quarto di finale tra Argentina e Jugoslavia.\nDagli anni '90 al bando di riqualificazione del 2021.\nIl 26 novembre 1991 lo stadio di Firenze fu intitolato ad Artemio Franchi, prestigioso dirigente sportivo nato a Firenze nel 1922; Franchi era stato segretario della Fiorentina nella stagione 1951-1952, prima di ricoprire importanti incarichi dirigenziali che lo avrebbero portato a diventare presidente della FIGC dal 1966 al 1976, vicepresidente della FIFA dal 1974 e presidente della UEFA dal 1973 fino alla sua scomparsa, il 12 agosto 1983. Nel 2008 fu anche posta una lapide marmorea all'ingresso della tribuna autorit\u00e0 in suo ricordo.\nNel quinquennio 1996-2001 l'impianto toscano ospit\u00f2 tre finali di Coppa Italia. Dal 1980 l'ultimo atto della coppa nazionale prevedeva una doppia finale, con gare di andata e ritorno, negli impianti delle formazioni finaliste: la arriv\u00f2 in finale nel 1996, nel 1999 e nel 2001. Il 2 maggio 1996 si disput\u00f2 a Firenze la gara di andata contro l', con i Viola che vinsero per 1-0 con rete di Gabriel Omar Batistuta, andando poi a conquistare il trofeo nel ritorno a Bergamo. Il 5 maggio 1999 e il 13 giugno 2001 si giocarono al Franchi le gare di ritorno di due finali contro il : la prima termin\u00f2 con un 2-2 che consegn\u00f2 la coppa agli emiliani, mentre la seconda port\u00f2 ad un pareggio per 1-1 che, in virt\u00f9 della vittoria in trasferta a Parma, fece vincere ai gigliati la loro sesta coppa. A seguito del fallimento dell'A.C. Fiorentina, avvenuto nell'estate del 2002, e della costituzione di una societ\u00e0 chiamata Florentia Viola (dal 2003 rinominata ACF Fiorentina) il nuovo club gigliato port\u00f2 la sede sociale all'interno dell'impianto fiorentino. Il 14 giugno 2003 lo stadio Franchi ha ospitato il I Nine bowl, finale della Nine League NFLI; l'incontro \u00e8 stato vinto dai Guelfi Firenze sui Crusaders Cagliari col risultato di 38-6.\nCon l'approvazione del decreto anti-violenza del 7 febbraio 2007, l'impianto fiorentino venne giudicato non idoneo secondo le nuove norme di sicurezza; furono cos\u00ec installati 29 tornelli doppi, controllati da 58 lettori di biglietti e di abbonamenti, oltre che numerose telecamere; inoltre per tutti i settori fu conclusa la recinzione di prefiltraggio mobile. Dal 2009, tramite un accordo tra prefetto, questore, amministrazione comunale, societ\u00e0 di calcio e tifoseria, si cominci\u00f2 ad abbattere le barriere e le divisioni interne allo stadio, per migliorare la sicurezza nell'impianto sportivo. Nel 2012 cominciarono poi dei lavori di ristrutturazione che hanno portato alla trasformazione delle varie tribune, in particolare quella coperta, abbattendo le barriere che dividevano i gradoni dal terreno di gioco, creando un ristorante all'interno dell'impinaot e creando degli skybox.\nIl sindaco di Firenze Matteo Renzi e l'ACF Fiorentina firmarono il 25 gennaio 2010 una convenzione per l'utilizzo dell'Artemio Franchi, in cui venne previsto un riammodernamento dello stadio, anche in vista della costruzione di un nuovo impianto calcistico in citt\u00e0: in previsione di una possibile riconversione del Franchi in stadio di rugby, il 20 novembre 2010 venne disputato il primo incontro di questo sport nella storia dell'impianto tra Italia e Australia, terminato 14-32. Invece il 10 novembre 2015, a conclusione della visita pastorale di papa Francesco a Firenze e Prato in occasione del 5\u00ba Convegno nazionale della Chiesa Italiana svolto nel capoluogo toscano, il pontefice ha officiato una celebrazione eucaristica allo stadio Franchi, concelebrandola con 240 vescovi italiani, di fronte a fedeli.\nSebbene la sua bellezza architettonica sia tuttora riconosciuta, considerate le esigenze del calcio moderno l'impianto fiorentino risulta obsoleto, soprattutto se paragonato alle pi\u00f9 moderne strutture sportive europee, con notevoli problemi di efficienza e di funzionalit\u00e0; la particolare pianta a \"D\" non crea problemi alle tribune ma riduce notevolmente la visibilit\u00e0 in curva e i parterre, che sostituirono le corsie della pista d'atletica, non consentono una visuale ottimale degli incontri. La mancanza di copertura in gran parte dello stadio espone poi gli spettatori alle intemperie e inoltre le scale elicoidali, anche se notevoli da un punto di vista architettonico, non favoriscono l'afflusso e il deflusso degli spettatori. Per questi motivi, fin dagli anni 1980 e con pi\u00f9 continuit\u00e0 negli anni 2000 e 2010 si discute della costruzione di un nuovo stadio per l'ACF Fiorentina, senza tuttavia alcuna decisione definitiva. I vincoli architettonici non ne consentono l'abbattimento, cos\u00ec nel 2021 sono stati stanziati 95 milioni di euro relativi al Recovery Fund per una profonda ristrutturazione dello stadio.\nArchitettura.\nUbicazione.\nEsteso su un'area di circa tra viale Manfredo Fanti, viale Pasquale Paoli e viale Pierluigi Nervi, lo stadio comunale Artemio Franchi sorge nella zona di Campo di Marte, all'interno del quartiere 2 di Firenze. L'impianto \u00e8 la principale tra le attrezzature sportive della zona al servizio del quartiere e della citt\u00e0, tra cui il Nelson Mandela Forum, la piscina comunale Paolo Costoli e lo stadio di atletica leggera Luigi Ridolfi. Dalla parte opposta, rispetto allo stadio, del viale Nervi sorge anche il Centro sportivo Davide Astori, sede di allenamento della prima squadra maschile dell'ACF Fiorentina.\nPer via degli numerosi impianti sportivi, l'area del Campo di Marte si propone la principale zona sportiva della citt\u00e0 di Firenze, rappresentando nel contempo un grande spazio aperto e verde, quasi privo di costruzioni in relazione all'ordinata maglia di edifici residenziali realizzati negli anni tra le due guerre. In occasione dei Mondiali di calcio del 1990, accanto agli interventi di riordinamento estetico-funzionale dello stadio, vennero effettuate varie modifiche al quartiere per quanto riguarda l'arredo, la viabilit\u00e0 e i giardini pubblici, costruendo inoltre nuovi parcheggi. La zona \u00e8 raggiungibile in auto (passando eventualmente per l'autostrada A1 in uscita \"Firenze Sud\"), in autobus (attraverso varie linee dell'ATAF) o in treno (grazie alla vicina stazione di Firenze Campo di Marte), usufruendo in caso di necessit\u00e0 dell'Aeroporto di Firenze-Peretola.\nL'esterno.\nL'impianto, il cui stile segue l'architettura razionalista dell'epoca, si estende per per circa ed \u00e8 costituito da una serie di gradinate in cemento armato le cui strutture si ripetono per l'intero perimetro del campo da gioco, interconnesse tra loro da altre strutture secondarie. Questo aspetto architettonico, insieme alla linearit\u00e0 geometrica della struttura, si tradusse in una sorta di \"prefabbricazione progettuale\", scomponendo lo stadio in vari moduli uniti tramite i telai all'anello esterno, che si ripetono ad intervalli regolari e sono collegati tra loro tramite elementi portanti secondari quali solai e travetti; questi ultimi fungono essi stessi da costituenti per le gradinate. L'uniforme linea esterna della costruzione \u00e8 interrotta solamente da varie appendici, tra cui l'ingresso principale, le scale elicoidali e la torre di Maratona. Da un punto di vista estetico, lo stadio si presenta come un blocco monocromatico di cemento lasciato a vista, su cui si possono ancora notare le sagomature delle casseforme di costruzione in legno; le sole interruzioni a questa scelta architettonica sono costituite da varie aggiunte recenti, come le scale metalliche di accesso alle tribune e due locali laterali prefabbricati, destinati a servizi vari e uniti all'ingresso principale tramite passaggi aerei metallici a sezione circolare. L'uso di strutture a vista sottolineava quale fosse l'idea di arte di Nervi, non solo estetica ma anche \u00abfunzionalit\u00e0 e staticit\u00e0\u00bb, e la sua fiducia nelle \u00abmagnifiche qualit\u00e0 plastiche del cemento armato\u00bb.\nL'ingresso principale, progettato dall'architetto comunale Alessandro Giuntoli, \u00e8 costituito da un corpo di fabbrica monumentale in cemento armato con tamponamenti in laterizio e muratura a intonaco, sviluppato per l'intera lunghezza della tribuna coperta. Il settore centrale della facciata, sulla cui trabeazione svetta un fregio con su scritto il nome dell'impianto, \u00e8 ripartito in cinque settori da sei setti murari scanditi da lesene aggettanti di profilo curvilineo, all'interno dei quali si aprono le alte finestrature: non pi\u00f9 utilizzate come accessi, queste sono caratterizzate da infissi metallici e porte d'accesso decorati con motivi geometrici. Le ali laterali sono scandite da nove finestre ciascuna, separate da paraste lisce impostate al di sopra di una zoccolatura in pietra forte, che le raccorda con i pilastri dell'ingresso d'onore.\nLe scale elicoidali.\nLe tre scale elicoidali esterne, che permettono tuttora l'accesso del pubblico nelle curve e nella tribuna Maratona, si trovano alle estremit\u00e0 del rettifilo delle gradinate scoperte. La loro struttura \u00e8 caratterizzata da un reticolo spaziale formato da due travi speculari avvolte a spirale di di larghezza e di altezza che si incrociano in mezzeria. Su una delle due travi elicoidali \u00e8 incastrata a sbalzo la soletta, che costituisce la vera e propria rampa delle scale, con una larghezza di , che rastrema dai dell'origine ai dell'estremit\u00e0 esterna; questa fu messa in opera con un'armatura in ferro particolarmente densa con uno schema romboidale per ottimizzarne lo schema statico. La soluzione con due travi ricurve speculari, oltre a rendere bilanciata l'opera, riduce l'azione torcente che la rampa genera sulla trave elicoidale e conferisce un aspetto dinamico alla struttura;\nLe scale, che secondo i progetti iniziali dovevano essere cinque rispetto alle tre poi costruite, portano gli spettatori alla sommit\u00e0 delle gradinate scoperte a un'altezza di , da cui ridiscendere grazie alle scalinate di distribuzione; sulla porzione inferiore di ciascuna delle scale si trovano due rampe rettilinee, una che collega il piano terra, sui cui era presente in origine una biglietteria per facilitare l'ingresso all'impianto in pi\u00f9 punti, con una terrazza semicircolare a di quota e una seconda che collega quest'ultima con un pianerottolo ad altezza di su cui parte la rampa a spirale. Il deflusso dall'impianto avviene invece dal basso tramite dei camminatoi creati dalla struttura delle gradinate, che conducono all'esterno dello stadio.\nNervi, presentando l'opera, non pot\u00e9 giustificare con il calcolo matematico il funzionamento e la stabilit\u00e0 delle scale: solo la fiducia di Ridolfi e del Comune di Firenze nel suo intuito e una prova di carico in fase di collaudo appositamente creata permisero la realizzazione di questa struttura. Per la bassa qualit\u00e0 degli acciai, dei calcestruzzi e delle tecniche di calcolo dell'epoca, l'ingegnere utilizz\u00f2 molto ferro all'interno di questi elementi architettonici, preannunciando una sua invenzione degli anni '40, il ferrocemento che, data l'elevata percentuale di ferro e i bassi spessori di calcestruzzo, si comporta quasi come un materiale omogeneo e si presta assai bene alla prefabbricazione, permettendo cos\u00ec una notevole velocit\u00e0 di costruzione. Alla fine degli anni 1980 alle scale elicoidali realizzate da Nervi ne furono aggiunte altre due in metallo, per una maggiore razionalizzazione degli accessi.\nInterno.\nAll'interno lo stadio presenta una planimetria asimmetrica, a forma di \"D\", con le estremit\u00e0 del settore della tribuna coperta che formano un angolo retto con le curve; i giornalisti e i politici dell'epoca ricondussero la struttura dell'impianto al senso politico di quella lettera, iniziale del termine latino \"Dux\", \"Duce\", appellativo riferito a Benito Mussolini. \u00c8 possibile che questo aspetto non venne invece considerato da Nervi, che invece doveva realizzare, per una precisa esigenza del bando di gara, un rettilineo di 220 metri per l'atletica leggera di fronte alla tribuna coperta.\nNella composizione planimetrica si distinguono le strutture delle gradinate, sostenute da una successione ininterrotta della campata composta da un pilastro e da una trave sagomata, con telai posti a un interasse di circa in modo da formare una galleria aperta e allo stesso tempo coperta, percorribile nell'interezza dell'impianto ad eccezione della parte dello stadio in corrispondenza con l'ingresso monumentale. Il sistema strutturale scelto da Nervi rendeva possibile una sorta di continuit\u00e0 visiva tra lo spazio interno e lo spazio urbano circostante, in parte ridotta con l'introduzione di una recinzione metallica esterna.\nNella successione delle gradinate si distinguono poi la pensilina di copertura della tribuna d'onore, i nodi plastici delle scale elicoidali e la torre di Maratona. Caratterizzata da un \u00abuso creativo e plastico del cemento armato\u00bb, l'intera struttura rappresenta la concretizzazione di quello che lo stesso Nervi considerava \u00abl'aspetto pi\u00f9 difficile e nello stesso tempo pi\u00f9 elevato dell'architettura\u00bb, e cio\u00e8 \u00abla sintesi tra fattori discordi quali l'armonia formale e le esigenze tecniche, il calore dell'ispirazione e la freddezza del ragionamento scientifico, la ricchezza della fantasia e le ferree leggi dell'economia\u00bb.\nLa torre di Maratona.\nLa torre di Maratona, simbolo dello spirito di competizione e di resistenza degli atleti ed esempio degli intenti politico-propagandistici dell'epoca fascista e delle precise tendenze architettoniche degli anni venti e trenta, \u00e8 una struttura in cemento armato completata nel 1932, che si sviluppa secondo la proiezione telescopica di semplici linee architettoniche la cui verticalit\u00e0 si contrappone all'orizzontalit\u00e0 volumetrica della tribuna d'onore e della pensilina sul lato opposto, bilanciando l'architettura complessiva dello stadio. Con i suoi , di cui costituiti dalla sola torre (esclusi i del pennone), \u00e8 la quinta costruzione pi\u00f9 alta della citt\u00e0. Oltre agli scopi architettonici, la struttura venne costruita per consentire una visione dell'impianto dall'alto e per issare ad una notevole quota un vessillo sullo stadio: nei progetti iniziali, si pens\u00f2 di utilizzare quest'architettura anche come insegna pubblicitaria, decorandola con scritte e immagini che si sarebbero sviluppate verticalmente lungo la vetrata.\nAlla base della torre vi \u00e8 una piattaforma semi-ellittica a sbalzo protesa verso il campo da gioco, su cui si sviluppa la torre, la cui base rettangolare misura x , al cui interno \u00e8 installato un ascensore che pu\u00f2 fermarsi a due quote intermedie e in sommit\u00e0, oltre ad una scala alla marinara. La porzione verticale della struttura \u00e8 composta da tre piani divisi da due riseghe, che interessano il retro e i due lati laterali, ed \u00e8 caratterizzata sulla parte anteriore da una pannellatura con finestroni in vetro bianco retta da un telaio metallico; questa, che ricalca la forma della piattaforma di base, si sviluppa per tutta l'altezza della torre e racchiude un sistema di illuminazione che un tempo illuminava lo stadio nelle partite in notturna. All'apice della torre vi \u00e8 un solaio transitabile, al cui centro si eleva un pennone metallico sui cui innalzare una bandiera.\nLa pensilina.\nIl 13 settembre 1931, in occasione dell'inaugurazione ufficiale dello stadio, il pubblico rimase stupito di fronte alla sottile pensilina a sbalzo, priva di sostegni intermedi, cos\u00ec concepita per non ostruire la visuale degli spettatori. Questa copertura, lunga e profonda , con uno sbalzo di , venne realizzata in cemento ad alta resistenza e rapido indurimento armato con barre di ferro e viene descritta come uno degli elementi caratterizzanti dello stadio. La struttura \u00e8 nervata da 24 mensoloni portanti, ciascuno spesso dai iniziali fino ai all'estremit\u00e0 e di passo pari a , la cui parte aggettante varia dai in prossimit\u00e0 dei puntoni, integrati nel profilo della tettoia che di fatto ne dimezzano l'aggetto, fino ai del termine dello sbalzo. Tra la copertura e l'estradosso dei mensoloni vi \u00e8 poi una trave alta e larga che sorregge il solaio di copertura.\nLa pensilina si innesta direttamente alla tribuna centrale sottostante formando un unico telaio, il cui schema statico \u00e8 composto da quattro elementi: la trave a mensola soggetta a momento flettente costituita dalla pensilina, un arco a tre cerniere isostatico, un sistema reticolare a forma di triangolo rettangolo e due piedritti. Il peso del corpo delle gradinate funge da contrappeso, evitando quindi di zavorrare gli appoggi e impedendo di conseguenza la formazione di pressioni positive sul piano di fondazione. Nel corso degli anni 1970, sono state aggiunte altre due coperture in metallo ai lati della struttura originale, sorrette inizialmente da due pilastri ciascuna, prima della ristrutturazione per il campionato mondiale di calcio 1990 che le rese a sbalzo.\nLa sua eleganza e il suo stile formale, coerente con il metodo progettuale di Nervi, derivano dall'impiego del cemento armato e dallo stesso schema statico adottato. Nel 1931, Nervi scrisse: \u00abUna bella pensilina o una bella struttura di gradinata debbono nascere tali; non possono tendere a diventarlo cammin facendo con trucchi, camerecanne o finzioni di alcun genere\u00bb. L'affinit\u00e0 spirituale tra Nervi e Ridolfi influ\u00ec notevolmente sulla realizzazione della pensilina e sulla rapidit\u00e0 della sua costruzione. Le cronache raccontano che l'operazione di disarmo delle strutture della copertura venne cominciata proprio dallo stesso Nervi, che, non ricevendo aiuto per svolgere quel conclusivo compito dai propri diffidenti carpentieri, prov\u00f2 a tutti la correttezza delle proprie valutazioni.\nI locali interni.\nI locali interni posti sotto la tribuna coperta si articolano su quattro livelli. Nel piano interrato, a cui si accede tramite due scale alle estremit\u00e0 degli spalti, si trovano vari vani tecnici, un magazzino, due spogliatoi per gli arbitri e tre destinati agli atleti, una stanza destinata ai controlli antidoping e un notevole gruppo di servizi igienici. Al pian terreno vi \u00e8 lo spogliatoio della squadra di casa, vari uffici e un salone d'ingresso con pavimento in marmo e infissi in legno, affacciato alla facciata monumentale, con cui accedere alla tribuna d'onore sul primo piano tramite una scala elicoidale interna, alla cui base \u00e8 situata una statua in bronzo di Mario Moschi intitolata \"Il Calciatore\". Al livello superiore, oltre all'atrio riservato alle autorit\u00e0, vi sono gli uffici della presidenza, lo spogliatoio della squadra ospite, una sala stampa e un locale per le interviste, insieme ad alcuni locali sanitari. All'ultimo piano vi sono invece alcuni vani tecnici.\nI settori dello stadio.\nLo stadio \u00e8 suddiviso in cinque settori: la tribuna principale, la tribuna Maratona, la Curva Fiesole, la Curva Ferrovia e il settore ospiti. La tribuna principale, in larga parte coperta, costituisce la base occidentale degli spalti dell'impianto sportivo; nella porzione sottostante la pensilina si trovano anche la tribuna stampa e la tribuna autorit\u00e0. Sul lato opposto, la tribuna Maratona delimita invece la parte orientale dell'edificio che risulta nel suo complesso priva di coperture, fatta eccezione per la porzione centrale di parterre che dal 2015 risulta protetto da una tettoia in polimetilmetacrilato.\nCurva Fiesole \u00e8 il nome tradizionalmente conferito alla curva nord dello stadio, essendo quella orientata verso la cittadina collinare di Fiesole. Questo \u00e8 il settore che riunisce la parte principale e storica del tifo organizzato gigliato; \u00e8 composta dal parterre nella sua parte inferiore, frutto della ristrutturazione dello stadio avvenuta nel 1990, e dalle gradinate originarie nella sua parte superiore. Il settore sud dello stadio \u00e8 invece noto come Curva Ferrovia (nota tra il 1994 e il 2002 come \"Curva Marione\" in onore di Mario Cecchi Gori), dal momento che si trova nei pressi della stazione di Firenze Campo di Marte e della ferrovia Firenze-Roma; anch'esso \u00e8 suddiviso nelle originarie gradinate e dal parterre della fine degli anni 1980. Nella parte superiore dei settori centrali di questa curva si trovano due tabelloni, uno analogico spento e uno digitale dalla superficie rettangolare molto pi\u00f9 ampia collocato alla sua sinistra che resta acceso durante lo svolgimento delle partite. L'attuale capienza della Curva Ferrovia \u00e8 inferiore a quella della \"Fiesole\" visto che l'estremo settore sud-orientale della curva costituisce una parte del settore ospiti dello stadio, noto anche come \"Formaggino\", formato da due spicchi contigui tra loro della curva Ferrovia e di un settore del corrispondente parterre e diviso dal resto dello stadio da alte barriere di plexiglass.\nLe capienze dei vari settori dello stadio Artemio Franchi, che pu\u00f2 arrivare a ospitare spettatori, sono cos\u00ec ripartite:\nEventi sportivi.\nCalcio.\nCompetizioni nazionali.\nIn oltre novant'anni di storia, lo stadio comunale di Firenze ha ospitato incontri di ogni livello professionistico del campionato italiano di calcio. Dalla stagione 1931-32 ad oggi, l'Artemio Franchi \u00e8 la sede degli incontri casalinghi dell'ACF Fiorentina disputati in Serie A, Serie B e Serie C2. Fanno eccezione i rari casi di squalifica del campo e l'indisponibilit\u00e0 dell'impianto, per lavori di ristrutturazione, nella stagione 1989-90, quando la Fiorentina gioc\u00f2 le proprie gare interne allo stadio Renato Curi di Perugia. Inoltre l'impianto nel 1986-1987 \u00e8 stato sede delle prime due partite casalinghe in Serie A dell'Empoli Football Club, a causa dei lavori di ristrutturazione dello stadio Carlo Castellani di Empoli. Nel campionato italiano di calcio femminile, lo stadio Franchi ha ospitato alcune gare di Serie A dell'ACF Fiorentina Femminile, che disputa invece regolarmente le gare casalinghe del torneo allo Stadio comunale Gino Bozzi di Firenze.\nOltre ad essere la sede delle gare casalinghe dell'ACF Fiorentina nel torneo, lo stadio Artemio Franchi \u00e8 stato anche la sede delle seguenti finali di Coppa Italia:\nCompetizioni europee per club.\nLo stadio Artemio Franchi ha ospitato gare ufficiali delle tre principali competizioni europee per club organizzate dalla UEFA, che nel corso dei decenni hanno avuto pi\u00f9 volte iscritta la Fiorentina: la Coppa dei Campioni/UEFA Champions League, la Coppa UEFA/Europa League e la defunta Coppa delle Coppe UEFA. Inoltre, valevole per secondo turno gara di ritorno della Coppa UEFA 2002-2003, nello stadio fiorentino venne disputato l'incontro tra gli israeliani dell'Hapoel Tel Aviv e gli inglesi del Leeds United, terminato 4-1 per questi ultimi.\nL'impianto ha ospitato anche gare internazionali di trofei ufficiali di minor prestigio, come la Coppa dell'Europa Centrale/Coppa Mitropa, la Coppa Grasshoppers, la Coppa delle Fiere, la Coppa di Lega Italo-Inglese, la Coppa Anglo-Italiana, la Coppa delle Alpi, la Coppa dell'Amicizia italo-francese, la Coppa Piano Karl Rappan e la Copa EuroAmericana.\nLe finali dei tornei sopra indicati disputate allo stadio Artemio Franchi, in quanto la Fiorentina si era qualificata per l'ultimo atto dell'evento, sono le seguenti:\nIncontri della Nazionale italiana.\nLa nazionale italiana di calcio ha disputato varie partite casalinghe allo stadio Franchi di Firenze a partire dal 7 maggio 1933, quando vi gioc\u00f2 per la prima volta nell'incontro valido per la Coppa Internazionale e che vide l'Italia prevalere sulla Cecoslovacchia per 2-0. L'anno seguente si disputarono quelli che, a tutt'oggi, restano i due incontri pi\u00f9 importanti della nazionale nell'impianto fiorentino: la doppia sfida contro la Spagna al Mondiali 1934, nei quarti di finale, che proiettarono gli Azzurri alla conquista del loro primo titolo mondiale.\nDopo che i tifosi gigliati fischiarono la nazionale italiana durante una partita con il Messico nel 1993 a causa di alcuni episodi controversi degli anni precedenti, Firenze venne tenuta fuori dagli impegni della squadra azzurra fino al 1\u00ba marzo 2006, quando \u00e8 stata disputata un'amichevole fra Italia e Germania in un clima pi\u00f9 disteso. Da quell'incontro l'impianto \u00e8 tornato ad ospitare regolarmente partite della nazionale; il bilancio degli Azzurri al Franchi \u00e8 positivo, dal momento che, delle 30 partite qui giocate, ci sono state 22 vittorie, 8 pareggi e nessuna sconfitta.\nDi seguito la lista degli incontri disputati al Franchi dalla nazionale italiana:\nIl Franchi ha anche ospitato due gare della Nazionale femminile italiana. La prima fu l'8 giugno 2018, incontro valido per le Qualificazioni al campionato mondiale di calcio femminile 2019, che vide trionfare le azzurre sul Portogallo per 3-0 garantendosi la qualificazione al mondiale francese dopo 20 anni di assenza. Di seguito la lista degli incontri disputati al Franchi dalla nazionale italiana:\nCampionato mondiale.\nL'Italia ha ospitato il campionato mondiale di calcio nel 1934 e nel 1990, e in entrambe le occasioni lo stadio principale di Firenze venne inserito nella lista degli impianti che avrebbero dovuto ospitare incontri del torneo. Nel 1934 il Giovanni Berta fu selezionato assieme ad altri sette strutture sportive: Littoriale di Bologna, Via del Piano di Genova, San Siro di Milano, Partenopeo di Napoli, Nazionale del PNF di Roma, Littorio di Trieste e Municipale Benito Mussolini di Torino. L'impianto era destinato ad ospitare due gare: una degli ottavi di finale ed una dei quarti di finale, ma dal momento che l'incontro dei quarti tra Italia e Spagna termin\u00f2 in pareggio anche dopo i tempi supplementari, per il regolamento dell'epoca l'incontro doveva essere disputato nuovamente.\nNel 1990 il Comunale torn\u00f2 ad ospitare incontri di un Mondiale di calcio, insieme al Stadio San Nicola di Bari, al Renato Dall'Ara di Bologna, al Sant'Elia di Cagliari, al Luigi Ferraris di Genova, al Giuseppe Meazza di Milano, al San Paolo di Napoli, a La Favorita di Palermo, all'Olimpico di Roma, al Delle Alpi di Torino, al Friuli di Udine e al Bentegodi di Verona. L'impianto, oltre ad ospitare una gara dei quarti di finale, venne associato all'Olimpico di Roma come sedi degli incontri del \"Gruppo A\" della fase a gironi. Nello stadio fiorentino vennero disputati i tre incontri del gruppo nei quali non era presente la \"testa di serie\" del girone, che era la nazionale di calcio italiana padrona di casa nel torneo. Nel dettaglio gli incontri del Comunale furono i seguenti:\nCampionato europeo.\nL'Italia ha ospitato la fase finale del campionato europeo di calcio nel 1968 e nel 1980, lo stadio di Firenze venne scelto solamente nel primo dei due tornei, preferendo utilizzare per la seconda occasione i quattro pi\u00f9 capienti stadi italiani: l'Olimpico di Roma, il Giuseppe Meazza di Milano, il San Paolo di Napoli e il Comunale di Torino. Gli incontri finali del 1968 furono giocati all'Olimpico di Roma, mentre le due semifinali furono svolte una nel capoluogo toscano e l'altra al San Paolo di Napoli. L'incontro giocato al Comunale fu:\nGiochi olimpici.\nIn occasione dei Giochi della XVII Olimpiade di Roma, celebrati nella capitale italiana dal 25 agosto all'11 settembre 1960, il torneo di calcio venne disputato anche in altre citt\u00e0 oltre alla sede di giochi. Vennero utilizzati gli impianti Flaminio di Roma, Fuorigrotta di Napoli, Comunale de L'Aquila, Adriatico di Pescara, Ardenza di Livorno, Comunale di Grosseto e Comunale di Firenze. Nel capoluogo toscano si tennero i seguenti tre incontri della fase a gruppi:\nRugby.\nIl 20 novembre 2010 venne disputato il primo incontro di rugby della nazionale italiana allo stadio Franchi, contro la nazionale australiana e terminato 32 a 14 per gli ospiti. Il 19 novembre 2016 al Franchi viene scritta una pagina di storia per il rugby italiano: in un \"test match\" la nazionale italiana batt\u00e8 il Sudafrica per 20 a 18, ottenendo la prima vittoria in assoluto contro una delle quattro nazionali vincitrici nella loro storia della Coppa del Mondo di rugby (Nuova Zelanda, Australia, Inghilterra e appunto gli \"Springboks\").\nDi seguito la lista degli incontri disputati al Franchi dalla nazionale italiana:\nEventi musicali.\nL'impianto ha ospitato, nel corso della sua storia, numerosi concerti musicali. Il 30 giugno 1979 Francesco De Gregori e Lucio Dalla furono i primi a esibirsi nello stadio fiorentino, durante la tourne\u00e9 \"Banana Republic\". De Gregori, Pino Daniele, Fiorella Mannoia e Ron furono protagonisti di un concerto congiunto al Franchi il 24 luglio 2002. Luciano Ligabue ha scelto per sei volte questa struttura come teatro di un suo concerto: il 10 settembre 2002 con il tour \"LigaLive\", il 31 maggio 2006 con \"Nome &amp; Cognome Tour 2006\", il 9 luglio 2008 con \"ElleElle Stadi\", il 13 luglio 2010 con \"Stadi 2010\", il 16 luglio 2014 con \"Mondovisione Tour\" e il 25 giugno 2019 con \"Start Tour\". Vasco Rossi ha fatto tappa nello stadio fiorentino per cinque volte; il 16 giugno 1999 per il \"Rewind Tour\", il 25 settembre 2001 durante lo \"Stupido Hotel Tour\", l'11 settembre 2007 per il \"Vasco Live 2007\" e il 12 e 13 giugno 2015 per il \"Vasco Live Kom '015\".\nRenato Zero ha tenuto tre concerti in questo stadio, l'9 giugno 1999 (\"Cantiere Fonopoli\"), il 16 giugno 2004 (\"Cattura il sogno\") e il 13 giugno 2007 (\"MpZero Tour\"). Claudio Baglioni cant\u00f2 al Franchi il 1985 durante il \"Notti di note Tour\" e il 27 giugno 2003 durante il tour \"Tutto in un abbraccio\", facendo registrare il tutto esaurito entrambe le volte. Lo stadio fiorentino ha ospitato anche Jovanotti il 23 giugno 2013, durante il \"Backup Tour - Lorenzo negli stadi 2013\", e il 4 e 5 luglio 2015 per il \"Lorenzo negli Stadi Tour 2015\". Tiziano Ferro si esib\u00ec in quest'impianto il 23 giugno 2015 durante \"Lo stadio Tour 2015\" e per l'ultima tappa de \"Il mestiere della vita Tour 2017\" il 15 luglio 2017. Il gruppo Rockin'1000 si radun\u00f2 al Franchi il 21 luglio 2018 per il \"That's Live Firenze\", suonando insieme a Courtney Love, Peppe Vessicchio, Cesareo e Saturnino. L'8 luglio 2019 si esibirono invece nello stadio toscano Laura Pausini e Biagio Antonacci.\nAnche molti tra i principali artisti musicali internazionali si sono esibiti nello stadio di Firenze; la prima fu Patti Smith, che cant\u00f2 al Comunale il 10 settembre 1979, davanti a oltre persone, seguita da Iggy Pop l'11 maggio 1980 e dai The Clash, in una tappa dell\"Impossible Mission Tour\", il 23 maggio 1981. Nel 1987, in pochi mesi, alcune tra le pi\u00f9 illustri personalit\u00e0 del mondo della musica, si esibirono nello stadio fiorentino; il 9 giugno, David Bowie scelse l'impianto di Firenze per il suo primo concerto italiano, durante lo \"Glass Spider Tour\", registrando il tutto esaurito, preceduto dai Duran Duran il 7 giugno, con il tour \"Strange Behaviour\". Madonna concluse il \"Who's That Girl World Tour\" nell'impianto toscano il 6 settembre dello stesso anno, registrando anch'essa il tutto esaurito; la cantante statunitense scelse il Franchi anche per una tappa del \"MDNA Tour\" il 16 giugno 2012. Sting si esib\u00ec poi nell'impianto toscano il 29 aprile 1988. Anche Bruce Springsteen ha fatto pi\u00f9 volte tappa nel principale stadio del capoluogo toscano, prima l'8 giugno 2003 nel corso del \"The Rising Tour\" di fronte a persone, poi il 10 giugno 2012 per il \"Wrecking Ball World Tour\" con spettatori."}
{"id": "419013", "revid": "964802", "url": "https://it.wikipedia.org/wiki?curid=419013", "title": "Cross country (ciclismo)", "text": ""}
{"id": "419015", "revid": "198277", "url": "https://it.wikipedia.org/wiki?curid=419015", "title": "Lamberto Zauli", "text": "Da giocatore era soprannominato \"lo Zidane della Serie B\" e \"il Principe\".\nCaratteristiche tecniche.\nGiocatore.\nGiocava da trequartista e aveva un fisico possente; era molto abile sui calci piazzati e possedeva senso del gol.\nCarriera.\nGiocatore.\nZauli cresce a Grosseto dove il padre \u00e8 medico anestesista oltrech\u00e9 ex giocatore biancorosso. Lamberto inizia a giocare nelle giovanili dell'Unione Sportiva Grosseto dove si mette in mostra e viene acquistato dal che lo inserisce nella squadra Giovanissimi. Successivamente approda al e contribuisce prima alla sua promozione in Serie B, poi alla migliore stagione di sempre dei giallorossi nel campionato cadetto nel 1997. Nella stagione successiva il salto in Serie A, nelle file del , che aveva appena vinto la Coppa Italia con in panchina Francesco Guidolin. Nel 1997-1998 gioca nella Coppa delle Coppe, in cui il Vicenza giunge alle semifinali, contro il Chelsea. Dopo la vittoria nell'andata con un suo gol, la squadra viene eliminata dai \"blues\", poi vincitori della manifestazione.\nGran parte della sua carriera si intreccia con quella di Guidolin, con cui condivider\u00e0 diverse stagioni anche a Bologna e Palermo. Nel capoluogo emiliano sfiora la qualificazione alla Champions League, e nelle stagioni successive, acquistato dal Palermo con una trattativa lampo, contribuisce allo storico ritorno in Serie A dei siciliani nella stagione 2003-2004 ottenendo subito dopo nella stagione 2004-2005 anche la qualificazione in Coppa UEFA con il 6\u00ba posto in campionato. Nella stagione 2002-2003 si infortuna gravemente in uno scontro con Gianluca Grassadonia del Cagliari, nella partita finita 1-1, fratturandosi la gamba destra e restando fuori dai campi per quattro mesi.\nNella stagione 2005-2006 passa alla Sampdoria, con la quale disputa solamente mezza stagione, collezionando qualche presenza in campionato e Coppa UEFA. A gennaio torna nuovamente al Bologna. Nel 2007 passa alla Cremonese di Emiliano Mondonico, che milita in Serie C1 e con cui disputa i play-off. Il 27 agosto 2008 rescinde il contratto con la Cremonese e si accasa al Bellaria Igea Marina fino al termine della stagione, quando lascia l'attivit\u00e0 agonistica.\nIn carriera ha totalizzato complessivamente 146 presenze e 20 reti in Serie A e 158 presenze e 28 reti in Serie B.\nAllenatore.\nUna volta chiusa l'attivit\u00e0 agonistica \u00e8 divenuto allenatore proprio dell'ultima squadra in cui ha militato da giocatore, il Bellaria Igea Marina, venendo esonerato il 7 aprile 2010, dopo 28 punti raccolti in 29 partite di Lega Pro Seconda Divisione.\nIl 29 giugno 2010 il Fano - militante in Seconda Divisione - annuncia l'ingaggio di Zauli come allenatore per la stagione 2010-2011, coadiuvato da Roberto Pregnolato e Massimo Massi; da calciatore aveva gi\u00e0 vestito i colori granata. Chiude l'esperienza con l'esonero in data 5 aprile 2011.\nIl 3 gennaio 2012 diventa l'allenatore della ;\nesordisce sulla panchina granata l'8 gennaio 2012 vincendo al Giglio contro il per 2-1. Frattanto il 5 luglio dello stesso anno acquisisce a Coverciano il titolo di allenatore di Prima Categoria - UEFA Pro, e quindi il diritto di ricoprire il ruolo di tecnico in una squadra della massima serie. Il 23 dicembre 2012 viene esonerato dalla societ\u00e0 reggiana, per poi essere reincaricato il 19 marzo 2013 dopo l'allontanamento di Luigi Apolloni. Ottiene la salvezza ai play-out sconfiggendo il .\nIl 3 febbraio 2014 viene chiamato a sostituire Mario Vittadello sulla panchina del Real Vicenza, coadiuvato dal suo vice Rodolfo Giorgetti e dal preparatore atletico Lamberto Zanella. A fine stagione, nonostante la promozione in Lega Pro non viene confermato alla guida della squadra e il 22 giugno viene ingaggiato dal Pordenone, neopromosso in terza serie. Il 22 settembre 2014 dopo aver raccolto due punti in cinque giornate viene sollevato dall'incarico di allenatore del Pordenone.\nIl 22 giugno 2015 diventa il nuovo allenatore del Santarcangelo. Dopo aver conquistato la salvezza con i \"clementini\", il 1\u00ba giugno 2016 viene scelto come tecnico del Teramo. Dopo sole quattro giornate, dove la squadra raccoglie un solo punto trovandosi cos\u00ec all'ultimo posto, la societ\u00e0 lo esonera; torna sulla panchina della squadra abruzzese il 9 dicembre, al posto di Federico Nofri, ma viene nuovamente sollevato dall'incarico il 13 febbraio 2017 e sostituito da Guido Ugolotti.\nIl 12 luglio diventa il nuovo tecnico della squadra Primavera dell'Empoli con cui arriva fino alla finale play-off del Campionato Primavera 2 2017-2018: nonostante la sconfitta con il Cagliari il club toscano potr\u00e0 disputare il Campionato di Primavera della Serie A in virt\u00f9 della retrocessione della prima squadra del Novara in Serie C. Infatti essendo 2\u00ba nel raggruppamento, finalista perdente dei play-off e la prima squadra promossa in Serie A ha il diritto di partecipare in Primavera 1 in sostituzione dei piemontesi. L\u2019anno seguente si salva avendo la meglio sul Genoa ai play-out.\nIl 3 luglio 2019 viene ingaggiato dalla come allenatore della formazione Primavera. Con i bianconeri ha tempo di raggiungere la semifinale della Coppa Italia di categoria, dove la squadra viene eliminata dai pari et\u00e0 della , prima della conclusione anticipata della stagione 2019-2020 a causa della sopraggiunta pandemia di COVID-19. Nell'agosto 2020 viene promosso alla guida della , la seconda squadra bianconera militante in Serie C, con cui nel campionato 2020-2021 si piazza 10\u00ba ottendendo l'accesso ai play-off: qui raggiunge il secondo turno, dove i bianconeri vengono eliminati dalla .\nStatistiche.\nStatistiche da allenatore.\n\"Statistiche aggiornate al 27 febbraio 2022.\"\nGiovanili.\n\"Statistiche aggiornate al 30 giugno 2019.\""}
{"id": "419016", "revid": "17841", "url": "https://it.wikipedia.org/wiki?curid=419016", "title": "Iperico", "text": ""}
{"id": "419017", "revid": "1318658", "url": "https://it.wikipedia.org/wiki?curid=419017", "title": "Erba di San Giovanni", "text": "Erba di San Giovanni \u00e8 il nome comune usato per due piante"}
{"id": "419018", "revid": "6923", "url": "https://it.wikipedia.org/wiki?curid=419018", "title": "Shimano", "text": "La Shimano \u00e8 un'azienda giapponese che produce, principalmente, articoli per biciclette e la pesca. Fondata nel 1921, il primo prodotto messo sul mercato consisteva nel meccanismo di ruota libera per biciclette. In Italia la sede della filiale \u00e8 a Legnano, nella citt\u00e0 metropolitana di Milano.\nOggi \u00e8 il leader mondiale per quanto riguarda la componentistica meccanica delle mountain bike e delle bici da corsa; ne produce infatti la maggior parte dei gruppi meccanici che la compongono (cambi, sistemi frenanti, mozzi per la ruota, meccanismi di ruota libera, catene, corone, pedali, pedivelle, movimenti centrali...) e ne detiene una grossa fetta di mercato, nella sua intera gamma (dalle bici di bassa gamma sino a quelle da competizione). In questo ambito, i suoi maggiori concorrenti sono la Campagnolo (ITA) e la SRAM (USA).\nComponenti per le bici.\nGruppi per bici da corsa.\nNel 2014:"}
{"id": "419019", "revid": "11792", "url": "https://it.wikipedia.org/wiki?curid=419019", "title": "Papa Doc", "text": ""}
{"id": "419021", "revid": "124123", "url": "https://it.wikipedia.org/wiki?curid=419021", "title": "John Hammond (produttore)", "text": "\u00c8 stato attivo dagli anni trenta agli anni ottanta. \u00c8 ricordato soprattutto per le sue abilit\u00e0 di \"talent scout\", aiutando moltissimi cantanti a diventare tra le figure pi\u00f9 importanti della scena musicale del XX secolo.\nBiografia.\nNipote maggiore di William Henry Vanderbilt, Hammond ha subito dimostrato interesse per la musica sin dalla tenera et\u00e0: ha studiato pianoforte, violino e violoncello dai 4 anni fino alla maggiore et\u00e0.\nDopo gli studi all'universit\u00e0 di Yale, \u00e8 diventato corrispondente nella rivista \"Melody Maker\" dall'Inghilterra.\nUna volta tornato negli Stati Uniti d'America produsse con i propri risparmi una registrazione del pianista Garland Wilson, che divent\u00f2 un successo di vendite e che port\u00f2 Hammond a costruire il suo impero nella produzione discografica.\nHammond divent\u00f2 uno dei responsabili di \"talent scouting\" per la Columbia Records e fece ingaggiare numerosi musicisti e cantanti, alcuni gi\u00e0 noti, altri quasi del tutto sconosciuti. Ricorda lo storico Eric Hobsbawm:\nEcco alcuni nomi scoperti da Hammond:\nSuo figlio, John P. Hammond, \u00e8 diventato anch'egli un affermato musicista."}
{"id": "419023", "revid": "1186766", "url": "https://it.wikipedia.org/wiki?curid=419023", "title": "Villi", "text": ""}
{"id": "419039", "revid": "1347902", "url": "https://it.wikipedia.org/wiki?curid=419039", "title": "Aleksej Stanislavovi\u010d Eliseev", "text": "Nato nell'Oblast' di Kaluga, regione appartenente a quel tempo all'Unione Sovietica, il suo vero nome era Aleksej Kuraitis, ma cambi\u00f2 il cognome con quello della madre russa dopo che il padre, Stanislovas A. Kuraitis, lituano, fu condannato a cinque anni di lavori forzati in un gulag a causa di presunta propaganda antisovietica.\nVita.\nAleksej Stanislavovi\u010d Eliseev \u00e8 nato con il cognome Aleksej Kuraitis. Suo padre Stanislovas A. Kuraitis era lituano, sua madre russa. Dopo che nel 1939 suo padre venne condannato a cinque anni di lavori forzati in un Gulag a causa di una presunta propaganda antisovietica, assunse nel 1950, per paura di eventuali futuri ulteriori rappresaglie, il nome di sua madre \"Eliseev\".\nEliseev studi\u00f2 ingegneria meccanica presso l'Universit\u00e0 tecnica statale moscovita N. \u0116. Bauman, concludendo i suoi studi nel 1957. Prima di essere selezionato come cosmonauta collabor\u00f2, nel ruolo di ingegnere, nell'\"ufficio\" di costruzione missilistiche diretto da Sergej Pavlovi\u010d Korol\u00ebv. Ottenuto nel 1967 il diploma, Eliseev si laure\u00f2 nel 1973 dottore in scienza della tecnica.\nVenne assunto, gi\u00e0 nel 1966, nel gruppo dei cosmonauti, ma la scelta ufficiale dell'ingegnere Eliseev da parte dell'Ufficio centrale di costruzione dell'ingegneria meccanica\" (\"Central'noe Konstruktorskoe Bjuro Ma\u0161inostroenija\") in realt\u00e0 avvenne il 27 maggio 1968.\nNell'aprile del 1967 fu programmato il suo primo volo nello spazio, una missione spettacolare di due navicelle Sojuz. I programmi originari prevedevano il lancio di Vladimir Michajlovi\u010d Komarov a bordo della Sojuz 1, seguito un giorno pi\u00f9 tardi dal lancio della Sojuz 2 equipaggiata dai tre cosmonauti Bykovskij, Chrunov e Eliseev. Una volta in orbita, Chrunov e Eliseev avrebbero dovuto trasferirsi verso la Sojuz 1 tramite un'attivit\u00e0 extraveicolare per atterrare nella taiga siberiana insieme a Komarov.\nDopo il lancio della Sojuz 1 fu presto chiaro, che la navicella era soggetta a diversi problemi. Inoltre, a causa del maltempo, il lancio della Sojuz 2 non pot\u00e9 essere effettuato. Cos\u00ec si dovette provvedere all'interruzione della missione. Durante il rientro e l'atterraggio, i paracadute della Sojuz 1 non si aprirono del tutto, causando la morte di Komarov, in seguito al violentissimo impatto a terra. Le ricerche sulla causa dell'incidente diedero la certezza, che l'identico errore di costruzione era stato effettuato pure per i paracadute della Sojuz 2. Il ritardo del lancio della stessa salvo la vita a Eliseev ed ai suoi compagni di missione.\nLa missione originale si svolse due anni pi\u00f9 tardi, quando Eliseev part\u00ec per la sua prima missione nello spazio il 15 gennaio 1969 a bordo della Sojuz 5 con l'incarico di ingegnere di bordo. La navicella spaziale si agganci\u00f2 alla Sojuz 4, lanciata il giorno precedente formando cos\u00ec la prima stazione spaziale di carattere sperimentale orbitante intorno alla Terra. Momento cruciale della missione, fu senza dubbio, il passaggio di Eliseev, accompagnato dal compagno Evgenij Vasil'evi\u010d Chrunov, verso la Sojuz 4, svoltosi il 16 gennaio 1969 tramite un'attivit\u00e0 extraveicolare. Si tratt\u00f2 della prima missione della storia dell'esplorazione umana dello spazio durante la quale, parte dell'equipaggio, fece ritorno a terra a bordo di una navicella spaziale, diversa da quella con la quale erano partiti.\nNove mesi pi\u00f9 tardi Eliseev partecip\u00f2 alla missione Sojuz 8, con l'incarico di ingegnere di bordo, missione svoltasi contemporaneamente alla Sojuz 6 e Sojuz 7, formando cos\u00ec il primo volo di gruppo della storia dell'esplorazione umana nello spazio, formato da tre navicelle spaziali.\nL'ultima missione nello spazio di Eliseev, nuovamente con l'incarico di ingegnere di bordo, fu la missione Sojuz 10, durante la quale venne eseguito il primo aggancio di carattere esperimentale alla stazione spaziale Saljut 1. Anche se l'aggancio meccanico riusc\u00ec a perfezione, non pot\u00e9 essere effettuato un collegamento ermetico tra i due velivoli spaziali e pertanto non si pot\u00e9 dar luogo al trasferimento dei cosmonauti all'interno della stazione spaziale. A tutt'oggi rimane incerto se l'obbiettivo della missione fosse effettivamente il solo aggancio di carattere esperimentale, oppure se i programmi originari prevedevano un primo soggiorno all'interno della stazione spaziale stessa.\nIl 19 dicembre 1985, Eliseev lascia il gruppo dei cosmonauti, e viene nominato rettore dell'istituto superiore \"Bauman\", cio\u00e8 dell'Universit\u00e0 statale tecnica, di Mosca. Nel 1991 si \u00e8 ritirato definitivamente dal lavoro. \u00c8 sposato e padre di un bambino.\nOnorificenze.\nAleksej Stanislavovi\u010d Eliseev venne per due volte decorato quale \"Eroe dell'Unione Sovietica\" (il 22 gennaio 1969 ed il 22 ottobre 1969) e per due volte con l'Ordine di Lenin."}
{"id": "419045", "revid": "124823640", "url": "https://it.wikipedia.org/wiki?curid=419045", "title": "Soozie Tyrell", "text": "\u00c8 conosciuta principalmente come violinista nella E Street Band, collaboratrice di Bruce Springsteen.\nBiografia.\nFiglia di un militare statunitense, Soozie Tyrell ha vissuto in Italia, a Taiwan per poi tornare negli Stati Uniti d'America dove ha incominciato a suonare come artista di strada nelle vie di New York.\nProprio sulla strada ha conosciuto la giovane Patti Scialfa e Lisa Lowell, formando il gruppo musicale delle Trickster.\nCon Patti Scialfa e Lisa Lowell inizia a collaborare con Southside Johnny &amp; The Asbury Jukes e come corista e violinista di essi incider\u00e0 il suo primo disco \"Love is a sacrifice\".\nPatti Scialfa anni dopo divent\u00f2 la moglie di Bruce Springsteen e aiut\u00f2 l'amica di vecchia data permettendole di collaborare ad alcuni album di Springsteen alla fine degli anni novanta in cui era necessario l'uso del violino. Questa collaborazione occasionale divent\u00f2 importante sia per Soozie Tyrell che per Springsteen: l'apporto di Tyrell divenne costante in tutti gli album successivi, diventando a tutti gli effetti membro della E Street Band.\nNel 2003 produsse il suo primo album solista, \"White Lines\", che riscosse discreto successo anche fuori dalla cerchia dei fan di Springsteen. Lo stesso Bruce Springsteen ha partecipato al disco di Soozie Tyrell cantando e suonando la chitarra nei brani \"White lines\" e \"Ste. Genevieve\".\nDiscografia.\nSolista.\n\"White Lines (Treasure records 2003)\"\nCon Bruce Springsteen.\nLucky Town (1992)\nThe Ghost of Tom Joad (1995)\nGreatest Hits (1995 antologia)\nTracks (1998 antologia)\nThe Rising (2002)\nThe Essential Bruce Springsteen (2003 antologia)\nDevils &amp; Dust (2005)\n (2006)\n (2007 dal vivo)\nMagic (2007)\nWorking on a Dream (2009)\nWrecking Ball (2012)\nHigh hopes (2014)\nWestern Stars (2019)\nCon altri.\nTrain: My private nation (2003)\nEmory Joseph: Labor &amp; spirits (2003)\nEmory Joseph: Fennario songs by jerry garcia &amp; robert hunter (2008)\nPatti Scialfa: Rumble doll (1993)\nPatti Scialfa: 23rd street lullaby (2004)\nPatti Scialfa: Play it as it lays (2007)\nIan Hunter: Shrunken heads (2007)\nJoy Askew: The pirate of eel pie (2007)\nMurray Weinstock: Tails of the city (2004)\nJohn Hammond Jr: Found true love (1996)\nJohn Hammond Jr: Ready for love (2003)\nSheryl Crow: C'mon c'mon (2002)\nPatty Blee: Disguise (2002)\nChillbone: Try and act normal (2002)\nBruce Henderson: Beyond the pale (2000)\nBrain Surgeons: Piece of work (1999)\nShane Jackman: Rhythm of the land (1999)\nWilliam Topley: Mixed blessing (1998)\nDeborah Berg McCarthy: Places where I dream (1998)\nBuster poindexter: Buster poindexter (1987)\nBuster poindexter: Buster's happy hour (1994)\nBuster poindexter: Buster's Spanish rocketship (1997)\nJanet Burgan: Janet Burgan (1996)\nJon Paris: Rock the universe (1996)\nDavid Johansen: From pumps to pompadour the david johansen story (1995)\nUptown horns: Revue (1994)\nShawn Colvin: Steady on (1989)\nPartecipazioni in compilation.\nWhere have all the flowers gone the songs of pete seeger (1998)\nBurnzy's last call (1999)\nA very special Christmas vol 5 (2001)\nSleep well tonight (2002)\nEnjoy every sandwich the songs of warren zevon (2004)\nGive us your poor (2007)\n12/12/12: the concert for Sandy Relief (2013)"}
{"id": "419048", "revid": "729019", "url": "https://it.wikipedia.org/wiki?curid=419048", "title": "Rory Lamont", "text": ""}
{"id": "419133", "revid": "1429175", "url": "https://it.wikipedia.org/wiki?curid=419133", "title": "STUN", "text": "STUN \u00e8 l'acronimo di Session Traversal Utilities for Network Address Translators (NATs): si tratta di un protocollo e di un insieme di funzioni che permettono alle applicazioni in esecuzione su un computer di scoprire la presenza ed i tipi di NAT e firewall che si interpongono tra il computer e la rete pubblica. STUN permette a queste applicazioni di conoscere gli indirizzi IP e le porte con cui il dispositivo NAT li sta rendendo visibili sulla rete pubblica.\nSTUN opera con molti NAT preesistenti e non richiede particolari comportamenti da essi. \nCome risultato, STUN assicura ad una grande variet\u00e0 di applicazioni IP (ad esempio, i telefoni VoIP) di lavorare attraverso le varie strutture NAT preesistenti.\nNella specifica originaria in RFC 3489, STUN era l'acronimo di \"Simple Traversal of User Datagram Protocol (UDP) Through Network Address Translators (NATs)\", ma nella specifica aggiornata pubblicata come RFC 5389 il titolo \u00e8 mutato in \"Session Traversal Utilities for NAT\", mantenendo lo stesso acronimo.\nSTUN \u00e8 un protocollo client-server. Un telefono o un software VoIP pu\u00f2 includere un client STUN, che invier\u00e0 una richiesta ad un server STUN. Il server riporter\u00e0 al client STUN l'indirizzo IP pubblico e la porta UDP che il dispositivo NAT (es. router) sta associando al client per il traffico entrante nella rete. Le risposte permettono anche al client STUN di determinare che tipo di NAT \u00e8 in uso. Ci sono tre tipi di NAT che \u00e8 possibile attraversare tramite STUN: Full Cone, Restricted Cone e Port Restricted Cone. STUN non lavora con il quarto tipo di NAT, detto simmetrico o bidirezionale, questo a causa del fatto che i dati trovati dal server STUN non saranno validi per terze parti, in quanto il NAT bidirezionale non permette a terzi di riusare IP e porte abilitate, differenziando le associazioni a seconda dell'host contattato.\nClient e server STUN sono utilizzati con protocolli come SIP tramite UDP per il trasferimento di traffico voce/video/testo su Internet.\nCollegamenti esterni.\nPer una trattazione completa di STUN, fare riferimento a: https://tools.ietf.org/html/rfc5389"}
{"id": "419157", "revid": "102231983", "url": "https://it.wikipedia.org/wiki?curid=419157", "title": "Quartino", "text": "Dopo la morte di Alessandro Severo e in seguito alla presa di potere da parte di Massimino Trace, una compagnia di arcieri di stanza nell'Osroene, in Mesopotamia, proclam\u00f2 Quartino, amico di Alessandro Severo ed ex governatore di provincia, imperatore, probabilmente contro la sua stessa volont\u00e0. Gli arcieri, comandati da un certo Macedo, erano animati da spirito di vendetta per la morte di Alessandro Severo. Quartino stesso era stato estromesso dall'esercito da Massimino dopo la morte di Alessandro.\nIn seguito tuttavia, Macedo trad\u00ec Quartino, lo uccise e ne port\u00f2 la testa a Massimino. \nNonostante questo, Massimino fece giustiziare anche Macedo.\nLa storia di Quartino \u00e8 narrata dallo storico Erodiano."}
{"id": "419158", "revid": "111911573", "url": "https://it.wikipedia.org/wiki?curid=419158", "title": "Divertimento n. 1 (Mozart)", "text": "Il divertimento n. 1 in Re maggiore K 136 (K 125a) venne composto da Wolfgang Amadeus Mozart a Salisburgo nei primi mesi del 1772 insieme ai divertimenti K 137 e K 138 nel periodo tra il secondo e terzo viaggio in Italia.\nL'opera non \u00e8 di cos\u00ec facile collocazione in quanto si attiene allo spirito del divertimento ma non alla sua forma; \u00e8 costituito di fatto solo di tre movimenti con il secondo lento. Non si tratta neppure di un quartetto perch\u00e9, sebbene sia scritto per quattro strumenti, manca del caratteristico linguaggio cameristico.\nIl compositore a soli sedici anni propone in definitiva una sua scuola e un suo modello scrivendo di fatto musica sinfonica attraverso l'assemblaggio di alcuni strumenti (mancano ad esempio corni ed oboi per essere assimilato alla sinfonia italiana).\nIl primo movimento \"(allegro)\", che richiede impegno virtuosistico agli esecutori, ha un impianto ritmico travolgente senza difettare di luminose melodie.\nL\"'andante\" \u00e8 pi\u00f9 riflessivo ma la melodia continua a mantenere la luminosit\u00e0 che aveva nel primo tempo.\nIl terzo tempo \"(presto)\" si apre in sordina per riecheggiare i temi gi\u00e0 esposti nei primi due movimenti ma elaborati questa volta in chiave contrappuntistica.\nDati sull'opera.\nCatalogo K\u00f6chel\nDurata\nMovimenti\nOrganico\nLuogo e data di composizione\nLuogo e data della prima esecuzione\nPrime edizioni a stampa\nAutografo"}
{"id": "419160", "revid": "767487", "url": "https://it.wikipedia.org/wiki?curid=419160", "title": "La Bibbia (album)", "text": "La Bibbia \u00e8 il primo album dei Rovescio della Medaglia. \nRegistrato in presa diretta, cio\u00e8 senza sovraincisioni, tratta argomenti biblici armonizzati musicalmente dall'abilit\u00e0 del gruppo.\nTracce.\nTutte le tracce scritte da Gino Capello, Enzo Vita e Stefano Urso."}
{"id": "419195", "revid": "76963", "url": "https://it.wikipedia.org/wiki?curid=419195", "title": "Julianne Phillips", "text": "Laureata al Brooks College, ha incominciato a recitare per ruoli televisivi nel 1984.\nJulianne Phillips si spos\u00f2 con Springsteen nel giorno del suo venticinquesimo compleanno, divorziando nel 1989.\nHa collaborato ad alcune serie televisive dal 1991 al 1997: "}
{"id": "419268", "revid": "7336", "url": "https://it.wikipedia.org/wiki?curid=419268", "title": "Scellino keniano", "text": ""}
{"id": "419301", "revid": "4252", "url": "https://it.wikipedia.org/wiki?curid=419301", "title": "Caradog Freichfras", "text": ""}
{"id": "419304", "revid": "320578", "url": "https://it.wikipedia.org/wiki?curid=419304", "title": "Alexander Mostovoi", "text": ""}
{"id": "419305", "revid": "798140", "url": "https://it.wikipedia.org/wiki?curid=419305", "title": "Luigi Secchi", "text": "Biografia.\nStabilitosi a Milano, prest\u00f2 la sua opera presso vari scultori, in particolare Pietro Magni. Fu allievo all'Accademia di Brera con il maestro Francesco Barzaghi. Nel 1881 vinse il premio Pensionato Oggioni con le opere \"Il suonatore di ocarina\" e \"Modello in riposo\".\nLuigi Secchi ebbe una spiccata disposizione per la scultura monumentale. Ricordiamo alcune sue opere di questo tipo: la statua di Giuseppe Verdi a Busseto, il monumento a G. Parini e a Giuseppe Giacosa, il bassorilievo di Umberto I all'entrata del Castello Sforzesco, il busto di Mons. Antonio Maria Ceriani all'Accademia di Brera a Milano e la statua bronzea di Giuseppe Parini (1898) in piazza Cordusio (l'incarico di progettare e realizzare la base del monumento fu affidato nel 1898 all\u2019architetto Luca Beltrami)\nNel novembre 2016, al termine dei lavori di riqualificazione di Largo Ghiringhelli, una statua di Giulio Ricordi, opera commissionata a Secchi da amici e dipendenti di Casa Ricordi e inaugurata nel 1922 in via Berchet, \u00e8 stata ricollocata davanti al Casino Ricordi."}
{"id": "419312", "revid": "13604", "url": "https://it.wikipedia.org/wiki?curid=419312", "title": "K 136", "text": ""}
{"id": "419313", "revid": "92723", "url": "https://it.wikipedia.org/wiki?curid=419313", "title": "Unitatis Redintegratio", "text": "La Unitatis Redintegratio (\"Restaurazione dell'Unit\u00e0\") \u00e8 un decreto della Chiesa cattolica sull'ecumenismo, approvato con 2137 voti a favore e 11 contrari dal Concilio Vaticano II e, solennemente promulgato il 21 novembre 1964 da papa Paolo VI.\nIl documento dichiara come uno dei principali compiti del concilio \"promuovere il ristabilimento dell'unit\u00e0 tra tutti i cristiani\".\nSchema del documento.\n\"Tra parentesi si indica la corrispondente numerazione interna del documento\".\nIl movimento ecumenico.\nIl movimento ecumenico si svilupp\u00f2 nel 1910 con la conferenza di Edimburgo, anche se tale movimento nacque a met\u00e0 1800 in seno alle comunit\u00e0 luterane. Con la bolla \"Mortalium animos\" papa Pio XI condann\u00f2 ufficialmente il movimento ecumenico, il quale sar\u00e0 poi oggetto di attenzione del Concilio Vaticano II, durante il quale ne verr\u00e0 riconosciuta l'importanza e verr\u00e0 integrato nel cammino della Chiesa..\nDottrina.\nNei capitoli iniziali del documento si riconosce la volont\u00e0 di Dio che esista un'unica Chiesa, e si riconoscono le attuali divisioni, dovute \"talora per colpa di uomini di entrambe le parti\". Il battesimo pone comunque i fedeli di queste comunit\u00e0 separate, in una comunione, per quanto imperfetta, con la Chiesa cattolica, e permette che raggiungano la salvezza, nonostante gli impedimenti dovuti alle divergenze di dottrina.\nSi invitano pertanto i fedeli cattolici ad un atteggiamento di fraterno rispetto e di conoscenza delle altre confessioni cristiane, prendendo inoltre esempio da esse quanto abbiano realizzato di positivo nell'ambito dei valori cristiani.\nLa ricerca dell'unit\u00e0 dei cristiani \u00e8 compito di tutti i fedeli, che si realizza vivendo in conformit\u00e0 con il Vangelo e con la preghiera comune. Attraverso il dialogo si invita inoltre a ricercare una migliore conoscenza delle dottrine di queste comunit\u00e0 separate e a collaborare con loro nel campo sociale.\nLa divisione delle Chiese orientali avvenne in seguito alle divisioni dottrinali sorte nei concili di Efeso e di Calcedonia, e port\u00f2 alla rottura della comunione tra i patriarchi orientali e la sede romana.\nDopo altri quattro secoli sorsero altre divisioni in seguito alla Riforma e sorsero diverse chiese, con grandi diversit\u00e0 l'una dall'altra: particolarmente vicina alla Chiesa cattolica viene considerata la \"Comunione anglicana\".\nDelle Chiese orientali viene considerata la storia dei patriarcati, fondati dagli apostoli, i loro antichi legami con la sede romana, e i modi diversi in cui questa eredit\u00e0 \u00e8 stata tramandata, a seconda anche delle diverse condizioni di vita. Tratti in comune sono il sacerdozio e la celebrazione dell'eucaristia.\nPer le confessioni religiose nate dalla Riforma, si evidenziano, pur nella diversit\u00e0 dei singoli casi, la comune fede in Ges\u00f9 Cristo, lo studio della Bibbia e il sacramento del battesimo."}
{"id": "419314", "revid": "767487", "url": "https://it.wikipedia.org/wiki?curid=419314", "title": "Io come io", "text": "Io come io \u00e8 il secondo album dei Rovescio della Medaglia, pubblicato nel 1972. In quest'opera l'hard rock pi\u00f9 duro della loro produzione si riempie di venature progressive. Impregnato di fraseggi di chitarra acustica e flauto, \"Io come io\" descrive musicalmente il pensiero filosofico di Fichte."}
{"id": "419319", "revid": "767487", "url": "https://it.wikipedia.org/wiki?curid=419319", "title": "Contaminazione (album)", "text": "Contaminazione \u00e8 il terzo album del Rovescio della Medaglia pubblicato nel 1973 dalla RCA Italiana. L'album \u00e8 stato inciso nel 1975 in versione inglese con il titolo di Contamination.\nIl disco.\nArrangiato da Luis Enr\u00edquez Bacalov, fa riferimento al prog sinfonico specialmente nell'inserimento del Clavicembalo ben temperato di Johann Sebastian Bach: il titolo completo del concept album \u00e8 infatti \"Contaminazione di alcune idee di certi preludi e fughe del Clavicembalo ben temperato di J.S. Bach\".\nCompare, insieme a La Bibbia (album) del 1971, nel libro \"I 100 migliori dischi del Progressive italiano\" di Mox Cristadoro, pubblicato nel 2014."}
{"id": "419320", "revid": "77358", "url": "https://it.wikipedia.org/wiki?curid=419320", "title": "Passo della Badessa", "text": ""}
{"id": "419321", "revid": "1543377", "url": "https://it.wikipedia.org/wiki?curid=419321", "title": "Chernobyl Forum", "text": "Il Chernobyl Forum \u00e8 stato un incontro istituzionale promosso dall'IAEA che ha avuto luogo dal 3 al 5 febbraio 2003, a Vienna. Vi hanno partecipato, oltre all'IAEA, altre organizzazioni dell'ONU (FAO, UN-OCHA, UNDP, UNEP, UNSCEAR, OMS), la Banca Mondiale e le autorit\u00e0 della Russia, della Bielorussia e dell'Ucraina. Un secondo incontro si \u00e8 tenuto il 10 e 11 marzo 2004 e un terzo dal 18 al 20 aprile 2005.\nLo scopo degli incontri \u00e8 stato quello di mettere in chiaro in maniera scientifica gli effetti sulla salute e sull'ambiente del disastro di \u010cernobyl'. Il forum ha fornito una stima delle vittime passate e future causate dalle radiazioni e dal fallout di materiale radioattivo.\nIl forum \u00e8 presieduto da Burton Bennett, specialista di effetti radiologici, e annovera tra i suoi membri rappresentanti dei governi dei tre paesi maggiormente colpiti dal disastro.\nIl rapporto pubblicato dal forum contiene importanti conclusioni:"}
{"id": "419322", "revid": "77358", "url": "https://it.wikipedia.org/wiki?curid=419322", "title": "Passo dell'Abbadessa", "text": ""}
{"id": "419325", "revid": "32116", "url": "https://it.wikipedia.org/wiki?curid=419325", "title": "Albus Dumbledore", "text": ""}
{"id": "419326", "revid": "729019", "url": "https://it.wikipedia.org/wiki?curid=419326", "title": "Sir Caradoc", "text": "Sir Caradoc della \"Torre dolorosa\" \u00e8 un personaggio letterario arturiano, spesso chiamato \"l'Enorme\" per la sua grande mole (tanto che da qualcuno \u00e8 stato immaginato come un gigante). Era figlio di Mitrides (o Aupatris) e fratello di sir Turquine.\nCaradoc ebbe un figlio di nome Karakadin. Era stato un cavaliere alla corte di Uther Pendragon, ma poi non si schier\u00f2 con Re Art\u00f9.\nCaradoc fu forse il pi\u00f9 conosciuto dei signori malvagi del regno, a cui piaceva catturare i cavalieri della Tavola rotonda, gettandoli, poi, nelle sue prigioni (da qui l'epiteto di \"Torre dolorosa\"). Il numero dei prigionieri, tra cui sir Yvain e sir Gawain, crebbe a tal punto che Art\u00f9 fu costretto a dichiarare guerra a Caradoc. Prima che le forze si affrontassero in battaglia, sir Lancillotto sfid\u00f2 Caradoc e lo uccise con una spada magica, donatagli da Lady Flor\u00e9e."}
{"id": "419327", "revid": "32116", "url": "https://it.wikipedia.org/wiki?curid=419327", "title": "Severus Snape", "text": ""}
{"id": "419328", "revid": "32116", "url": "https://it.wikipedia.org/wiki?curid=419328", "title": "Star Wars Wiki", "text": ""}
{"id": "419329", "revid": "30610", "url": "https://it.wikipedia.org/wiki?curid=419329", "title": "Retrone", "text": "Il Retrone \u00e8 un fiume che scorre nella provincia di Vicenza. La sua sorgente si trova a Sovizzo alla confluenza dei torrenti Valdiezza, Onte e Mezzarolo; prosegue attraversando Creazzo, poi il territorio di Altavilla Vicentina e dopo 12\u00a0km sbocca nel Bacchiglione, presso l'area dell'ex cotonificio Rossi.\nStoria.\nIn tempi antichi era chiamato Retrone il fiume principale di Vicenza e Padova, e non Bacchiglione. Il fiume \"Edronis\" era citato gi\u00e0 da Plinio, e scorreva in un proprio alveo per gettarsi in mare, nella localit\u00e0 costiera di \"Portus Edronis\", generalmente identificata con Chioggia. Il Retrone scorreva attraverso la citt\u00e0 di Padova, in quello che sarebbe poi divenuto il corso del Bacchiglione.\nNell'antichit\u00e0 il Retrone si trova nominato anche nelle sue varianti \"Eretenos, Eretenus, Erethenus, Ereteno, Reteno\" mentre nelle carte medioevali \u00e8 indicato come \"Rerone\".\nEstesi sconvolgimenti nell'idrografia della provincia, avvenuti in epoca longobarda, modificarono la situazione, facendo diventare il Retrone un semplice tributario del Bacchiglione (del cui nome si hanno notizie a partire dagli inizi dell'XI secolo).\nLa confluenza dei due fiumi a Vicenza avveniva presso la zona detta \"dell'Isola\", attualmente Piazza Matteotti, ma dava luogo a frequenti alluvioni dovute al regime irregolare dei fiumi. Per questo la confluenza fu spostata di circa un chilometro, appena oltre l'abitato di Vicenza.\nPercorso.\nAlla sorgente il fiume \u00e8 largo circa 4 m con una profondit\u00e0 di 50 cm, poi man mano che prosegue nel suo corso aumenta la larghezza e la profondit\u00e0 grazie ai diversi affluenti, fino a raggiungere la larghezza di 12 metri con una profondit\u00e0 di 2 all'ingresso nella citt\u00e0 di Vicenza. Negli anni sessanta alcuni interventi di rettificazione del corso del fiume hanno portato una significativa modificazione al sistema idrogeologico del corso d'acqua. Nei periodi di intense piogge il Retrone esonda soprattutto nella zona di S. Agostino. La causa di questo problema \u00e8 stata individuata nel fatto che il punto di affluenza nel Bacchiglione \u00e8 pi\u00f9 alto del corso del Retrone, caratteristica alquanto bizzarra.\nLa portata aumenta nel punto in cui confluisce con il fosso Cordano. Il fondale \u00e8 pi\u00f9 o meno costante nel tempo, composto per lo pi\u00f9 da ghiaia, sabbia e verso la foce fango. Presenta ovunque una elevata copertura vegetale. Le acque del Retrone risultano assai inquinate dagli scarichi di varia natura, ma nonostante questo inquinamento le sue acque sono popolate da numerose specie ittiche, in particolare trote, carpe, cavedani, lucci, oltre che rane. Tra l'avifauna sono numerosi i germani reali, le gallinelle d'acqua, gli aironi cinerini e le garzette. Negli ultimi anni sono diventate abbondanti le nutrie.\nParco Retrone.\nNel quartiere di S. Agostino/Ferrovieri di Vicenza lungo la sponda sinistra del Retrone \u00e8 stato ricavato un grande parco fluviale di 40\u00a0000\u00a0m\u00b2, chiamato appunto \"parco Retrone\". In quest'area verde attrezzata vengono annualmente organizzate varie manifestazioni, tra le quali Ferrock e Festambiente Vicenza.\nIl parco sul fiume Retrone \u00e8 radicato da tempo nella storia del quartiere dei Ferrovieri. \u00c8 nato e si \u00e8 costituito in modo diverso dal solito: nella citt\u00e0 di Vicenza rappresenta la prima esperienza di costruzione e gestione partecipata di un parco pubblico attrezzato.\nNel 1997 l'Amministrazione Comunale ha istituito e parzialmente finanziato la realizzazione del Parco; in seguito quasi tutto il lavoro di realizzazione \u00e8 stato a carico di gruppi volontari organizzati del quartiere, delle scuole, dei gruppi scout e sportivi, rappresentati da Legambiente che tuttora ha la custodia del parco.\nIl Parco \u00e8 sede di progetti didattici sia della vicina scuola Dino Carta (Istituto Comprensivo n.8), che di alcune scuole superiori della citt\u00e0.\nLegambiente, con il sostegno del Centro Servizi per il Volontariato di Vicenza, ha sviluppato nel corso del primo decennio degli anni 2000 alcuni progetti di riqualificazione ambientale del parco, tra cui 4 lampioni fotovoltaici dislocati lungo il parco, panche e tavoli per il picnic progettati anche per persone disabili.\nIl parco si estende lungo il fiume Retrone ed occupa un'area di 40.000\u00a0m\u00b2, ponendolo al secondo posto per ordine di estensione tra le aree verdi della citt\u00e0. Il maestro Giorgio Vezzaro, abitante del quartiere dei Ferrovieri, ha dedicato a Festambiente una mostra fotografica sul fiume Retrone.\nIl parco \u00e8 ricco di alberi, cespugli fioriti, ma ci\u00f2 che lo caratterizza \u00e8 il corso del fiume Retrone che costeggia il parco per tutta la sua lunghezza. All'interno si possono compiere passeggiate a piedi e in bicicletta godendo della vista degli aironi e delle colline al di l\u00e0 del fiume. \nNel parco vi sono anche alcuni spazi attrezzati per la pallavolo, il calcetto e un punto di rimessa e di attracco per le canoe, predisposto dai Maestri del Canoa Club di Vicenza che durante Festambiente propongono corsi gratuiti di canoa fin dalla prima edizione del 2002.\nI progetti in corso prevedono che il Parco del Retrone sia collegato con il parco attiguo di Villa Bedin Aldighieri tramite una passerella sul fiume stesso le cui fondamenta sono state poste nell'inverno 2011-2012. La passerella ciclo-pedonale \u00e8 agibile dal 2013."}
{"id": "419330", "revid": "2167723", "url": "https://it.wikipedia.org/wiki?curid=419330", "title": "Straccia camicia", "text": "Straccia camicia o scamicia \u00e8 un gioco di carte diffuso in Italia attraverso un mazzo da 40 divise in 4 semi (coppe, denari, bastoni, spade) di 10 carte ciascuno e giocato da 2 persone o pi\u00f9 persone, anche in numero dispari. La scala non si pu\u00f2 fare con la figura\n\u00c8 noto anche coi nomi di \"tras in camisa\" o \"strasa camisa\" (in lingua lombarda), \"rest\u00e0 'n camisa\" (in bergamasco), \"ca\u00e0s en camisa\" o \"br\u00fcsa camisa\" (in Bresciano), \"cavacamisa\" (in lingua veneta e dialetto trentino), \"pataja\" (in dialetto reggiano), \"strazza camisa\" (in dialetto salentino), tiracamiciola in Abruzzo, \"cheva in pataia\" (in dialetto modenese) e \"uno, due e tre\". Non significa solo straccia camicia ma anche togliti la camicia. In Calabria \u00e8 noto come \"Scippa c\u00f2re\" o \"Crepa c\u00f2re\", rispettivamente 'che rapisce' e 'che uccide' il cuore (dell'avversario). In Romagna \u00e8 noto come \"Pela gallina\".\nRegole.\nLe regole del gioco sono molto semplici tanto da essere preferito dai bambini che iniziano ad apprendere l'uso delle carte da gioco. Ogni giocatore non potr\u00e0 utilizzare pi\u00f9 di una mano durante la partita. Questa deve essere la stessa sia quando si posiziona la carta sia quando si batte sul mazzo di carte quando vengono lanciate 2 carte uguali di seguito \nDisposizione delle carte.\nUna volta mischiate le carte e smezzate dal giocatore alla propria sinistra vengono suddivise in mazzetti uguali, tanti quanti sono i giocatori. Una volta finito il turno sar\u00e0 il giocatore alla propria destra a servire le carte.\nLe carte vanno ovviamente gettate in modi diversi a seconda del numero di giocatori. Se ci sono 2 giocatori vanno delicatamente appoggiate girandola dalla parte superiore; se ci sono 3 giocatori le carte vanno girate, sempre delicatamente, ma dal lato.\nGioco.\nOgni giocatore impugna il proprio mazzetto, cos\u00ec come l'ha ricevuto e senza guardarne il contenuto.\nLe uniche carte vincenti sono l'asso, il due e il tre di qualsiasi seme.\nIl primo giocatore pone la prima carta del proprio mazzetto sul tavolo in modo visibile. A turno fanno lo stesso gli altri giocatori, cos\u00ec da formare un mazzetto comune al centro del tavolo.\nQuando un giocatore gioca una delle tre carte vincenti il giocatore successivo \u00e8 obbligato a giocare il numero di carte indicate (1 per l'asso, 2 per il due e tre per il tre). Se durante queste giocata esce una delle carte vincenti l'obbligo si interrompe e tocca al giocatore successivo giocare il numero di carte indicate. Se il giocatore obbligato a giocare le carte non pone una carta vincente il mazzetto di carte presente sul tavolo viene preso dal giocatore che ha giocato l'ultima carta. Questo riporr\u00e0 le carte sotto le proprie e inizier\u00e0 una nuova giocata. In Sicilia quando viene posta una carta uguale a quella precedente bisogna battere con la mano sul mazzetto per accaparrarselo.\nLa variante calabrese \"Scippa c\u00f2re\" o \"Crepa c\u00f2re\" comporta una modalit\u00e0 di gioco assai pi\u00f9 accalorata, data la semplicit\u00e0 essenziale delle regole. I giocatori generalmente basano il divertimento del gioco nel modo in cui viene eseguito. Si gioca solitamente in coppia e ciascun giocatore possiede 20 delle 40 carte del mazzo. Le regole sono le medesime, tuttavia le carte vanno sbattute violentemente sul tavolo e il pi\u00f9 rapidamente possibile, e l'essenza del gioco si fonda sulla rapidit\u00e0 e l'impetuosit\u00e0 del suo svolgersi.\nLa variante valtellinese diffusa negli ultimi anni definita \"Super Camicia\", prevede l'utilizzo di 100 carte e permette lunghi scambi di gioco che portano a ribaltoni improvvisi rendendo pi\u00f9 avvincente la partita. Come per la variante calabrese il divertimento si basa sul modo di esecuzione, infatti anche in questa variante i giocatori sbattono violentemente le carte sul tavolo nella maniera pi\u00f9 rapida possibile e spesso commentano schernendo l'avversario dopo scambi vantaggiosi.\nLa partita infinita.\nEsiste una configurazione del mazzo che porta ad una partita infinita, ovvero nella quale i giocatori non arriveranno mai a zero carte, in quanto dopo una certa sequenza di mosse ritorneranno allo stato iniziale. \u00c8 stata trovata nel 2017, ed \u00e8 la seguente (con 0 si indica una carta diversa da asso, 2 e 3):\nGiocatore 1: 0 0 3 0 2 0 2 0 3 0 3 1 0 0 0 0 0 3 1 0\nGiocatore 2: 0 0 1 0 0 2 0 0 0 0 2 0 0 0 0 0 0 0 1 0\nQuesta disposizione \u00e8 stata a lungo ignota, tanto da essere anche classificata come problema non risolto in \"Unsolved problems in Combinatorial Games\". Si possono inoltre trovare online piccole applicazioni in grado di simulare delle partite.\nPunteggio.\nLo scopo del gioco \u00e8 quello di prendere tutte le carte possibili sino a rimanerne l'unico proprietario. Da qui la definizione di lasciare \"solo con la camicia\" gli altri giocatori. Quindi il punteggio \u00e8 dato semplicemente dalla conta delle partite vinte.\nIn Veneto solitamente chi perde si toglie la camicia. Una leggenda veneta dice che chi inizialmente avr\u00e0 l'asso di denari vincer\u00e0 la partita."}
{"id": "419331", "revid": "125792299", "url": "https://it.wikipedia.org/wiki?curid=419331", "title": "Bign\u00e8", "text": "Il bign\u00e8 (adattamento del francese \"beignet\", ) \u00e8 una piccola pasta dolce di forma tondeggiante, talvolta allungata (in questo caso si chiama \"\u00e9clair\"). I bign\u00e8 si preparano in due modi completamente diversi: i bign\u00e8 fritti e i bign\u00e8 ripieni.\nIl bign\u00e8 fritto.\n\u00c8 la forma originaria del dolce, diffusa in numerosi paesi d'Europa. \u00c8 formato da una pasta di farina, uova, latte, zucchero, burro, liquore e lievito che viene divisa in piccole forme, successivamente fritte e spolverate di zucchero a velo. In molte regioni \u00e8 un tipico dolce di carnevale. \nUna versione differente del bign\u00e8 fritto \u00e8 tipica delle zone cajun degli Stati Uniti d'America, molto famosa a New Orleans. In questa versione, di nota derivazione francese, il bign\u00e8 \u00e8 un dolce quadrato fritto. Si ricava da una pasta lievitata che viene stesa con il mattarello, tagliata in quadrati che vengono fritti in olio di semi di cotone e spolverati di zucchero a velo. \u00c8 un dolce comune e amato, reperibile nelle caffetterie, cui ci si riferisce impropriamente come doughnuts, sebbene questo termine indichi nel resto degli stati anglofoni la ciambella dolce, fritta e glassata.\nIl bign\u00e8 ripieno.\n\u00c8 un piccolo dolce composto da un guscio di pasta choux ripieno di creme variamente aromatizzate, diventata famosa dalla Belle \u00e9poque in poi. La pasta choux, inserita in una tasca da pasticcere, con bocchette di vario diametro e scanalatura, viene spremuta in piccole quantit\u00e0 su una placca da forno e cotta. Al variare delle bocchette e delle forme impresse, si ottengono diversi risultati estetici. I gusci di bign\u00e8 cuociono in poco tempo a temperature intorno ai 200\u00ba e nel cuocere si gonfiano divenendo leggeri e cavi all'interno. Questa cavit\u00e0 viene riempita di farcitura; successivamente il dolce viene coperto di glassa. A seconda del ripieno assumono un nome preciso, che spesso viene usato solo in alta pasticceria.\nTra i pi\u00f9 famosi ricordiamo gli Chantilly. \nTuttavia, poich\u00e9 la pasta choux \u00e8 di gusto neutro, il bign\u00e8 viene spesso farcito salato, ad esempio con salsa besciamella, crostacei, funghi o fondute di formaggio e servito come stuzzichino per buffet o aperitivi. \nLa dimensione del bign\u00e8 dolce pu\u00f2 variare da un diametro di 10\u00a0\u2013 12\u00a0cm alle dimensioni di una noce, tipiche della pasticceria minuta in uso specialmente in Piemonte. Il bign\u00e8 salato \u00e8 solitamente piccolo, tra i 3 e i 6\u00a0cm di diametro. Vi si fa riferimento anche con il nome di choux o bignola. Quest'ultimo termine, per\u00f2, pu\u00f2 trovarsi anche applicato alle ricette tradizionali del bign\u00e8 fritto.\nBign\u00e8 di San Giuseppe.\nI bign\u00e8 di San Giuseppe sono dei dolci simili ai pi\u00f9 comuni bign\u00e8 alla crema. Possono essere cotti al forno o fritti. In alcune regioni italiane vengono chiamati zeppole."}
{"id": "419332", "revid": "290948", "url": "https://it.wikipedia.org/wiki?curid=419332", "title": "Trasferimento di calore", "text": ""}
{"id": "419336", "revid": "7336", "url": "https://it.wikipedia.org/wiki?curid=419336", "title": "Olii essenziali", "text": ""}
{"id": "419338", "revid": "2225", "url": "https://it.wikipedia.org/wiki?curid=419338", "title": "E.T. l'extraterrestre", "text": ""}
{"id": "419339", "revid": "2225", "url": "https://it.wikipedia.org/wiki?curid=419339", "title": "E.T. l'Extraterrestre", "text": ""}
{"id": "419340", "revid": "7336", "url": "https://it.wikipedia.org/wiki?curid=419340", "title": "Beignets", "text": ""}
{"id": "419343", "revid": "767487", "url": "https://it.wikipedia.org/wiki?curid=419343", "title": "Monaco (gruppo musicale)", "text": "I Monaco sono stati un gruppo musicale inglese, progetto parallelo del bassista dei New Order (e gi\u00e0 dei Joy Division) Peter Hook. L'unico altro componente del gruppo \u00e8 David Potts, col quale Hook in passato aveva gi\u00e0 formato il precedente progetto parallelo Revenge.\nStoria.\nIl gruppo \u00e8 noto soprattutto per la \"hit\" dell'estate 1997, \"What Do You Want from Me?\", la quale divenne famosa anche perch\u00e9 scelta dalla Martini come colonna sonora per un suo spot pubblicitario; l'album nel quale era contenuta, \"Music for Pleasure\", vendette pi\u00f9 di mezzo milione di copie.\nIl loro successo si deve anche alla mancanza di attivit\u00e0 dei New Order nella seconda met\u00e0 degli anni 1990; il \"sound\" dei Monaco, infatti, grazie soprattutto all'uso inconfondibile del basso di Hook e al timbro di voce di Potts, simile a quello di Bernard Sumner, andava a colmare il vuoto che la band inglese aveva lasciato nel panorama musicale di quegli anni.\nIl gruppo si \u00e8 sciolto ufficialmente nel 2001. Tuttavia, a seguito della reunion dei New Order senza Hook, sostituito da Tom Chapman dei Bad Lieutenant (gruppo fondato da Bernard Sumner e Phil Cunningham dopo lo scioglimento dei New Order nel 2007), Hook nel 2010 crea una band chiamata Peter Hook and The Light, con i quali ripropone le canzoni dei Joy Division e dei New Order. Nel luglio 2013, a seguito della dipartita del chitarrista Nat Wason, Potts entra nella band di Hook."}
{"id": "419344", "revid": "7336", "url": "https://it.wikipedia.org/wiki?curid=419344", "title": "Beignet", "text": ""}
{"id": "419345", "revid": "32658", "url": "https://it.wikipedia.org/wiki?curid=419345", "title": "Apsia", "text": ""}
{"id": "419348", "revid": "339392", "url": "https://it.wikipedia.org/wiki?curid=419348", "title": "Alcalino", "text": ""}
{"id": "419349", "revid": "1652635", "url": "https://it.wikipedia.org/wiki?curid=419349", "title": "Classificazione EC", "text": "La classificazione EC \u00e8 un sistema di categorizzazione degli enzimi attraverso un cosiddetto numero EC (dall'inglese \"Enzyme Commission\", la \"Commissione per gli Enzimi\" che si occupa della classificazione). Tale commissione si occupa di costruire una classificazione numerica sulla base della reazione chimica catalizzata da un determinato enzima. Ogni enzima viene dunque associato a un numero e a un nome raccomandato (spesso diverso da quello comunemente usato).\nStoria.\nIl progetto di rendere omogenea la nomenclatura degli enzimi ha avuto inizio nel 1955, quando il Congresso Internazionale di Biochimica, in corso a Bruxelles, cre\u00f2 la \"Enzyme Commission\". La prima versione \u00e8 stata presentata nel 1961. Quella attualmente in vigore \u00e8 la sesta versione, pubblicata dalla \"International Union of Biochemistry and Molecular Biology\" (dall'inglese \"Unione Internazionale di Biochimica e Biologia Molecolare\") nel 1992, contenente 3196 differenti enzimi.\nCaratteristiche della classificazione.\nIl codice associato a ogni enzima consiste delle lettere \"EC\" seguite da quattro numeri separati da punti. Tali numeri rappresentano una classificazione via via pi\u00f9 fine dell'enzima.\nPer esempio, l'enzima \"tripeptide aminopeptidasi\" ha il codice \"EC 3.4.11.4\", i cui componenti indicano:\nI gruppi EC.\nOccorre precisare che un numero EC non indica uno specifico enzima, ma piuttosto una specifica reazione, a cui vengono associati i vari enzimi in grado di catalizzarla. Se differenti enzimi (ad esempio di differenti organismi) catalizzano la stessa reazione, infatti, ricevono lo stesso numero EC."}
{"id": "419351", "revid": "599013", "url": "https://it.wikipedia.org/wiki?curid=419351", "title": "Pan di Spagna", "text": "Il pan di Spagna \u00e8 una pasta dolce estremamente soffice e spugnosa di uso molto comune in pasticceria, solitamente usata per essere farcita al suo interno e all'esterno creando torte.\nStoria.\nAll'incirca a met\u00e0 del Settecento, la Repubblica di Genova, avendo relazioni commerciali via mare con altri Stati tra cui, com'\u00e8 noto, Spagna, Francia e Portogallo, invi\u00f2 probabilmente un suo ambasciatore alla corte di Madrid, dal re. L'ambasciatore in questione era il marchese Domenico Pallavicini, \nrampollo d'una facoltosa famiglia, il quale rimase a Madrid dal 1747 al 1749.\nDomenico Pallavicini, alla sua partenza, oltre ai vari consiglieri diplomatici, port\u00f2 con s\u00e9 il personale della sua casa, ovvero un maggiordomo, i cuochi, i portantini, etc.\nTra gli uomini al seguito del Pallavicini c'era un giovane pasticcere ligure Giobatta Cabona, gi\u00e0 da anni al servizio della famiglia dell'ambasciatore. In occasione di un ricevimento a Madrid, il Pallavicini gli commission\u00f2 un dolce diverso dai soliti.\nCon la semplice manipolazione degli ingredienti, partendo dal classico Biscotto di Savoia, il Cabona cre\u00f2 una pasta battuta, di leggerezza estrema; una volta assaggiato il dolce, tanto fu lo stupore e l'entusiasmo alla corte spagnola che si ritenne doveroso battezzare tale meraviglia di leggerezza col nome di G\u00e9noise. Da questa, inoltre, deriv\u00f2 una versione leggermente semplificata che prese il nome di Pan di Spagna, per onorare la corte spagnola che aveva importato la fortunata preparazione.\nLa fama crebbe tanto rapidamente che, gi\u00e0 nel 1855, nel severo programma d'esami per maestri pasticceri della scuola di Berlino, tra le materie da dimostrare agli esaminatori, due erano le prove obbligatorie: la battuta al cioccolato e mandorla per la Torta Sacher e quella della G\u00e9noise.\nDifferenze tra p\u00e2te g\u00e9noise e pan di Spagna.\nLa \"p\u00e2te g\u00e9noise\" viene preparata a caldo mescolando gli ingredienti in una terrina il cui fondo poggia nell'acqua di una pentola in leggera ebollizione. Sbattendo ripetutamente gli ingredienti con un frullino o frusta da cucina, questi divengono spumosi per effetto del calore sulle uova. L'impasto viene quindi cotto in forno per assumere la sua forma definitiva.\nL'impasto del \"pan di Spagna\", invece, viene preparato a freddo mischiando in una terrina poca farina o fecola di patate, zucchero, tuorli d'uovo e bianchi d'uovo montati a neve fermissima. In entrambi i casi il dolce risulta spugnoso e soffice grazie alla massiccia presenza delle uova: la ricetta tradizionale, infatti, non prevede l'uso di lievito.\nEntrambi sono usati come base di moltissimi dolci, come la zuppa inglese. Si prestano bene a esser tagliati nelle forme pi\u00f9 diverse per preparare sagome che vengono rifinite con glasse colorate e decorazioni di zucchero. La p\u00e2te g\u00e9noise \u00e8 pi\u00f9 diffusa nei paesi anglosassoni, mentre il pan di Spagna lo \u00e8 maggiormente in Italia."}
{"id": "419352", "revid": "827882", "url": "https://it.wikipedia.org/wiki?curid=419352", "title": "P\u00e2te G\u00e9noise", "text": ""}
{"id": "419355", "revid": "1005847", "url": "https://it.wikipedia.org/wiki?curid=419355", "title": "Milziade Caprili", "text": "Biografia.\nInizia a far politica nel 1963, aderendo alla Federazione Giovanile Comunista Italiana della sua citt\u00e0, passando in seguito al Partito Comunista Italiano. La sua ascesa politica passa da cariche locali, come quelle di segretario di partito nella Federazione della Versilia, consigliere comunale di Viareggio (per 20 anni), assessore allo sport, alla cultura e al decentramento. Ricopre anche il ruolo di vicesindaco di Viareggio.\nViene eletto deputato per il PCI dopo le Elezioni politiche del 1983, venendo riconfermato anche dopo quelle del 1987. Dopo la svolta della Bolognina aderisce al Partito della Rifondazione Comunista, con cui viene rieletto alla Camera alle elezioni politiche 1992.\nCon il PRC candida al Senato alle elezioni politiche del 2001 nel collegio uninominale di Livorno, ottenendo il 7,9% dei voti, senza essere eletto.\nNella XV legislatura, compresa fra il 2006 e il 2008, \u00e8 stato uno dei vicepresidenti del Senato della Repubblica.\nIn occasione delle elezioni politiche del 2008, per sopraggiunti limiti di mandato, la direzione di Rifondazione Comunista ha deciso di non ricandidarlo al Senato. Caprili nello stesso anno \u00e8 il candidato sindaco per La Sinistra l'Arcobaleno nella citt\u00e0 di Viareggio, ottenendo il 12,6% dei voti e diventando consigliere comunale.\nMuore nel 2013 all'et\u00e0 di 64 anni dopo una breve malattia ."}
{"id": "419356", "revid": "217432", "url": "https://it.wikipedia.org/wiki?curid=419356", "title": "Emendamenti della costituzione americana", "text": ""}
{"id": "419357", "revid": "1833487", "url": "https://it.wikipedia.org/wiki?curid=419357", "title": "Pasta choux", "text": "La pasta choux o pasta da choux (dal francese \"choux\" , \"cavoli\") \u00e8 una pasta di gusto neutro molto usata in pasticceria e gastronomia. Il nome potrebbe derivare dalla forma tonda, simile ad un cavolo verza, che assumono i gusci dei bign\u00e8 cotti, una delle applicazioni pi\u00f9 comuni di \"pasta choux\"\nIngredienti e preparazione.\n\u00c8 composta di acqua, burro, poca farina e uova. Per la buona riuscita dei bign\u00e8 \u00e8 indispensabile usare una farina medio-forte (200-220 W), con una percentuale di proteine di circa l'11-12%, perch\u00e9 ha una maggiore capacit\u00e0 di assorbire liquidi e di produrre glutine che conferisce elasticit\u00e0 all'impasto e aiuta ad intrappolare il vapore all'interno del prodotto durante la cottura, cos\u00ec da creare la caratteristica cavit\u00e0 interna .\nDapprima la farina viene lavorata a caldo in una pentola con acqua e/o latte, burro e sale; si pu\u00f2 aggiungere anche dello zucchero che per\u00f2 non deve superare il 5% del peso della farina. Una volta freddato, il composto ottenuto viene montato con le uova in quantit\u00e0 necessaria a ottenere un composto denso e semi-lucido (l'eccessiva lucidit\u00e0 generalmente \u00e8 indice di una quantit\u00e0 eccessiva di uovo), quindi spremuto su una placca da forno in forme varie, con l'aiuto di una tasca da pasticcere.\nLa pasta viene cotta in forno e, affinch\u00e9 si gonfi e diventi cava all'interno, necessita di uno \"shock\" termico iniziale; poi la cottura prosegue a una temperatura pi\u00f9 bassa. \u00c8 anche vero, per\u00f2, che cuocendo per pi\u00f9 tempo a una temperatura costante di 180 \u00b0C si ottengono bign\u00e8 pi\u00f9 regolari nella forma e pi\u00f9 adatti a dolci come il croquembouche. Si procede dunque a farcirla secondo necessit\u00e0, per ricavarne bign\u00e8, zeppole, profiterole, \"Paris-Brest\". Pi\u00f9 raramente viene fritta, come nel caso dei \"Sonhos\" portoghesi o delle zeppole di San Giuseppe. \nLa \"pasta choux\" ha una buona manovrabilit\u00e0 e pu\u00f2 venire cotta in forme diverse. Grazie al gusto delicato si presta alla farcitura anche con ingredienti salati e pu\u00f2 essere servita sia come stuzzichino che come antipasto. \nPi\u00f9 raramente viene stesa a formare basi su cui poggiano altri ingredienti, come si farebbe con una sfoglia, o a formare lo strato superiore di preparazioni complesse, analogamente ad una meringa."}
{"id": "419358", "revid": "287204", "url": "https://it.wikipedia.org/wiki?curid=419358", "title": "Assonometria isometrica", "text": ""}
{"id": "419359", "revid": "1498232", "url": "https://it.wikipedia.org/wiki?curid=419359", "title": "Punta Calamizzi", "text": "Punta Calamizzi, anticamente \"Pallanti\u00f2n\" (Pallanzio) o \"Promontorio Reggino\", era una lingua di terra che s'inoltrava per alcuni chilometri nel mare su cui fu costituito nel corso del II millennio a.C. il primo nucleo abitativo dell'antica citt\u00e0 di Reggio Calabria, che si \u00e8 inabissata nel XVI secolo.\nPresso Punta Calamizzi vi era la foce del fiume \"Aps\u00ecas\" (oggi fiumara Calopinace), mentre il promontorio stesso - riparo naturale dai venti e dalle correnti dello Stretto - costituiva l'antico porto di Reggio.\nCon il nome di \"Calamizzi\" viene oggi invece indicata la spiaggia che si estende a Sud del Calopinace, e che oggi conserva tale nome appartenuto in origine ad una zona non pi\u00f9 esistente.\nIl sito.\nL'area costituisce la zona pi\u00f9 antica della citt\u00e0 di Reggio Calabria, abitata in origine dalle popolazioni autoctone, dagli Aschenazi, dagli Ausoni e, successivamente punto d'approdo dei coloni greci che qui fondarono Rhegion, prima citt\u00e0-stato in Calabria che divenne tra le pi\u00f9 fiorenti della Magna Grecia.\nTucidide defin\u00ec Reggio per il promontorio di \"Punta Calamizzi\" come \"Acrot\u00e8rio d'Italia\", che sembrava volersi ricongiungere alla Sicilia in un'armoniosa estensione, come fosse la decorazione sommitale di un tempio di prestigio, immortalata dall'autore in una frase che sintetizz\u00f2 la bellezza, la grazia e la magnificenza della citt\u00e0 dello stretto, che stava come una decorazione terminale dell'Italia greca, come fosse appunto il \"tempio d'Italia\".\nQuesta lingua di terra che anticamente costituiva il porto naturale di Reggio al riparo dalle correnti dello stretto e dai venti, sprofond\u00f2 per un movimento bradisismico il 20 ottobre 1562 (e con essa anche un monastero che vi sorgeva), causato dalla deviazione del fiume Calopinace che fu eseguita qualche decennio prima per la costruzione del \"Castelnuovo\" (Fortino a Mare), fortificazione sul fronte a mare della citt\u00e0.\nNei primi decenni del XX secolo nel periodo della ricostruzione, si \u00e8 recuperata la zona mutilata dalla storia consentendo la costruzione della nuova stazione ferroviaria (Reggio Calabria Centrale), mentre il nuovo porto fu costruito a nord della \"Rada dei Giunchi\" nel corso del IX secolo, poi ampliato nel XX secolo.\nIl porto di Reggio nell'antichit\u00e0.\nI problemi della topografia di Reggio greca hanno impegnato, sin dal XVIII secolo, non solo la letteratura antiquaria locale, ma anche la saggistica archeologica. Fra essi, la localizzazione del porto.\nInfatti Diodoro Siculo (16.68.4-5) e Plutarco (Tym. 9.4 e 10.1-4) forniscono descrizioni ed informazioni, che \u00e8 possibile riferire a situazioni topografiche e a dati archeologici, noti dalla cartografia e dagli scavi, ma non pi\u00f9 dall'evidenza urbanistica. I cataclismi e l'intervento umano hanno mutato, nei secoli, l'aspetto dei luoghi e la stessa orografia ed idrografia della citt\u00e0 antica, superstiti ancora alle soglie dell'et\u00e0 moderna.\nIl racconto che Diodoro e Plutarco danno della sosta di Timoleonte, nel 344 a.C., risale con ogni evidenza ad una stessa fonte, che si dimostra precisamente informata sulla topografia reggina. Tale fonte risulta essere Athanis di Siracusa, storiografo del IV secolo a.C., che prosegu\u00ec il \u03c0\u03b5\u03c1\u1f76 \u03a3\u03b9\u03c7\u03b5\u03bb\u03af\u03b1\u03c2 di Filisto, esponendo la storia contemporanea dal 350 a.C. circa. L'opera oggi perduta si svolgeva perci\u00f2 tra la caduta di Dionisio II ed il ritiro di Timoleonte dalla scena politica, trattando in dodici libri il breve periodo di circa un quindicennio. la sua era dunque una trattazione dettagliata, non solo narrava avvenimenti che gli erano contemporanei, ma per sua origine siracusana, doveva anche avere una conoscenza diretta dei luoghi dove Timoleonte aveva operato. Pertanto Athanis va giudicato fonte attendibile nei particolari topografici su Reggio, che la tradizione diodereo-plutarchea ci ha conservato di lui.\nNel novembre del 2007 una spedizione subacquea sembra aver riportato alla luce i resti dell'antico \"tempio di Artemide Fascelide\" il famoso santuario reggino che sorgeva proprio presso Punta Calamizzi.\nEtimologia.\nSecondo una delle ipotesi sul toponimo, esso potrebbe derivare da un'omonima localit\u00e0 greca chiamata appunto \"Kalamitsi\", dunque probabilmente durante la fondazione o la colonizzazione di Reggio, o in tempi successivi, alcuni oriundi ellenici vollero celebrare il ricordo della contrada da cui provenivano per una qualche presunta affinit\u00e0 paesaggistica o territoriale. Ci\u00f2 farebbe ritenere che essi provenissero dalla \"Kalamitsi\" della Calcidica o da quella della Messenia (avvalorando dunque la tesi delle due differenti stirpi di coloni), o meno probabilmente da altri posti con lo stesso nome, come ad esempio le Kalamitsi nell'isola di Leucade e nella prefettura cretese della Canea."}
{"id": "419360", "revid": "122957047", "url": "https://it.wikipedia.org/wiki?curid=419360", "title": "Peter Gordeno", "text": "\u00c8 il figlio del cantante, ballerino e coreografo omonimo.\nDal 1998 collabora con i Depeche Mode, limitatamente ai concerti dal vivo, nei quali sostituisce, grossomodo, l'ex-membro Alan Wilder, eseguendo parti di tastiera, basso e cori.\nNel 2003 ha accompagnato anche Martin Lee Gore, nel suo mini-tour solista conseguente alla pubblicazione di \"Counterfeit\u00b2\".\nGore gli ha lasciato vena libera negli arrangiamenti delle canzoni della band. Famosi pezzi come il tormentone rock \"I feel you\" sono stati rivisitati in chiave pi\u00f9 pianistica, con delle parti di piano sovrapposte a quelle elettroniche.\nAssieme all'altro collaboratore dei Depeche Mode, il batterista Christian Eigner, ha partecipato al diciottesimo album in studio di Gianna Nannini, \"Inno\" (2013)."}
{"id": "419365", "revid": "18323", "url": "https://it.wikipedia.org/wiki?curid=419365", "title": "Carlo Leoni", "text": "Biografia.\nDopo una lunga trafila come militante e dirigente del Partito Comunista Italiano e dei Democratici di Sinistra, diventa deputato nel 1996, incarico confermato nel 2001 e nel 2006.\nNella XIV Legislatura \u00e8 stato capogruppo dei DS nella Commissione Affari Istituzionali della Camera e membro della Commissione parlamentare antimafia.\nIl 4 maggio 2006 \u00e8 stato eletto vicepresidente della Camera dei deputati.\nA seguito del IV Congresso dei DS che ha sancito la nascita del Partito Democratico, Leoni ha lasciato il partito e ha aderito a Sinistra Democratica. Dal 2009 fa parte di Sinistra Ecologia Libert\u00e0 e ne \u00e8 membro della Presidenza nazionale."}
{"id": "419367", "revid": "1008732", "url": "https://it.wikipedia.org/wiki?curid=419367", "title": "Tharsis (Marte)", "text": "La regione di Tharsis su Marte \u00e8 un'enorme zona montuosa di origine vulcanica, riconosciuta come caratteristica di albedo, situata presso l'equatore del pianeta, al confine occidentale della Valles Marineris.\nQui si trovano alcuni tra i pi\u00f9 grandi vulcani del sistema solare, tra cui l'Olympus Mons. La regione presenta un vasto rigonfiamento che copre un'area di circa 30 milioni di chilometri quadrati e si eleva sulle regioni circostanti di circa 10\u00a0km. Nella regione sono presenti, oltre al gi\u00e0 citato Olympus Mons, altri rilievi: Ascraeus Mons, Pavonis Mons e Arsia Mons, che costituiscono i Tharsis Montes (Monti di Tharsis)."}
{"id": "419370", "revid": "1318658", "url": "https://it.wikipedia.org/wiki?curid=419370", "title": "XV legislatura", "text": ""}
{"id": "419371", "revid": "124433956", "url": "https://it.wikipedia.org/wiki?curid=419371", "title": "Lucca Comics &amp; Games", "text": "Lucca Comics &amp; Games \u00e8 una fiera internazionale dedicata al fumetto, all'animazione, ai giochi (di ruolo, da tavolo, di carte), ai videogiochi e all'immaginario fantasy e fantascientifico, che si svolge a Lucca in Toscana, nei giorni tra fine ottobre e inizio novembre. \u00c8 considerata la pi\u00f9 importante rassegna italiana del settore, prima d'Europa e seconda al mondo, dopo il Comiket di Tokyo.\nStoria.\nLe edizioni lucchesi del \"Salone Internazionale dei Comics\".\nA dare il via alla tradizione fumettistica della citt\u00e0 di Lucca fu la decisione di ospitare, nel 1966, la seconda edizione del Salone Internazionale dei Comics (la prima si era svolta l'anno precedente a Bordighera). Nel 1968, si registr\u00f2 la nascita dell'associazione culturale Immagine-Centro di Studi Iconografici, organizzazione privata che godeva del patrocinio dall'Universit\u00e0 di Roma, al cui ruolo di direttore viene posto Rinaldo Traini (il pi\u00f9 stretto collaboratore di Romano Calisi); scopo dell'associazione, tra le altre cose, \u00e8 quello di organizzare il Salone. Dopo la XII edizione del 1976 venne deciso di trasformare la manifestazione in biennale. Nel 1986 la XVII edizione del Salone venne scaramanticamente ribattezzata \"Lucca ventanni\", dato che ricorreva anche il ventennale della presenza del Salone in citt\u00e0. Segu\u00ec un breve periodo di crisi, a causa di problemi inerenti al finanziamento che il comune (che copriva i costi della mostra) era in grado di mettere a disposizione, che caus\u00f2 l'annullamento della prevista XVIII edizione del 1988.\nNel 1989 divenne operativo l'Ente autonomo Max Massimino Garnier, dedicato all'omonimo autore, morto nel 1985. L'ente riuniva diverse realt\u00e0, tra cui alcune pubbliche amministrazioni, oltre all'Immagine-Centro di Studi Iconografici, che cedette all'ente tutti i marchi e la documentazione raccolta nei 25 anni del salone. Il ritorno a eventi aperti a tutto il pubblico avvenne con una mostra mercato della primavera 1990, a cui segu\u00ec il XVIII salone nell'ormai abituale edizione autunnale. In quell'anno venne anche decisa l'introduzione del biglietto per i visitatori.\nLe mostre mercato primaverile e autunnale, indipendenti dalla presenza Salone, vennero replicate nel 1991 e nella primavera del 1992. In quest'ultimo anno venne organizzata la XIX edizione del salone, che dedica particolare spazio alle produzioni della Walt Disney. Ad aprile del 1992 venne organizzato uno dei primi tornei nazionali di Dungeons &amp; Dragons. Questa fu l'ultima edizione del salone ospitata dalla citt\u00e0 toscana: secondo quanto affermato da Traini, il Comune di Lucca non era pi\u00f9 in grado di sostenere le spese per la manifestazione, neppure considerando le entrate garantite dal buon successo delle mostre mercato, che ne alleggerivano l'onere finanziario.\n\"Lucca Comics &amp; Games\".\nIl Comune di Lucca, tramite l'Ente autonomo Max Massimino Garnier, decise comunque di continuare a organizzare le mostre mercato con cadenza semestrale. La nuova manifestazione, che prese il posto del Salone, venne inaugurata nel 1993 come Lucca Comics (soltanto nel 1995 assunse la denominazione Lucca Comics &amp; Games); la manifestazione \u00e8 andata crescendo come importanza di edizione in edizione; gi\u00e0 in quell'anno nacque in seno a Lucca Comics l'area Games: originata dall'intento iniziale di dare spazio a un settore commerciale (quello del gioco) vicino a quello del fumetto per clientela e contenuti, sin dall'inizio si caratterizza per la presenza di iniziative non unicamente riguardanti il mondo commerciale, ma esplicitamente rivolte ad aggiungere attrattiva per il pubblico al di l\u00e0 degli espositori commerciali. Infatti con il progredire degli anni, vengono progressivamente introdotte sempre pi\u00f9 attivit\u00e0 come concorsi, tornei e aree dedicate, curate direttamente dall'organizzazione e svincolate dagli espositori commerciali.\nNella primavera del 1994 per motivi di sicurezza venne ritardata di un giorno l'apertura della mostra per apparenti mancanze nei sistemi di sicurezza del Palazzetto dello Sport, ossia il padiglione pi\u00f9 grande all'interno dell'area dove la manifestazione si teneva all'epoca. Pochi mesi dopo, nel maggio del 1994 avvenne la separazione ufficiale tra Immagine-Centro di Studi Iconografici e l'Ente autonomo Max Massimino Garnier, con un accordo che fece rientrare in possesso della prima: il nome, tutti i marchi, i premi e la documentazione relativa al Salone, che da quel momento venne organizzato a Roma, ospitato dalla manifestazione Expocartoon.\nNell'ambito dei Games, agli originali torneo di Mastering, trofeo Grog (per la colorazione di miniature) e premio per il Miglior Gioco Inedito (oltre al premio Best of Show per il miglior gioco commerciale), si aggiungono nel 1995 Giochi di Ruolo Senza Frontiere e Campionato a Squadre di Giochi di Ruolo che tutt'oggi continua sotto il nome di Ruolimpiadi. \u00c8 invece con l'edizione del 1998 che apre i battenti lo Spazio Performance, dedicato alla pittura dal vivo da parte degli artisti ospiti. L'anno 2000 vede invece l'esordio dell'Indipendence Bay, area dedicata al fandom e all'autoproduzione. Due anni dopo, nel 2002, vede la luce NKG Lucca Model Contest, concorso di modellismo per kit derivati dal mondo del gioco, del fumetto e del cinema fantascientifico e fantasy.\nDall'edizione 1996 viene organizzata anche Lucca Junior, area della fiera destinata a un pubblico pi\u00f9 giovane.\nDal 1997 al 1999, nelle sei edizioni sotto la Direzione Culturale di Luca Boschi, viene lanciata la sezione Alter Vox, dedicata alle proposte nuove e alternative nell'ambito del Fumetto e dell'Illustrazione. In questa circostanza ha luogo anche la prima mostra dedicata a Gipi.\nNell'edizione primaverile del 1999 viene lanciato il primo Cosplay Contest all'interno di una manifestazione italiana di fumetti.\nNell'edizione 2000 avvenne un nuovo cambio di gestione, che dall\"Ente autonomo Max Massimino Garnier\" passa direttamente al comune, il quale affid\u00f2 la manifestazione a uno degli ideatori dell'area Games, Renato Genovese (lui stesso era stato membro di Immagine fino al 1988), non senza attriti tra la vecchia e la nuova gestione, mentre la fiera divenne annuale, perdendo l'edizione primaverile. Sempre nel 2000 viene introdotto per la prima volta il palco per il concorso del cosplay.\nA partire dall'edizione 2006, in occasione dei 40 anni dalla nascita della rassegna e per la prima volta dal 1982, la posizione di tutta la fiera \u00e8 stata spostata nel centro della citt\u00e0, all'interno della cinta muraria lucchese, piuttosto che presso l'area fieristica di via delle Tagliate.\nL'edizione 2008 ha visto l'esordio di Lucca Games Educational e del Prototype Review Corner: la prima \u00e8 una nuova sezione della manifestazione, che ne raccoglie i seminari e le attivit\u00e0 didattiche, mentre il secondo permette agli autori dilettanti, che lo vogliano, di presentare ad autori ed editori un prototipo di gioco da loro sviluppato per una valutazione.\nCon l'edizione 2014 nasce la Via dei Comics, un camminamento o un muro (non ancora identificato fisicamente) dedicato al Lucca Comics &amp; Games dove ogni anno i grandi artisti presenti alla manifestazione lasciano l'impronta delle proprie mani, sulle stile della Walk of Fame hollywoodiana. Nella prima edizione sono stati inseriti Ciruelo, Gipi, Leo Ortolani, Masakazu Katsura, Tiziano Sclavi, Robert Crumb, Gilbert Shelton e Silver.\nNel 2016 la manifestazione ha raggiunto la 50\u00aa edizione, celebrata da un francobollo commemorativo emesso il 28 ottobre 2016 e illustrato dal fumettista Zerocalcare. Inoltre, la fiera venne prolungata di una data, contando dunque cinque giorni di manifestazione. Questa formula verr\u00e0 mantenuta anche per le edizioni successive.\nNell'estate del 2020, a seguito dell'emergenza sanitaria da nuovo Coronavirus, l'amministrazione rilasci\u00f2 un comunicato, annunciando un'edizione alternativa alla tradizionale fiera, chiamata Lucca Changes. Infatti per questa edizione non ci furono stand e padiglioni nel centro storico, ma solo eventi in un numero ristretto di edifici e di trasmissioni attraverso varie piattaforme multimediali, oltre alla collaborazione con i negozi specializzati nel settore sparsi per l'Italia (i cosiddetti \"Campfire\").\nOrganizzazione.\nL'evento viene organizzato annualmente dalla Societ\u00e0 a responsabilit\u00e0 limitata Lucca Crea, istituita nel 2016 in seguito alla fusione fra la precedente organizzatrice Lucca Comics &amp; Games e la Lucca Fiere e Congressi. In precedenza l'evento era curato direttamente dal Comune di Lucca. Presidente di Lucca Crea \u00e8 Mario Pardini, mentre il direttore della manifestazione \u00e8 Emanuele Vietina.\nIn anni recenti, Lucca Comics &amp; Games ha organizzato anche altri eventi legati al mondo del fumetto e dell'animazione. Nel 2008 e nel 2009 si \u00e8 tenuto \"Lucca Animation\", concorso internazionale dedicato al cinema d'animazione. La prima edizione si \u00e8 tenuta dal 22 al 26 aprile, mentre la seconda dal 28 ottobre al 1\u00ba novembre in concomitanza di Lucca Comics &amp; Games. Dal 25 al 27 aprile 2008 \u00e8 stato organizzato \"Lucca Collezionando\", mostra mercato dedicata al fumetto raro e da collezione.\nA marzo 2012 \u00e8 stato fondato il Comitato Lucca Citt\u00e0 del Fumetto, formato da Lucca Comics &amp; Games s.r.l, dal Museo del fumetto e dell'immagine e dall'assessore alla cultura di Lucca, che ha lo scopo di coordinare le attivit\u00e0 di entrambe le istituzioni.\nSecondo quanto pubblicato da Rinaldo Traini, tra i curatori della mostra sin dalla prima edizione e poi per decenni, l'attuale Lucca Comics &amp; Games non potrebbe pi\u00f9 fregiarsi del titolo di Salone Internazionale dei Comics, del Film di Animazione e dell'Illustrazione, perch\u00e9 entit\u00e0 diversa, in quanto il Salone Internazionale dei Comics, di propriet\u00e0 dell'Associazione Immagine, dal 1994 venne spostato a Roma nella manifestazione Expocartoon.\nEsposizione.\nSi svolge ogni anno tra la fine di ottobre e l'inizio di novembre a Lucca, in un'area, nelle ultime edizioni, di circa 30\u00a0000\u00a0m\u00b2, di cui circa 15\u00a0000 espositivi.\nVi partecipano tutti i pi\u00f9 importanti operatori del settore e un numero sempre crescente di negozi specializzati, fumetterie e associazioni ludico-culturali. Durante i giorni della mostra mercato si svolgono svariati eventi tra cui, concerti, proiezioni, incontri con gli autori, presentazioni, tornei di gioco di ruolo dal vivo e di cosplayer e spettacoli dedicati al settore fumettistico e d'animazione in generale.\nSia nell'ambito di Lucca Comics sia di Lucca Games si possono inoltre trovare mostre e percorsi espositivi dedicati ai principali artisti mondiali o titoli di opere presenti al festival. Alcune di queste mostre sono allestite nella suggestiva cornice rinascimentale della citt\u00e0, all'interno degli stessi palazzi antichi lucchesi.\nSolitamente ai capannoni in cui si tengono le esposizioni, vengono dati gli stessi nomi dei luoghi della citt\u00e0 in cui sono stati collocati (piazze, palazzi, vie).\nNumero di visitatori.\nL'edizione 1993, la prima come \"Lucca Comics\", ebbe poco meno di presenze, considerate per allora un vero e proprio record.\nLe edizioni del 1999, primaverile e autunnale, le ultime gestite dall'ente Garnier, ebbero rispettivamente circa presenze.\nL'edizione 2000, la prima a tornare annuale dopo la semestralit\u00e0 degli anni 1990, della durata di 5 giorni, \u00e8 stata visitata da circa presenze, di cui nel week end che apriva le prime due giornate di fiera.\n\u00c8 stato calcolato che durante l'edizione del 2011 siano stati venduti biglietti, con un picco di visitatori nella sola giornata di domenica 30 ottobre, e generato introiti per la citt\u00e0 per circa 24 milioni di euro.\nL'edizione del 2012 ha battuto il record raggiunto il precedente anno, registrando la vendita di biglietti (considerando gli abbonamenti validi pi\u00f9 giorni come biglietti separati), che porterebbero le presenze in fiera, conteggiando anche i pass a disposizione dello staff e degli espositori, a visitatori, con un picco di circa visitatori per la giornata di sabato 3 novembre.\nTali record sono stati ancora superati dall'edizione del 2013 che ha venduto biglietti (incluse le presenze giornaliere degli abbonamenti), con picchi di oltre presenze nelle giornate di venerd\u00ec 1 e sabato 2 novembre, e se si conteggiano gli accrediti si raggiungono le presenze totali. Inoltre sempre nel 2013 l'organizzazione ha stimato una presenza totale, compresi i non paganti che hanno visitato le mostre e partecipato agli eventi gratuiti, di visitatori.\nEcco i numeri dell'edizione 2014, svolta dal 30 ottobre al 2 novembre: ha avuto circa presenze paganti, (centomila solo il sabato); 26 le aree del centro storico coinvolte; oltre 700 gli stand; 500 gli eventi principali realizzati nella manifestazione; \u201clike\u201d su Facebook; gli iscritti alle sfilate del Cosplay.\nNell'edizione 2015 i biglietti staccati sono stati ( le presenze complessive stimate), in leggera flessione rispetto all'anno precedente, anche in virt\u00f9 della nuova politica di contingentamento dei biglietti giornalieri limitati a .\nNel 2016 il record viene di nuovo superato grazie ai biglietti venduti e agli oltre visitatori stimati nei 5 giorni. inoltre il 30 ottobre viene raggiunto il tetto limite di biglietti giornalieri vendibili.\nNel 2017 il numero di visitatori paganti conobbe un calo rispetto all'anno precedente, scendendo a poco pi\u00f9 di , per poi risalire nel 2018 a e sfiorare il record nel 2019 con biglietti venduti.\nLucca Comics.\nStoricamente la principale area della fiera, l'area Comics accoglie tutto ci\u00f2 che riguarda direttamente il fumetto e l'animazione internazionale, bench\u00e9 con il passare degli anni e le edizioni, l'area Games abbia acquisito pari importanza. Grazie alla sua importanza sul territorio, ogni anno partecipano all'evento la quasi totalit\u00e0 delle case editrici specializzate nazionali, oltre che numerosi espositori, rivenditori e negozi specializzati, disposti nei numerosi padiglioni dedicati.\nL'area Comics infatti, nella disposizione interna alle mura urbane, \u00e8 divisa in varie zone: piazza Napoleone, piazza del Giglio, piazza San Giovanni, piazza San Martino e corso Garibaldi. L\"Area Self\" \u00e8 invece dedicata alle autoproduzioni e ai progetti amatoriali, che vengono ospitati presso il Padiglione Passaglia di Piazza Napoleone. Nel corso degli anni questo spazio \u00e8 stato trasferito pi\u00f9 volte, spostandosi prima nel 2016 all'interno della Chiesa dei Servi e in seguito presso la Piazza della Caserma nel 2018.\nNell'ambito di Lucca Comics si svolgono anche due cerimonie di premiazione: il Gran Guinigi, premi assegnati da una giuria di esperti a vari esponenti dell'industria del fumetto e il Lucca Project Contest organizzato insieme a Edizioni BD e destinato agli aspiranti autori di fumetti italiani. Il premio \u00e8 intitolato al sindaco Giovanni Martinelli.\nNell'edizione del 2013 \u00e8 stata aggiunta la sezione \"Comic Artist Area\", una zona appositamente predisposta per artisti e disegnatori professionisti affinch\u00e9 possano disegnare e incontrare il pubblico, al di fuori delle logiche commerciali degli altri padiglioni.\nLucca Games.\nPer la sua posizione nel panorama nazionale, l'area Games attrae un notevole numero di espositori, non soltanto da settori strettamente collegati all'ambito del gioco ma, in generale, collegati alla cultura ludica, fantastica e fantascientifica.\nPur molto sommariamente, date le difficili classificazioni, gli espositori di Lucca Games possono essere divisi in quattro tipologie: autori ed editori di giochi, rivenditori di giochi e negozi specializzati, associazioni e realt\u00e0 indipendenti, artisti e artigiani.\nOltre agli appuntamenti proposti dagli espositori, Lucca Games organizza anche ogni anno, direttamente, una serie di eventi legati al mondo del gioco come tornei, premi, concorsi e seminari. Il premio Best of Show \u00e8 il premio per i prodotti di punta dell'industria ludica, assegnato da una giuria al gioco ritenuto migliore tra quelli presentati dalle case editrici in varie categorie.\nIl premio per il Miglior Gioco Inedito \u00e8 invece focalizzato sugli autori indipendenti e amatoriali. Esso propone infatti, come premio per il miglior prototipo presentato, la pubblicazione dello stesso da parte della casa editrice Da Vinci Games, e la sua distribuzione a cura anche di Lucca Games. Ci\u00f2 conferisce al concorso connotazione di \u201ctrampolino di lancio\u201d per molti autori al debutto, italiani ed esteri.\nIl Trofeo Grog per la colorazione di miniature premia i migliori realizzatori nel campo delle miniature da gioco di ogni produttore e ambientazione, con centinaia di pezzi iscritti in varie categorie. Esso \u00e8 col tempo divenuto una sorta di vetrina nazionale per i migliori pittori di miniature, che vi presentano ogni anno i loro lavori.\nNew Kit Generation - Lucca Model Contest, \u00e8 invece un concorso rivolto al mondo del modellismo puro, sia pure a tema fantastico e fantascientifico. Organizzato dall'associazione New Kit Generation Community, \u00e8 indetto direttamente dal Comune di Lucca per mezzo di Lucca Games. Oltre all'aspetto di competizione, il concorso sviluppa anche una vastissima esposizione dei modelli in gara nei padiglioni, per il voto della giuria popolare.\nIl Torneo di Mastering, rivolto agli appassionati di Giochi di Ruolo, \u00e8 un evento che esiste sin dalle prime edizioni di Lucca Games. A esso pu\u00f2 partecipare qualsiasi master (o custode, narratore\u2026) tenga una sessione di gioco in fiera, mediante iscrizione a una lista di partecipazione presso la segreteria della ludoteca. Il meccanismo di valutazione \u00e8 basato su quesiti sottoposti dall'organizzazione ai giocatori dopo il termine della sessione di gioco.\nSempre nel mondo del gioco di ruolo, si tengono a Lucca Games ogni anno le Ruolimpiadi (ex Giochi di Ruolo Senza Frontiere), il campionato nazionale italiano a squadre di giochi di ruolo e narrazione. Durante tutti i giorni della fiera, le squadre partecipanti tengono i loro giochi, a cui partecipano giocatori delle altre squadre. Con il tempo, le Ruolimpiadi sono divenute un vero e proprio punto di ritrovo per i giocatori di giochi di ruolo di tutta Italia, con squadre storiche dal notevole palmar\u00e8s e ogni anno nuovi debuttanti.\nUltima aggiunta, con l'edizione 2008, \u00e8 stata quella di una struttura dedicata a seminari e formazione: Lucca Games Educational. In essa vengono raccolti in un programma specifico gli incontri di formazione tenuti dagli ospiti della manifestazione, con un'apposita sede distaccata dai padiglioni per maggiore tranquillit\u00e0. Le iscrizioni si tengono prima dei giorni di fiera, consentendo quindi un accesso selezionato e a numero chiuso, a garanzia di maggior qualit\u00e0 degli incontri formativi, al termine dei quali i partecipanti ricevono un attestato formale di partecipazione. Sempre del 2008 \u00e8 il varo del Prototype Review Corner. Autori dilettanti, siano essi semplici appassionati o persone che hanno deciso di tentare il \"grande salto\" nel mondo del professionismo, possono mostrare i prototipi di giochi da loro realizzati ad autori ed editori italiani e internazionali, allo scopo di trarne opinioni, consigli e indicazioni utili per il suo perfezionamento.\nUn altro concorso \u00e8 il The Game Championship, una manifestazione serale dedicata al mondo dell'E-sport e del PC-Gaming.\nGrog.\nIl personaggio di Grog \u00e8 la mascotte di Lucca Games. Il personaggio fu inventato da Renato Genovese nel 1989, in occasione della nascita della saga di Vorodin, e quattro anni pi\u00f9 tardi, nel 1993 fu associato alla manifestazione Lucchese, in una nuova reinterpretazione ideata da Roberto Giomi. Nel 2003, per celebrare i 10 anni di Lucca Games, Grog fu nuovamente oggetto di restyling, stavolta per opera di Marco Bianchini. Nel 2013, per festeggiare i 20 anni dell'evento, Grog \u00e8 stato nuovamente reinterpretato da Marco Soresina in grafica 3D, che lo ha reso anche il protagonista di due cortometraggi di animazione 3D, presentati in occasione di Lucca Comics &amp; Games 2013.\nLucca Junior.\nLucca Junior rappresenta l'area della manifestazione dedicata al pubblico pi\u00f9 giovane e alle scuole. A ogni edizione di Lucca Junior \u00e8 abbinato un concorso per aspiranti fumettisti e giovani disegnatori. Allestito all'interno dell'ex Real Collegio, vengono proposte attivit\u00e0 eterogenee per bambini e le famiglie, come laboratori, mostre e spettacoli.\nLucca Music &amp; Cosplay (ex Lucca Music &amp; Comics).\nMusic and Comics \u00e8 quell'area della fiera dedicata alle esibizioni dal vivo, non necessariamente musicali, che si tengono sul palco presso il baluardo di San Paolino. Dal 19 giugno 2012 la denominazione ufficiale cambia da \"Music &amp; Comics\" a \"Music &amp; Cosplay\", come annunciato sul profilo Facebook dell'evento. Solitamente in quest'area dal primo pomeriggio sino alla tarda serata si esibiscono vari gruppi musicali e cantanti, il cui repertorio \u00e8 affine alla cultura del Comics &amp; Games. Durante il pomeriggio si esibiscono cover band e gruppi minori, mentre nella serata si esibiscono i cantanti e i gruppi pi\u00f9 celebri, come Cristina D'Avena, Giorgio Vanni, Enzo Draghi o i Superobots.\nSi tengono in quest'area anche altri generi di esibizioni, tra cui la gara cosplay organizzata dall'associazione culturale Flash Gordon, aperta a singolo e gruppo, inizialmente organizzata per una giornata e successivamente in due giornate visto l'alto numero di partecipanti. I vincitori della gara hanno modo di partecipare all'European Cosplay Gathering, concorso per cosplayer che si tiene durante il Japan Expo di Parigi.\nDal 2014 al 2019 sul palco dell'area si \u00e8 svolto il Cartoon Music Contest, la gara tra cartoon cover band. Durante l\u2019edizione 2019 della manifestazione, viene introdotto sul palco l\u2019Anime Vocal Contest, una gara canora tra solisti organizzata dall\u2019associazione Red Phoenix, che d\u00e0 al vincitore la possibilit\u00e0 di incidere una canzone per un film d\u2019animazione. La vincitrice della prima edizione ha duettato con Paolo Meneguzzi nel brano \"Nel mare danza\" per il film Ride Your Wave. Nel 2020, a causa della pandemia di COVID-19, la gara viene svolta online riprendendo l'anno successivo nell\u2019Auditorium San Francesco. In quest'ultima edizione viene trasmesso in diretta TV sull\u2019emittente Supersix e viene definito dalla stampa come il \u201cSanremo Fantasy\u201d.\nDurante gli anni sono state realizzate anche delle sigle musicali per la fiera: \nJapan Palace / Japan Town.\nDal 2007 \u00e8 stata creata una nuova area dedicata al mondo giapponese presente in varie forme al Festival, spaziando dalla gadgettistica ai manga, dall'animazione ai videogiochi, dall'artigianato tradizionale al cibo, dalle arti marziali alla moda.\nL'Area in questione si \u00e8 spostata varie volte per ingrandirsi sempre pi\u00f9, partendo dal Cortile degli Svizzeri e passando per Piazza San Romano (con la denominazione di Area Japan per il primo e secondo anno), fino ad arrivare al Real Collegio (con la nuova denominazione Japan Palace).\nNel 2014 il Real Collegio \u00e8 stato adibito a sede di Lucca Junior e il Japan Palace \u00e8 stato sostituito dalla Japan Town, un'area pi\u00f9 ampia che occupa gli spazi della Chiesa di San Francesco, della omonima piazza e del retrostante Giardino degli Osservanti.\nNel 2018 venne introdotta una zona complementare, la Japan Live, in via dei Bacchettoni. Curata e gestita in collaborazione con l'Associazione Alcedo Video, quest'area \u00e8 dedicata soprattutto al cosplay e alla realizzazione dei costumi, attraverso laboratori e incontri con operatori del settore. Inoltre, vengono offerte ulteriori attivit\u00e0 parallele come concerti, esibizioni e interviste.\nLucca Movie, Comics &amp; Games.\nInaugurata nel 2011, questa area della fiera \u00e8 dedicata al mondo del cinema. Allestito presso il Loggiato di Palazzo Pretorio, vengono ospitate giornalmente le anteprime nazionali di alcune pellicole che saranno poi distribuite in lingua italiana nei mesi successivi. Nel 2011 sono state effettuate le preview di \"Scialla!\", \"Immortals\", \"Real Steel\" e \"I sospiri del mio cuore\". Nel 2012 sono state proiettate le anteprime di \"Pinocchio\", \"Asterix &amp; Obelix al servizio di Sua Maest\u00e0\", \"Moonrise Kingdom\", \"La collina dei papaveri\", \"Looper\", ', \"Frankenweenie\", \"Hotel Transylvania\", \"Red Lights\", \"Puella Magi Madoka Magica - Parte 1 - L'inizio della storia\" e \"Berserk, L'Epoca D'oro - L'uovo del Re Dominatore\", oltre che dei brevi estratti di \"Ralph Spaccatutto\", \"Django Unchained\" e di \"Iron Man 3\". Il 26 ottobre 2012 \u00e8 stato diffuso online il calendario completo delle anteprime, corredato di location e orari delle proiezioni. Nell'edizione del 2013 sono stati proiettati: \"Puella Magi Madoka Magica - Parte 2 - La storia infinita\", ', ', \"Canti della forca\", \"My Little Pony - Equestria Girls\", \"Arrugas-Rughe\", \"L'arte della felicit\u00e0\", \"Prisoners\", \"Machete Kills\", \"Il mio vicino Totoro\", \"Sharknado\", \"Ender's Game\", ', \"X-Men le origini - Wolverine\" e \"Wolverine - L'immortale\", \"Frankenstein Junior\" e alcuni trailer, estratti o special su \"Godzilla\", \"300 - L'alba di un impero\", \"The LEGO Movie\", \"The Amazing Spider-Man\", \"Need for Speed\", \"Capitan Harlock\", \"Frozen - Il regno di ghiaccio\", \"Planes\", \"Ever After High\", \"Divergent\", \"The Wolf of Wall Street\", \"Un fantastico via vai\", \"Stai lontana da me\", \"La mafia uccide solo d\u2019estate\", \"Fuga di cervelli\" e \"Lo Hobbit - Un viaggio inaspettato\". Inoltre sono stati trasmessi alcuni episodi della settima stagione di \"The Big Bang Theory\", \"Wakfu\", \"Shin Getter Robot contro Neo Getter Robot\", \"Sword Art Online\", \"Mazinkaiser\" e \"Psycho-Pass\".\nCosplay.\nI primi cosplay in Italia sono stati attestati all'inizio degli anni novanta, bench\u00e9 gi\u00e0 alla fine degli anni ottanta fossero stati registrati eventi, principalmente legati al mondo di \"Star Trek\" in cui i fan si vestivano come i personaggi dell'opera. Tuttavia, la nascita \"ufficiale\" del cosplay in Italia viene generalmente fatta risalire al 1997, anno in cui \u00e8 stata organizzata la prima gara cosplay presso il Lucca Comics &amp; Games. L'evento \u00e8 considerato il principale in Italia per il settore, in grado di attirare un grandissimo numero di cosplayers. Nel 2005 sono stati contati circa 3500 visitatori in cosplay, contro gli appena 300 del 2002.\nPrincipalmente i cosplayer sono pi\u00f9 donne che uomini (in una proporzione di 3 a 5), di et\u00e0 compresa fra i 15 e 35 anni, bench\u00e9 spesso nei gruppi di cosplay siano coinvolti anche bambini per ragioni \"sceniche\" e nonostante spesso i cosplayer \"professionisti\" sforino questo range. Lucca Comics &amp; Games per via della propria estensione e della particolare connotazione della sua ubicazione, rende possibile ai cosplayer muoversi per la citt\u00e0 con indosso il costume. Si tratta di una peculiarit\u00e0 unica di Lucca Comics &amp; Games che la distingue rispetto alle altre fiere del fumetto che si volgono in luoghi chiusi o padiglioni appositi e in cui i cosplayer generalmente arrivano in abiti normali per poi cambiarsi sul posto.\nNei due giorni di maggiore affluenza del Lucca Comics, il sabato e la domenica, si svolge la gara del cosplay organizzata dall'associazione Flashgordon. La prima edizione della gara si \u00e8 tenuta nel 1997. La gara \u00e8 rivolta a singoli, coppie o interi gruppi e i vincitori hanno la possibilit\u00e0 di partecipare all'European Cosplay Gathering, prestigioso concorso per cosplayer che si tiene durante il Japan Expo di Parigi. I partecipanti possono interpretare il cosplay di personaggi tratti da fumetti, cartoni animati, videogiochi, film o telefilm, figure storiche o mitologiche, o personaggi della musica giapponese. Non sono ammessi personaggi della musica internazionale o costumi originali.\nOspiti.\nSin dalle prime edizioni, la presenza di nomi noti dell'editoria ludica e delle aree affini (come l'illustrazione e la letteratura fantastica) \u00e8 stata uno dei punti a cui l'organizzazione di Lucca Comics &amp; Games ha puntato, utilizzandolo come volano per costruire ed espandere l'offerta culturale della manifestazione e consolidarne l'importanza. Ogni edizione \u00e8 di conseguenza caratterizzata dalla presenza di una nutrita presenza di ospiti italiani, europei e internazionali; la loro presenza fa parte delle attivit\u00e0 non legate all'ambito strettamente commerciale della manifestazione, ed \u00e8 fortemente votata alla promozione degli aspetti culturali del gioco tra i visitatori con seminari, mostre e incontri pubblici.\nSecondo una prassi ormai consolidata, ogni edizione ha tre ospiti d'onore a ricoprire tre tipologie: autori/editori di giochi, illustratori e artisti grafici, scrittori e sceneggiatori a tema fantasy e/o fantascientifico. Questi ospiti sono generalmente selezionati per l'invito in modo da concorrere a costituire il tema caratterizzante dell'edizione a cui partecipano.\nAi tre ospiti d'onore di ogni edizione si affiancano altri ospiti, in numero variabile, che spaziano per tutti i vari campi di interesse di Lucca Games: autori emergenti, illustratori, scultori di miniature, giocatori ed esperti di gioco in genere.\nLe attivit\u00e0 legate agli ospiti durante i giorni della fiera sono riconducibili a otto tipologie:\nTutte le attivit\u00e0 degli ospiti di Lucca Games sono inserite in un programma per i giorni della fiera, e sono aperte a tutti i visitatori con l'eccezione dei lezioni e seminari, per i quali \u00e8 fissato un numero chiuso con preiscrizione e selezione curricolare in base al tema trattato. La partecipazione a tutte le attivit\u00e0 \u00e8 compresa nel prezzo nel biglietto di ingresso a Lucca Comics &amp; Games.\nNelle edizioni pi\u00f9 recenti, con il notevole aumento dell'affluenza di pubblico registrato dopo la ricollocazione all'interno del centro storico, agli ospiti diretti dell'organizzazione di Lucca Games si sono aggiunti gli ospiti che case editrici e singoli espositori portano a Lucca per incrementare la propria visibilit\u00e0 nei programmi della manifestazione. Questo fortunato innesco di un circolo virtuoso ha consentito di allargare ulteriormente l'offerta culturale di incontri, seminari e mostre per i visitatori."}
{"id": "419372", "revid": "287204", "url": "https://it.wikipedia.org/wiki?curid=419372", "title": "Magini", "text": "Magini \u00e8 un cognome portato da varie personalit\u00e0:"}
{"id": "419373", "revid": "109492920", "url": "https://it.wikipedia.org/wiki?curid=419373", "title": "MILNET", "text": "MILNET \u00e8 il nome che venne dato a quella parte che fu divisa da ARPANET, per evitare accessi civili alla rete militare ma inizialmente erano unite, il predecessore dell'odierno Internet, designato per il traffico non classificato del Dipartimento della Difesa degli Stati Uniti.\nQuando MILNET venne divisa da ARPANET nel 1983, ARPANET rimase in servizio per le comunit\u00e0 accademiche e di ricerca, ma una connessione diretta fra le due reti fu limitata per ragioni di sicurezza. Dei server gateway ben monitorati rimasero comunque attivi per smistare la posta elettronica fra le due reti.\nFu la BBN Technologies ad occuparsi della gestione di MILNET, cos\u00ec come fece a suo tempo per ARPANET, e di conseguenza le reti si ritrovarono ad usare tecnologie molto simili fra loro.\nDurante gli anni ottanta, MILNET si espanse, divenendo il Defense Data Network, un sistema a livello globale di reti a differente livello di sicurezza.\nNegli anni novanta, MILNET divenne NIPRNET."}
{"id": "419375", "revid": "670021", "url": "https://it.wikipedia.org/wiki?curid=419375", "title": "Storia dell'arredamento", "text": "La storia dell'arredamento si sviluppa di pari passo con la storia \"vera\" dell'uomo, come si pu\u00f2 riscontrare dalla storia dell'arte o dei costumi di un popolo.\n\u00c8 l'uomo a creare il suo ambiente e l'arredamento ed il mobilio appartengono direttamente alla sua coscienza ed a quel patrimonio spirituale che si \u00e8 venuto gradatamente formando nel corso dei secoli.\nL'arredamento in s\u00e9 non \u00e8 per\u00f2 considerato una vera e propria forma d'arte, ma piuttosto un insieme di arti differenti e di tecniche in un vasto campo che va da quelle maggiormente impegnative (come architettura, pittura, scultura) a quelle che richiedono un impegno pi\u00f9 relativo e sono soprattutto una questione di gusto (ceramiche e mobili).\nL'antichit\u00e0.\nPreistoria.\nGi\u00e0 l'uomo primitivo cercava di rendere maggiormente vicina alla sua vita la propria abitazione. Il suo arredamento era costituito per la gran parte di poche e rozze suppellettili, occasionalmente lavorate con grande perizia. Da quell'epoca sono comunque arrivate fino a noi anche esempi di vera arte come la grotta di Altamira o di Lascaux, non a caso definita la \"Cappella Sistina della Preistoria\" per i suoi meravigliosi dipinti.\nDall'esame di questi reperti si pu\u00f2 dedurre che, in qualsiasi epoca l'uomo abbia vissuto, ha sempre cercato di dare una parte di s\u00e9 stesso alla casa: confortevole per lui ed utilissima oggi agli studiosi che, studiando quanto ritrovato in tombe o in case e luoghi sepolti, hanno potuto ricostruire il vario progredire della tecnica umana. Un denominatore comune a tutte le antiche civilt\u00e0 \u00e8 che la casa rappresenti il punto di saldatura tra il Cielo e la Terra ed era anche il luogo dove annualmente un uomo eletto, investito del potere del cielo, ed una donna eletta, investita del potere della terra, si congiungevano per propiziare la pioggia, i raccolti e la prosperit\u00e0. Quindi la proto-casa rappresentava il Cosmo e divenne il prototipo della casa delle epoche successive. I mobili, gi\u00e0 nell'antichit\u00e0 sono di due tipi: quelli che sorreggono e quelli che contengono; se i primi si rifanno a forme animali, i secondi a forme architettoniche.\nAntico Egitto.\nNell'antico Egitto, al tempo delle prime dinastie, si usavano suppellettili e mobili di un gusto finissimo. Essi adornavano case signorili, templi e tombe. Proprio grazie alle tombe sono giunti fino a noi preziosissimi mobili originali come tavolini, poltrone, seggiole, oltre a vasellame, gioielli, vesti e ninnoli vari. Il fasto degli ambienti che si accompagnava al loro uso ci \u00e8 tramandato dalle pitture murarie da cui si intuisce l'esteso uso di decorazioni parietali, tendaggi e tappeti. I materiali impiegati nella costruzione dei mobili (tra i quali figurano anche le sedie pieghevoli) furono legni pregiati ed avori.\nMesopotamia, ebrei e fenici.\nNon meno ricco era l'arredamento dei paesi della Mesopotamia. In particolare tra gli assiri comparirono troni, letti e sedie decorate con gambe animalesche; il mobilio venne variamente arricchito con intagli in avorio e legni di pregio.\nI popoli semitici mediterranei (essenzialmente ebrei e fenici) invece non svilupparono un proprio stile nell'arredamento ma si rifecero agli assiri ed ai babilonesi. Si distingue per originalit\u00e0, nel mondo ebraico, il letto di Salomone costruito in cedro con pilastri in argento.\nCivilt\u00e0 minoica.\nIl centro della migliore espressione ed uso dell'arte decorativa nell'antichit\u00e0 \u00e8 oggi individuata in Creta con la civilt\u00e0 minoica. Le pitture di alcuni celebri palazzi di Cnosso con il suo grandioso trono, Festo, Hag\u00eda Tri\u00e1da, le ceramiche di Camar\u00e8s, i vasi, gli ori e tutti i ritrovamenti oggi esposti nei maggiori musei offrono testimonianza viva di un gusto di estrema eleganza e finezza e di un altissimo e mirabile senso di vita. Da l\u00ec discendono le origini dell'arte greca e romana.\nAntica Grecia.\nNon abbiamo molti resti della Grecia arcaica. Dai ritrovamenti archeologico e dalle abbondantissime e preziose descrizioni di Omero \u00e8 possibile ricostruire il passaggio graduale allo splendore ellenico dopo la dura invasione dorica.\nDi sicuro nella casa signorile greca di et\u00e0 classica o ellenistica erano diffuse le pareti dipinte, i soffitti stuccati ed i quadri appesi alle pareti.\nMobile fondamentale era il talamo (di forma varia), sedie, tavolini rettangolari o rotondi (spesso su tre piedi), cassoni per riporre gli oggetti di uso corrente. Molti fra questi mobili o suppellettili passarono pressoch\u00e9 identici nella casa romana. Peculiare \u00e8 stata la sedia greca, definita anche come \"calco del corpo umano\" grazie al profilo armonioso di curve che evidenziano la posizione del corpo umano ed al profilo elegante, di tipo \"equino\" che richiama alla figura del cavallo, destinato a trasportare l'uomo negli spostamenti.\nEtruschi e Romani.\nI letti geometrici greci ed etruschi trassero forse spunto dai letti fenici e siriaci; i letti con gambe tornite compaiono ai primi del VI secolo a.C.: essi vennero anche usati per rimanere in posizione adagiata durante i banchetti.\nA Roma, dall'et\u00e0 augustea in poi, si pu\u00f2 notare un continuo arricchimento dell'arredamento che fece delle case patrizie le pi\u00f9 ricche e sfarzose del mondo antico. I celebri ritrovamenti di Ercolano e Pompei ne sono la prova pi\u00f9 convincente.\nLe spalliere (nel V secolo a.C. erano comparse quelle oblique) tendono a divenire sempre pi\u00f9 alte, mentre il letto si trasforma in veri e propri divani. Il triclinio romano per il banchetto inizialmente era formato da tre letti disposti intorno ad una tavola che successivamente diverr\u00e0 un divano unico a forma di un sigma circolare.\nLa principale innovazione dell'epoca furono gli armadi a muro. Ma furono le seggiole ad avere una grande importanza nella vita del romano ed alcune erano delle vere opere d'arte: usarono la sedia curiale, il subsellium (una specie di sgabello molto largo) e la cattedra (in bronzo o in pietra), tutte finemente scolpite ed ornate.\nNella lavorazione dei mobili erano gi\u00e0 in uso l'incrostazione dell'avorio. I materiali usati per le gambe furono anche argento, bronzo e marmo.\nL'arredamento era completato da varie suppellettili (candelabri, lampade, incensieri, ecc.) e da tappeti, cuscini e tendaggi.\nTanto nella Grecia ellenistica quanto in Roma l'abitazione veniva decorata anche con ricchi mosaici e stucchi policromi.\nMedioevo.\nIl Romanico.\nDelle rarissime testimonianze pervenuteci del Medioevo, la maggior parte sono quelle riguardanti le chiese, con l'eccezione della Sella Plicatilis, un rarissimo esempio di sedia pieghevole altomedievale rinvenuta a Pavia. Dal loro studio si deduce un generale impoverimento degli ambienti interni rispetto alla ricchezza e grandiosit\u00e0 dell'epoca precedente ma sui mobili di lusso, sia sacri sia profani, si osserva il perfezionamento dell'impiego dell'avorio e del metallo. \u00c8 lo stile romanico.\nOvviamente l'uomo alle mutate condizioni di vita affianc\u00f2 mutamenti anche nel campo dell'arredamento.\nNacquero l'armadio verticale e la madia (mobile da cucina a forma di cassa dotato di vani per conservare il cibo e di un ripiano per impastare). I mobili, i cofani (casse con coperchio bombato), gli sgabelli ed i letti variano il loro uso mentre il mobile fisso non apparir\u00e0 che verso il 1400 per ornare i castelli che fino ad allora non avevano aspirato che ad arredi pi\u00f9 facilmente trasportabili a dorso di mulo o su carro. Con il tempo anche le pareti sono tinteggiate o arricchite da tele dipinte ed i primi tappeti cominciano a coprire i pavimenti.\nIl Gotico.\nNotevoli sono soprattutto i mobili del periodo gotico che si distinguono anche nel metodo di decorazione: mentre i mobili romanici venivano dipinti, lo stile gotico propone la decorazione a scultura con riproduzione di motivi architettonici.\nSi sviluppa, con il tempo, anche la tecnica per la costruzione dei mobili: ora si imposta prima lo scheletro, solidamente intelaiato da assi verticali e orizzontali, che poi \u00e8 ricoperto da pannelli di legno diverso. I mobili acquistavano cos\u00ec un aspetto pi\u00f9 leggero ed elegante.\nNelle case private i mobili rimangono per\u00f2 pochi, semplici ed essenziali e rispondono alle comuni esigenze di vita: di carattere pratico, essi presentano dimensioni proporzionatamente adatte all'uomo ed al suo ambito. Per la sua versatilit\u00e0 il cofano diviene il mobile fondamentale potendo essere utilizzato di volta in volta come armadio, sedia e persino letto.\nUn bel mobile di quest'epoca \u00e8 il leggio. Pi\u00f9 tardi questo pezzo lascer\u00e0 il suo uso di carattere civile per passare a quello ecclesiastico. \nSui letti venivano collocate cortine ricamate con stemmi o seminati di stelle.\nNel 1332 ad nacque la prima segheria e finalmente le assi poterono essere costruite dello spessore voluto. Questo consent\u00ec un sensibile miglioramento nella costruzione di mobili con immediati giovamenti nell'arredamento della casa. I mobili, infatti, sono sempre pi\u00f9 richiesti dalla nascente borghesia artigiana e commerciale in seguito alle mutate condizioni sociali.\nNon a caso in quegli anni nasce anche la prima corporazione artigianale di mobilieri.\nAll'uso delle vetrate policrome, un'altra altissima manifestazione delle forme artigianali del periodo gotico, si deve un arricchimento sempre pi\u00f9 completo e pi\u00f9 caldo degli ambienti, soprattutto le chiese.\nStile Rinascimento.\nNel XV secolo nasce a Firenze il Rinascimento, stile che trova ispirazione all'antichit\u00e0 classica, rifiutando le concezioni medioevali. Partendo dall'Italia esso si diffonder\u00e0 anche nel resto d'Europa soppiantando pian piano lo stile Gotico.\nRifiorisce anche il gusto per l'arredamento con i mobili che acquistano una nuova importanza spaziale in armonia con l'architettura della casa: eleganti, mai eccessivamente sfarzosi, risentono di quella ricerca di benessere e di comodit\u00e0 che caratterizza l'epoca. \nQuesto nuovo gusto \u00e8 ancora visibile nei palazzi cittadini e negli antichi castelli medioevali fuori citt\u00e0 dove gli artisti di maggior fama decorarono pavimenti, soffitti, mobili ed argenteria. Soprattutto la ceramica vive un grande sviluppo.\nL'arte del mobilio, con caratteristiche proprie da regione a regione, continua ad essere influenzata dall'architettura che persegue la ricerca dell'armonia di linee e proporzioni: gli ambienti sono decorati con colonne, pilastri, fregi, modanature e medaglioni mentre armadi, cassettoni e credenze assumono l'aspetto di piccole edicole sormontate da frontoni e nicchie.\nIl mobile, dunque, diventa un'opera d'arte nonostante sia sempre un oggetto di uso quotidiano. In Germania fu a tal punto pieno di sovrastrutture decorative da perdere a volte gran parte del suo carattere originale.\nPer quanto riguarda i materiali costruttivi, nel rinascimento si preferisce il legno di quercia e di noce o di ebano utilizzando chiodi ed incrostazioni d'oro, d'avorio e di madreperla per le decorazioni.\nIn Italia si crearono anche nuovi mobili quali i cofani nuziali, le cassapanche ed i baldacchini a forma di colonne per i letti. Di quell'epoca sono anche i s\u00e9cr\u00e9taires, le credenze e le sedie imbottite.\nMolto diffuso \u00e8 l'inginocchiatoio che si trova non solo negli edifici destinati al culto ma anche nelle case private. Compaiono le prime specchiere che avranno grande fortuna nei secoli successivi, fra le quali, sono da segnalare, quelle fiorentine, veneziane e genovesi.\nIl tavolo non \u00e8 pi\u00f9 un mobile smontabile ma \u00e8 solido, con un piano robusto e ben levigato e con gambe tornite. Tra le varie forme di tavolo bisogna ricordare il \"fratino\" tipico dei refettori: due gambe semplici o tornite a forma di colonna che reggono una tavola e sono poi inchiodate e fissate con spine a due capi del tavolo.\nNell'arte del mobilio dell'epoca si distingue anche la Francia dove, a partire dal XV secolo, lo stile dei mobili prende il nome del sovrano regnante (Luigi XIV, XV...). Le decorazioni francesi in particolare sono caratterizzate da un miscuglio di foglie, animali e motivi architettonici.\nStile Barocco.\nNel tardo Rinascimento in Italia nacque il Barocco che proponeva motivi nuovissimi in architettura che influenzarono anche l'arte del mobile, dell'arredamento e della decorazione interna. In questi, comunque, il passaggio fu graduale perch\u00e9 alcuni mobili continuarono a mantenere qualcosa di medioevale.\nL'arricchimento progressivo della forma e delle strutture si manifesta all'inizio attraverso certi elementi che solo in seguito diverranno parte integrante del mobile. Se ne ritrovano le prime tracce alla fine del Rinascimento, ben visibili nel cosiddetto armadio di Rubens. Negli anni successivi gli stessi motivi ornamentali furono sempre pi\u00f9 visibili nelle sedie, negli armadi e nei tavoli propriamente barocchi grazie all'adozione di colonne a chiocciola e decorazioni con conchiglie e foglie d'acanto.\nIn sintesi, la caratteristica pregnante dei mobili e delle varie decorazioni dell'epoca \u00e8 data dal movimento di masse architettoniche:\nUn identico gusto si ritrova anche nelle argenterie, nelle posaterie e nei soprammobili.\nGli ebanisti iniziano ad unire i motivi decorativi agli elementi di costruzione. In alternativa alla ben affermate tecnica dell'incisione e della scultura si comincia ad usare anche quella dell'impiallacciatura (innesto sulla superficie dei mobili di sottili tasselli di legno pregiato o anche squame di tartaruga). Oltre il noce molto diffusi sono i legni esteri.\nUna delle ragioni dello sviluppo dell'arredamento del tempo fu lo sviluppo delle corti reali e principesche che chiedevano mobili capaci di decorare i grandi saloni creando ambienti gradevoli. Nei grandi saloni vengono inserite le \"consolles\" dai piani di marmo pi\u00f9 o meno pregiato o riccamente colorato, le immense specchiere, le poltrone, le sedie, i divani, i tavoli... tutti indistintamente di grandi proporzioni. Spesso sui piani dei tavoli si us\u00f2 la decorazione a finto legno o marmo fra i vari intarsi o pitture.\nL'oro, in questo stile, \u00e8 molto presente.\nL'arredamento barocco da Roma, dove ottenne fin dall'alba del '600 un grande successo, si diffuse nelle altre regioni italiane: nel Piemonte, nel napoletano e specialmente a Venezia dove il nuovo gusto assume caratteristiche proprie.\nIl barocco romano giunse anche in Francia dove si svilupp\u00f2 con forme proprie di levit\u00e0 e di grazia divenendo noto come stile Luigi XIV dal nome del Re Sole, il sovrano dell'epoca.\nQuesta trasformazione deriva dalle modificazioni che allora sub\u00ec la Francia: nel clima assolutistico imposto dal Luigi XIV tutto il mondo vedeva il suo centro nella persona del re che era sulla vetta della scala sociale. Di conseguenza tra le varie rigorose etichette di corte vigeva anche quella che prescriveva per ogni persona il tipo di sedia per sedere davanti al re, stabilendo anche l'altezza dello schienale.\nLo stile Luigi XIV domin\u00f2 su tutti gli altri stili e dalla Francia e si diffuse in tutta Europa eccetto che in Spagna dove forte era l'influenza napoletana e si continuava a preferire il Barocco italiano reinterpretandolo con grandi appesantimenti.\nCon l'inizio dell'epoca assolutistica, in Europa, e la diminuzione dell'importanza della borghesia nella \"cosa pubblica\", si cre\u00f2 come reazione una maggior attenzione dei borghesi verso la sfera domestica culminato con il rituale del consumo del mobilio, dove lo sfoggio prese il sopravvento sull'utile e la cura del mobilio prese il posto del ricamo, del tessere arazzi, del preparare conserve, etc.\nStile Rococ\u00f2.\nA cavallo tra il XVII ed il XVIII secolo si nota un ammorbidimento della forma rigida dello \"stile Luigi XIV\". La grandiosit\u00e0 della linea si perde nel capriccioso e nell'arbitrario e nasce il Rococ\u00f2 (o, in Francia, Stile Luigi XV). Questa volta non fu l'Italia a far espandere nel mondo il nuovo gusto perch\u00e9 esso si svilupp\u00f2 soprattutto per merito di Cuvillier nella Germania meridionale e di Juste-Aur\u00e8le Meissonnier in Francia.\nIl Rococ\u00f2 si afferma facilmente in tutta Europa ed in Inghilterra acquista originali sfumature, divenendo noto come stile Chippendale, dal nome del grande mobiliere Thomas Chippendale.\nIn Italia, fra le forme ancora esistenti di barocco, predomina il rococ\u00f2 veneziano. Per decorare i mobili si usano lacche (sostanza naturale e colorata usata per rivestimenti protettivi e decorativi) che assumono sfumature proprie: lacche figurate, anche con cineserie e lacche floreali. Si producono anche lacche a buon mercato, dette \"lacche povere\", utilizzando piccole stampe ritagliate, incollate e poi rifinite a gommalacca. Nell'arredamento assumono anche grande importanza i vetri, gli specchi, le ceramiche e le stoffe.\nAnche nel Rococ\u00f2 il mobile non \u00e8 un'opera d'arte isolata, ma \u00e8 concepito per far parte di un ambiente spaziale in cui tutto si armonizza anche con le decorazioni murali e con gli specchi. Si cerca di creare un ambiente intimo e raccolto, dove un arredamento proporzionato, ridotto e fine divenga soprattutto il regno della donna. Tutto perde la sua forma monumentale e grandiosa, per assumerne una nuova che ammorbidisce, arrotonda ed ingentilisce.\nGeneralmente monumentale e di nuova creazione \u00e8 il trumeau- composto di bei legni incisi, intarsiati e con pregevoli specchi- che si presenta come un mobile diviso in due corpi: in quello basso trovano posto i cassetti, a met\u00e0 vi \u00e8 una ribalta che \u00e8 sormontata da un'alzata.\nLa comodit\u00e0 \u00e8 sempre pi\u00f9 cercata, cos\u00ec nascono vari tipi di sedie, poltrone, ottomane e sof\u00e0, tavoli tondi e leggeri, armadi bassi e comode angoliere. I motivi ornamentali vengono soprattutto ripresi dall'Oriente e fra lacche e cineserie varie predomina la conchiglia da cui il nome di stile rocaille.\nIn contrasto con il Rococ\u00f2 francese, quello inglese inventato da Thomas Chippendale si ispira a motivi orientali con una nota di semplicit\u00e0 e praticit\u00e0 ignote dall'altro lato della Manica.\nTra le tradizioni artigianali italiane eccelle l'arte di Giuseppe Maggiolini che ci ha dato lo stile da lui detto maggiolino, famoso per l'intarsio paziente, pregevolissimo e vario.\nOccorre ricordare, sempre per quanto riguarda il Rococ\u00f2, anche la comparsa del tavolo-scrittoio e delle sale di musica con l'affermarsi della moda dei concerti. In quelle sale anche antichi strumenti, come il clavicembalo, erano rifiniti con lo stesso stile riservato dei mobili.\nVerso il neo-classicismo.\nNella seconda met\u00e0 del '700 si manifesta a Roma una nuova tendenza di arredamento con un ritorno rigoroso al classicismo in anticipo su altri Paesi. Un ben pi\u00f9 timido ritorno al passato era proposto in Francia dallo stile Luigi XVI che in quegli anni cominciava ad essere sperimentato.\nIl \"Luigi XVI\" \u00e8 l'ultima fase dello stile cortigiano che d\u00e0 origine ai germi della nuova arte. Si ispira ad una nuova semplicit\u00e0 che annuncia lo stile Impero, come viene chiamato il neo-classicismo, che si affermer\u00e0 in Francia con la Rivoluzione francese e soprattutto con la nascita dell'Impero di Napoleone Bonaparte.\nIn quegli anni gli ornamenti cominciano a cedere il posto al nuovo gusto, scompaiono progressivamente curve e volute e si afferma l'uso della linea retta.\nGli artigiani tentano, dunque, di ridare al mobile una struttura solida e chiara.\nStile Impero (neo-classicismo).\nDello stile Impero furono ideatori gli architetti Charles Percier e Fontaine; il gusto si distingue per le forme geometriche di struttura massiccia, di perfetta simmetria; le decorazioni sono tutte in bronzo.\nIl mobile, quindi, nello stile neo-classico, che raggiunge tutto il suo splendore durante l'impero di Napoleone I, va gradatamente riprendendo la sua individualit\u00e0. Non si integra pi\u00f9 con il resto dell'ambiente ma si cerca soprattutto la simmetria e l'equilibrio delle proporzioni. Le decorazioni sono date da foglie, mazzolini di fiori, ghirlande. Il mobile insomma conserva qualcosa che ricorda l'eleganza e la grazia del Rococ\u00f2, presentandosi per\u00f2 in una struttura insolita.\nIn tutti gli ambienti settecenteschi, inoltre, si diffonde il gusto per l'antico gi\u00e0 accennato nello stile Luigi XVI.\nMolto influenti sono Johann Joachim Winckelmann e Anton Raphael Mengs che con i loro trattati contribuiscono a diffondere notizie e testimonianze sulle antiche forme di vita dei romani e, attraverso questi, dei greci. Giovanni Battista Piranesi, da parte sua, diffonde motivi decorativi ed altri particolari di ispirazione classicistica.\nTalvolta per\u00f2 l'antico fu copiato totalmente, senza discernimento, usando indifferentemente per la decorazione motivi greci, romani, egiziani ed inoltre colonne, fregi, pilastri. Per tale ragione questo stile raggiunse solo negli edifici imperiali nobili affermazioni di gusto, anche se in una tonalit\u00e0 sempre fredda.\nNelle case avvenne una separazione di funzioni, emulando un po' quello che accadeva nelle citt\u00e0, e quindi la camera la pranzo si separ\u00f2 da quella da letto e nel Settecento nacque un locale apposito per gli incontri: il salotto.\nStile Restaurazione e Biedermeier.\nTutto ci\u00f2 avviene anche per l'influenza delle mutate condizioni sociali dell'Europa. Dopo le guerre dell'Impero, infatti, si nota un decadimento nell'arredamento. La natura poco intelligente e vuota ostentazione della ricchezza della nuova borghesia sono riflesse nei vari stili che seguirono fra la Battaglia di Waterloo e la Prima guerra mondiale.\nIn quegli anni non si crea nulla di nuovo, specialmente se di lusso, dal momento che la comodit\u00e0 \u00e8 considerata di primo piano. Fa eccezione la duchessa de Berry che propone l'unico esempio di buon gusto: fu lei difatti a lasciare la moda dei mobili in legno chiaro.\nNel resto dell'Europa si parla di stile Vorm\u00e4rz (\"prima di marzo\", dove per marzo si intende quello del 1848). Questo termine fu poi sostituito da quello di biedermeier, tratto dal titolo di una raccolta di versi di Ludwig Eichrodt, un poeta umoristico tedesco. Il suo significato \u00e8 il compendio di tutto il clima, l'ambiente, il gusto nell'arredamento della borghesia del tempo.\nSi inventano anche nuovi esemplari di mobili (ad es. il comodino) e si svilupp\u00f2 l'usanza di adottare, al posto delle stoffe lavorate, la carta da parati per ornare i muri.\nIl secondo Impero \u00e8, insomma, una brutta copia del neo-classicismo. Lo stile Luigi Filippo ed infine lo Stile Liberty sono rispettivamente le pietre miliari che segnano il cammino lungo la strada della nuova concezione dell'arredamento.\nPer la costruzione dei mobili si preferisce il legno di pero, di faggio e di ciliegio. Essi sono fatti con l'intento di offrire praticit\u00e0 e la gi\u00e0 ricordata comodit\u00e0. Per un esempio basta pensare alle sedie che seguivano, accompagnavano la posa e la mole del corpo. Anche le decorazioni sentono gi\u00e0 l'influsso dell'epoca romantica. Appaiono allora i primi mobili composti, come i divani in cui si inserivano dei cassetti, armadi a vetro, scaffali a specchi. \u00c8 frequente anche l'intaglio che spesso \u00e8 seguito da piacevoli effetti che si ottengono con l'accostamento di legni a superfici diverse, pi\u00f9 o meno lucide.\nGiustamente per\u00f2 bisogna ricordare che, anche se in quest'epoca il gusto and\u00f2 evolvendosi in forme piatte e fredde, si ebbero mobili e oggetti d'arredamento in cui la comodit\u00e0 fu cercata soprattutto senza perdere di vista il gusto dell'ornamento e delle qualit\u00e0. Si riusc\u00ec, cio\u00e8, a contemperare la rigidezza dello stile classico con l'esuberanza e la grazia del Rococ\u00f2.\nLo stile romantico cerca di recuperare il meglio di ogni gusto precedente ma le tappezzerie ed i tendaggi sono abbondanti e troppo carichi di colore (spesso di un rosso cupo) ed i damaschi o i velluti che rivestono le pareti contribuiscono a creare un'atmosfera un po' troppo carica e pesante.\nLe linee lasciano il posto nuovamente alle curve, ma scompare quasi del tutto l'uso dell'oro sostituito da morbide sagome di noce e mogano. Nei divani e nelle poltrone piccole e romantiche a volte il legno rimane a sagomare schienale e bracciolo mentre in altre il raso o il velluto in tinte calde riveste l'intera superficie. Per i letti si fa frequente l'uso del ferro battuto o dell'ottone.\nGli uomini dell'Ottocento resero le loro abitazioni un \"perfetto specchio della propria anima\" caratterizzato sia da un eclettismo che riassumeva un po' i gusti di tutti i secoli precedenti, sia dall'aria soffocante per la presenza di opprimenti tendaggi e dalla passione per la natura. L'ambiente Biedermeier, di svago, di conforto, di sogno, si contrappose alla scarna prosaicit\u00e0 dell'arredamento dell'ambiente di lavoro.\nFra le due guerre mondiali ed anni successivi.\nDapprima si \u00e8 imposto in tutta Europa il problema della ricerca di un nuovo gusto. Le soluzioni hanno oscillato tra un'imitazione del Rinascimento e del Barocco e la funzionalit\u00e0 pura che \u00e8 venuta via via riducendo la casa a una \"machine \u00e0 habiter\".\nNegli anni successivi sono sorti gusti nuovi e generi nuovissimi di arredamento che doveva essere sempre pi\u00f9 moderno, razionale collegato al design.\nAttualmente il gusto dell'arredamento \u00e8 molto influenzato dai frequenti contatti tra le grandi firme dell'architettura moderna e le varie scuole di design.\nNel 1961 nasce il Salone Internazionale del Mobile.\nDesign e mobile in Italia.\nLa progettazione di arredamenti e di un mobile, specie se di stile innovativo o ricercato, ha sempre rivestito grande importanza. Grandi disegnatori e grandi architetti hanno disegnato i pi\u00f9 bei mobili che conosciamo.\n\u00c8 per\u00f2 dalla fine degli anni cinquanta del Novecento che i designer sono diventati sempre pi\u00f9 presenti, importanti e necessari ad un'industria del mobile che, pur realizzando una produzione di massa, punta ad un prodotto e ad un'immagine di qualit\u00e0.\nIn Italia, si \u00e8 affermato - anche a livello internazionale - uno stile, un'industria e vari designer che hanno dato corpo e lustro ad un settore caratterizzato da punti di concentrazione produttiva, localizzata principalmente in alcune aree: Cant\u00f9, Brianza, Veneto, con Cerea- Bassa Veronese, Friuli-Venezia Giulia, Valdelsa con Poggibonsi; Valdera con Ponsacco; Cascina, Pesarese."}
{"id": "419377", "revid": "104458", "url": "https://it.wikipedia.org/wiki?curid=419377", "title": "Discipline olimpiche invernali", "text": ""}
{"id": "419379", "revid": "1632387", "url": "https://it.wikipedia.org/wiki?curid=419379", "title": "Velo islamico", "text": "Il velo islamico, o pi\u00f9 semplicemente velo, \u00e8 un indumento in uso tra le donne musulmane. Ne esistono diversi tipi, ciascuno fortemente legato all'area di appartenenza geografica della donna, riflettendone la cultura e l'aspetto puramente religioso.\nModa islamica.\nIl settore della moda islamica rappresenta un mercato in espansione: se nel 2012 il suo valore era calcolato in 224 miliardi di dollari, si stima che per il 2018 raggiunger\u00e0 il valore di 322 miliardi. \nI paesi che pi\u00f9 spendono in questo settore sono la Turchia, con 25 miliardi di dollari, l'Iran (21), l'Indonesia (17), l'Egitto (16), l'Arabia Saudita (15), il Pakistan (14).\nComplessivamente, il mercato della moda musulmana \u00e8 secondo solo a quello degli Stati Uniti, che genera 494 miliardi di dollari. Intuendone le potenzialit\u00e0, alcuni marchi europei, come Valentino, hanno avviato la produzione di vestiti pensati per consumatori di cultura musulmana.\nGrande successo ha avuto anche la prima rivista turca dedicata alla moda islamica, \"Ala\", nata nel 2011.\nEspressioni della moda islamica sono anche quei concorsi di bellezza conformi alla tradizione e alle leggi islamiche; il pi\u00f9 famoso dei quali \u00e8 il World Muslimah Award. La vincitrice dell'edizione 2014, l'informatica tunisina Fatma Ben Guefrache, ha dichiarato all'incoronazione: \u00abPossa Allah aiutarmi in questa missione e liberare la Palestina e il popolo siriano\u00bb.\nIl velo integrale in Italia.\nA parte qualche sporadica e isolata ordinanza municipale che ne dispone la proibizione punibile con sanzioni amministrative (vedi il caso di Novara), indossare un velo integrale in Italia non \u00e8 un reato.\nColoro che si oppongono alla libera circolazione di donne con il viso velato si appellano all'art. 85 del Testo Unico delle Leggi di Pubblica Sicurezza (R.D. n. 773/1931) e alla legge n. 152/1975, il cui art. 5 (come sostituito dall'art. 2 della legge n. 533/1977 e successivamente modificato dall'art. 10, comma 4-bis del decreto-legge n. 144/2005, convertito con modificazioni dalla legge n. 155/2005) recita:\n\"\"\u00c8 vietato l'uso di caschi protettivi, o di qualunque altro mezzo atto a rendere difficoltoso il riconoscimento della persona, in luogo pubblico o aperto al pubblico, senza giustificato motivo. \u00c8 in ogni caso vietato l'uso predetto in occasione di manifestazioni che si svolgano in luogo pubblico o aperto al pubblico, tranne quelle di carattere sportivo che tale uso comportino.\" \"Il contravventore \u00e8 punito con l'arresto da uno a due anni e con l'ammenda da 1.000 a 2.000 euro. Per la contravvenzione di cui al presente articolo \u00e8 facoltativo l'arresto in flagranza\".\"\nSulla interpretazione della clausola \"senza giustificato motivo\" si \u00e8 gi\u00e0 espresso il Consiglio di Stato, che ha ritenuto la matrice religiosa e/o culturale un giustificato motivo per poter circolare indossando un niqab, un burqa, o un altro tipo di velo islamico che ricopra il viso.\nLa \"ratio legis\" di questa norma, diretta alla tutela dell'ordine pubblico, \u00e8 infatti quella di evitare che l'utilizzo di caschi o di altri mezzi possa avvenire con la finalit\u00e0 di evitare il riconoscimento. Tuttavia, un divieto assoluto vi \u00e8 solo in occasione di manifestazioni che si svolgano in luogo pubblico o aperto al pubblico, tranne quelle di carattere sportivo che tale uso comportino. Negli altri casi, l'utilizzo di mezzi potenzialmente idonei a rendere difficoltoso il riconoscimento \u00e8 vietato solo se avviene \"senza giustificato motivo\". Con riferimento al \u201cvelo che copre il volto\u201d, si tratta di un utilizzo che generalmente non \u00e8 diretto a evitare il riconoscimento, ma costituisce attuazione di una tradizione di determinate popolazioni e culture. In questa sede al giudice non spetta dare giudizi di merito sull'utilizzo del velo, n\u00e9 verificare se si tratti di un simbolo culturale, religioso, o di altra natura, n\u00e9 compete estendere la verifica alla spontaneit\u00e0, o meno, di tale utilizzo. Ci\u00f2 che rileva sotto il profilo giuridico \u00e8 che non si \u00e8 in presenza di un mezzo finalizzato a impedire senza giustificato motivo il riconoscimento. Secondo altra e diversa corrente di pensiero il \"giustificato motivo\" non pu\u00f2 rivenirsi \"negli usi e consuetudini\" quando esse siano \"contrarie alla legge\" (usi \"contra legem\") e quando, soprattutto, siano consuetudini non italiane, quindi non locali. Inoltre la libert\u00e0 religiosa (costituzionalmente garantita) qui non pu\u00f2 essere invocata, poich\u00e9 il Corano non impone letteralmente di coprire integralmente il volto della donna (a cui impone un abbigliamento \"morigerato\"), ecco perch\u00e9 infatti solo in alcuni Paesi islamici (una minoranza) e non in tutti si usa il velo integrale. \nIl citato articolo 5 della legge n. 152/1975 consente nel nostro ordinamento che una donna indossi il velo per motivi religiosi o culturali; le esigenze di pubblica sicurezza sono soddisfatte dal divieto di utilizzo in occasione di manifestazioni, e dall'obbligo per tali persone di sottoporsi all'identificazione e alla rimozione del velo, ove necessario a tal fine. Resta fermo che tale interpretazione non esclude che in determinati luoghi o da parte di specifici ordinamenti possano essere previste, anche in via amministrativa, regole comportamentali diverse incompatibili con il suddetto utilizzo, purch\u00e9 ovviamente trovino una ragionevole e legittima giustificazione sulla base di specifiche e settoriali esigenze. \nLa Giunta della Regione Lombardia ha modificato il regolamento di accesso alle strutture regionali e agli ospedali vietando espressamente l'ingresso a chi si presenta (in generale anche indossando abiti come burqa e niqab) con il volto coperto, motivo per il quale potr\u00e0 essere respinto. \"Fratelli d'Italia\", ha annunciato la presentazione di un'interrogazione analoga a Palazzo Marino \u00abper chiedere di impedire l'ingresso negli edifici ed enti comunali alle donne islamiche con velo integrale, come il niqab o il burqa\u00bb. \nVa precisato, per\u00f2, che in sede giurisdizionale il Consiglio di Stato ha solo funzione di tutela nei confronti degli atti della Pubblica Amministrazione. In particolare il Consiglio di Stato \u00e8 il Giudice di secondo grado della giustizia amministrativa, ovvero il Giudice d'appello avverso le decisioni dei TAR, e nella sentenza richiamata si annull\u00f2 un ricorso avverso decisione del TAR sostanzialmente per motivi di merito procedurale e gerarchico.\nRimane stabilito peraltro (Sentenza TAR Friuli Venezia Giulia n. 645 \u2013 16.10.06) \"che a prescindere dai singoli casi concreti in cui ogni agente di pubblica sicurezza \u00e8 tenuto a valutare caso per caso se la norma di legge possa o meno ritenersi rispettata, un generale divieto di circolare in pubblico indossando tali tipi di coperture pu\u00f2 derivare solo da una norma di legge che lo specifichi (allo stato attuale non esistente), il che \u00e8 tra l'altro in linea con le implicazioni politiche di una simile decisione.\"\nDivieto del velo islamico.\nFrancia e Belgio.\nNel 2010 il parlamento ha approvato il divieto del velo islamico che copre il viso su tutti i luoghi pubblici del territorio nazionale. Nel 2014 la corte europea dei diritti dell'uomo ha dichiarato che ci\u00f2 non lede la libert\u00e0 di religione.\nCanton Ticino.\nNel settembre 2013 il cantone svizzero di lingua italiana \u00e8 la prima regione al mondo a vietare la dissimulazione del viso nei luoghi pubblici dopo votazione popolare.\nNel novembre 2015 il consiglio federale svizzero approva il suo inserimento nella costituzione cantonale ticinese."}
{"id": "419380", "revid": "2229963", "url": "https://it.wikipedia.org/wiki?curid=419380", "title": "Comunit\u00e0 ebraica di Trieste", "text": "Trieste \u00e8 sede di una delle maggiori comunit\u00e0 ebraiche italiane, una delle 21 comunit\u00e0 oggi riunite nell'UCEI, comprendendo anche le sezioni di Gorizia e Udine.\nLe origini.\nIl primo documento ufficiale che attesti la presenza di una seppur piccola comunit\u00e0 ebraica a Trieste risale al 1236 e consiste in un atto notarile che menziona la stipula di un prestito da 500 marchi tra il Vescovo Giovanni e l'ebreo Daniel David per combattere i ladroni che all'epoca infestavano il Carso.\nCon la dedizione della citt\u00e0 all'Austria arrivarono in citt\u00e0 ebrei provenienti dalle terre tedesche possedute dagli Asburgo. Durante il periodo medievale gli ebrei residenti nella citt\u00e0 si dedicavano principalmente ad attivit\u00e0 bancarie (\"usura\" come veniva definita all'epoca il prestito) e commerciali.\nNel XVII secolo gli ebrei triestini, come quelli di molte altre citt\u00e0 europee, si trovarono a dover combattere una battaglia con le autorit\u00e0 cittadine che li volevano chiusi in un ghetto ed emarginati dal resto della popolazione, alla fine la comunit\u00e0 fu obbligata a cedere alle richieste delle autorit\u00e0 nel 1684, ma gi\u00e0 nel 1738 gli ebrei di Trieste non avevano pi\u00f9 l'obbligo di rendersi riconoscibili tramite il \"segno giudaico\". Nei decenni successivi molti ebrei giunsero nella citt\u00e0 dalle comunit\u00e0 della Repubblica di Venezia specialmente dalla citt\u00e0 di San Daniele del Friuli. Nel 1746 gli ebrei di Trieste si diedero una Costituzione e convocarono un'udienza \"de li particolari\" ossia di quei capifamiglia che contribuivano economicamente alle spese della comunit\u00e0.\nDalle concessioni Teresiane al XX secolo.\nIl 19 aprile 1771 l'imperatrice Maria Teresa d'Asburgo concesse delle Patenti Sovrane (regolamenti) agli ebrei di Trieste a cui venivano riconosciute maggiori libert\u00e0; questo processo continu\u00f2 con suo figlio Giuseppe II che con l'Editto di tolleranza del 1782 ammise gli ebrei alle cariche di deputati della Borsa e a nuove professioni liberali. L'anno seguente venne creata la prima Scuola Elementare Israelitica con il nome di \"Scuole Pie Normali Israelitiche\" e nel 1784 anche le porte del ghetto furono aperte e fu data quindi la possibilit\u00e0 agli ebrei triestini di vivere accanto ai cittadini di altra fede religiosa. Nel XIX secolo gli ebrei continuarono sul sentiero dell'emancipazione assumendo ruoli importanti nel campo degli studi, dell'industria, del commercio e anche delle assicurazioni (le Assicurazioni Generali di Trieste furono fondate da tre ebrei).\nSamuel David Luzzatto e Italo Svevo erano entrambi ebrei nativi di Trieste e nacquero in questo periodo di prosperit\u00e0 per la comunit\u00e0 israelitica.\nNel 1912 venne inaugurata la nuova sinagoga monumentale e and\u00f2 a rimpiazzare le quattro piccole sinagoghe di epoca precedente. Tuttavia oltre alla nuova sinagoga, rimaneva ancora in funzione una piccola sinagoga in Via del Monte. Infatti a Trieste c'erano Ebrei di rito sefardita, soprattutto quelli provenienti da Venezia e dalla Grecia ed Ebrei di rito ashkenazita, provenienti dall'interno dell'Impero Austro-Ungarico, soprattutto dalla Polonia austriaca (Cracovia e Leopoli). Nel 1931 Trieste contava 5.025 ebrei, nel 1938 quasi 7.000 (l'85% dell'intera comunit\u00e0 israelita della Venezia Giulia e Zara), un quarto circa dei quali non aveva per\u00f2 la nazionalit\u00e0 italiana\u00bb.\nDalle leggi razziali ad oggi.\nNel 1938, durante il Ventennio fascista, vennero promulgate le leggi razziali e dal 1940 vi furono attacchi contro la comunit\u00e0 ebraica. Con l'occupazione nazista ci furono operazioni di rastrellamento nei confronti degli ebrei il 9 ottobre 1943 e il 20 gennaio 1944 quando l'obiettivo furono gli anziani e i malati della Casa di riposo israelitica \"Pia Casa Asilo Gentilomo\", situata in via di Cologna 29.\nVerso sera, il 20 gennaio 1944, arrivarono i militari nazisti con uno o due autobus della linea \"10\". Gli Ebrei anziani e malati, l\u00e0 ricoverati, furono brutalmente caricati sugli autobus e portati alla Risiera di San Sabba, ricavata da un edificio per la pilatura del riso. Da l\u00ec furono portati nella vicina stazione ferroviaria di Trieste - San Sabba, con destinazione Auschwitz, dove finirono nelle camere a gas e nei forni crematori. Infatti nell'autunno del 1943, un anno e mezzo prima del termine della Seconda guerra mondiale venne installato dai tedeschi un campo di concentramento, unico nel suo genere in Italia, presso la Risiera di San Sabba nella periferia meridionale della citt\u00e0. Vi furono deportati 710 ebrei.\nNel 1945 solo 2.300 ebrei rimasero in citt\u00e0, nel 1965 erano solo 1.052. Oggi la comunit\u00e0 ebraica della citt\u00e0 conta circa 700 membri.\nPersonaggi illustri.\nTra i triestini insigni di origini ebraiche si ricordano:"}
{"id": "419382", "revid": "185775", "url": "https://it.wikipedia.org/wiki?curid=419382", "title": "Reason (software)", "text": "Reason \u00e8 un'applicazione musicale creata dalla software house svedese Propellerhead Software in grado di simulare, grazie ad un'interfaccia grafica molto realistica, i principali componenti hardware presenti in uno studio di registrazione audio. \u00c8 utilizzato anche da artisti che hanno scalato le classifiche, come Owl City o Stromae.\nStoria.\nLa prima versione dell'applicativo \u00e8 stata distribuita nel novembre 2000, e comprendeva per l'appunto un'interfaccia grafica basata su rack nei quali l'utente era in grado di associare strumenti musicali, effetti e mixer. Tali moduli potevano essere controllati sia dal sequencer MIDI integrato sia da applicazioni esterne in grado di comunicare attraverso il protocollo ReWire. Tale interfaccia \u00e8 rimasta pressoch\u00e9 invariata ad oggi, sebbene il numero di moduli a disposizione sia cresciuto e le funzioni di volta in volta ampliate e migliorate.\nRack Extension.\nCon l'aggiornamento alla versione 6.5 assistiamo a una rivoluzione copernicana nell'universo Propellerhead. Come richiesto da molti utenti il programma si \u00e8 finalmente aperto alle plug in di terze parti. Le cosiddette Rack Extension, acquistabili direttamente on line presso il sito della Propellerhead, consentono di implementare nuovi strumenti ed effetti all'interno di Reason.\nLa Struttura.\nDevice.\nGiunto oggi alla versione 11.3, prevede in particolare i seguenti moduli in forma virtuale:\nCavi audio e \"CV\".\nTutti i device sopra elencati sono collegabili attraverso un sistema di cavi che vengono creati dall'utente con un semplice movimento del mouse. Ogni ingresso dei dispositivi pu\u00f2 essere collegato all'uscita di qualsiasi altro dispositivo e viceversa. Esistono due tipi di ingressi/uscite che trasportano due diverse tipologie di dato:\nIl Sequencer.\nLa sezione \"sequencer\" \u00e8 quella dove \u00e8 possibile \"suonare\" i vari strumenti di Reason.Di versione in versione, sono stati effettuai svariati miglioramenti fino ad arrivare alla forma corrente, ispirata a software che fanno del sequencer un fulcro.\nIl sequencer di Reason ha due modalit\u00e0 di visualizzazione:\nI \"ReFill\".\nReason prevede anche un valido numero di banchi sonori dedicati. Questi banchi sonori, detti \"ReFill\" (con estensione .rfl), contengono campioni audio e soprattutto le cosiddette \"patch\", ovvero file che contengono parametri di impostazione (\"preset\") per i moduli del programma. I ReFill sono realizzati sia da diverse software house che da utenti privati, il che pu\u00f2 per certi versi testimoniare la presenza di una nutrita ed attiva community che utilizza e supporta il software.\nI ReFills principali sono il Factory Sound Bank e l'Orkester Sound Bank, senza i quali non \u00e8 possibile avviare il programma. Oltre a questi esistono anche ReFills \"celebri\" come \"Reason Drum Kits\" contiene un enorme numero di campioni di strumenti percussivi registrati dal vivo.\nEsiste anche un software prodotto dalla stessa Propellerhead, il \"Reason ReFill Packer\": che permette di crearsi un proprio ReFill partendo da un archivio di patches e campioni presenti sul proprio computer.\nUso.\nA differenza di uno studio reale, Reason permette di disporre di un qualsivoglia numero di periferiche, anche dello stesso tipo, in maniera contemporanea. Inoltre, grazie alla possibilit\u00e0 di collegare queste periferiche attraverso dei \"veri\" cavi, \u00e8 possibile costruire di volta in volta le pi\u00f9 disparate configurazioni per ottenere il sound voluto.\nNote.\nLa software House Propellerhead, in occasione della nuova versione di Reason (11), ha cambiato nome nell'agosto 2019 chiamandosi ora Reason Studios. \nSempre nell'estate del 2019 l'azienda avr\u00e0 anche un nuovo CEO (Niklas Agevik) che di fatto sostituisce lo storico co-fondatore di Reason, Ernst Nathorst-B\u00f6\u00f6s. "}
{"id": "419383", "revid": "1410376", "url": "https://it.wikipedia.org/wiki?curid=419383", "title": "Velodromo Maspes-Vigorelli", "text": "Il velodromo Maspes-Vigorelli (conosciuto anche come il Vigorelli) \u00e8 un impianto sportivo storico della citt\u00e0 di Milano dedicato in origine al ciclismo su pista ed oggi utilizzato principalmente per il football americano. Vi giocano le partite casalinghe i Seamen Milano ed i Rhinos Milano, entrambe in Prima Divisione.\nStoria.\nLe origini.\nIl velodromo Vigorelli fu costruito nel 1935 in seguito alla demolizione dell'antiquato velodromo Sempione (a sua volta costruito all'inizio del secolo) e con lo scopo di ridurre l'uso \"ciclistico\" del palazzo dello Sport di piazza VI Febbraio, che disponeva di una pista coperta da ciclismo smontabile. L'inaugurazione avvenne il 28 ottobre dello stesso anno, con la sponsorizzazione della Gazzetta dello Sport. Appena tre giorni dopo la sua costruzione, il ciclista Giuseppe Olmo vi stabil\u00ec il nuovo record dell'ora. La pista \u00e8 di 397,7 metri, con una larghezza di 7,50 m. La pendenza massima in curva \u00e8 di 42 gradi. La pista \u00e8 ricoperta con 72 chilometri di listarelle di pino di Svezia.\nL'idea di costruire un velodromo semicoperto fu di Giuseppe Vigorelli, ex-corridore su pista, industriale, sindaco di Garbagnate e assessore allo sport al Comune di Milano nella giunta Mangiagalli. Il Vigorelli diviene fin dal principio teatro di importanti corse nonch\u00e9 frequentato da moltissimi spettatori appassionati. Scelto come sede di arrivo anche di corse su strada come il Giro d'Italia, il Giro di Lombardia e il trofeo Baracchi, sotto una gradinata trov\u00f2 la sede l'officina di Faliero Masi, celebre costruttore dei telai da corsa Masi. Nel 1939 ospit\u00f2 il campionato mondiale. Il 7 novembre 1942 consegn\u00f2 alla storia il primato mondiale dell'ora di Fausto Coppi: 45,798\u00a0km.\nDistruzione durante la seconda guerra mondiale e dopoguerra.\nLa pista fu distrutta durante i bombardamenti con bombe incendiarie della seconda guerra mondiale (1943) e ricostruita nel 1946. All'inaugurazione il velodromo venne intitolato al ciclista meneghino Romolo Buni. Con la ripresa post bellica, negli anni 1951, 1955 e 1962 vi si svolsero nuovamente i campionati mondiali di ciclismo su pista, in un periodo in cui il ciclismo su pista era molto popolare e seguito in Italia. Il 7 settembre 1963 Sandro Mazzinghi si laurea Campione del Mondo di boxe nella categoria dei pesi medi junior battendo l'americano Ralph Dupas nel velodromo. \nNel dopoguerra il velodromo ha ospitato anche eventi non sportivi: il 24 giugno 1965 vi ebbero luogo due concerti dei Beatles e nel 1971 la tristemente nota serata dei Led Zeppelin caratterizzata da scontri tra pubblico e polizia che causarono la fine dello spettacolo dopo solo pochi minuti e la totale distruzione del palco e della strumentazione della band.\nNel 1975 il velodromo venne chiuso, per riaprire solo nel 1984. La nevicata del 1985, oltre al Palasport di San Siro, ebbe fra le sue vittime anche una tettoia del Vigorelli che crollando sul parquet lo danneggi\u00f2 in modo grave e determin\u00f2 il declino dell'impianto: nonostante diversi lavori di ristrutturazione che portarono alla ricostruzione della pista, ma non della tettoia, si ebbero tre anni di suo utilizzo ridotto, fino alla chiusura delle attivit\u00e0 ciclistiche nel gennaio 1988. Successivamente venne rifatta anche la tettoia e il 10 luglio 1991 venne installato e collaudato un nuovo impianto di illuminazione, ma l'impianto venne riaperto solo nel dicembre del 1997, in seguito all'intervento di sponsor privati, per ospitare un evento singolare, una gara di coppa del mondo di sci di fondo.\nIl prato centrale, ora ricoperto di erba sintetica, pu\u00f2 ospitare incontri di football americano, calcetto e hockey su prato. Nel settembre del 1998 il velodromo ospit\u00f2 nuovamente una competizione di ciclismo con una gara a eliminazione tra alcuni noti pistard e stradisti, che rimase per\u00f2 un evento isolato.\nTerzo millennio.\nAlla scomparsa del campione Antonio Maspes (19 ottobre 2000) l'Amministrazione comunale decise di dedicargli il velodromo che da allora si chiama velodromo Maspes-Vigorelli.\nIl velodromo \u00e8 stato utilizzato fino al 2001, quando si svolsero i Campionati nazionali assoluti, interrotti un giorno prima della prevista fine, tanto che alcuni titoli non furono assegnati: ma l'ultimo giorno di gare, secondo programma, era l'11 settembre 2001 e, con le Torri Gemelle, fin\u00ec, indirettamente, anche il Vigorelli come sede di gare di ciclismo su pista.\nNel 2006 venne concessa l'utilizzazione del velodromo per la realizzazione di alcune scene della fiction Gino Bartali - L'intramontabile, con Pierfrancesco Favino, Simone Gandolfo ed altri attori.\nDal 2009 il velodromo Vigorelli \u00e8 il campo di allenamento e di gioco dei Seamen Milano nel campionato di Football Americano di Serie A1 e per i campionati nazionali giovanili. I Rhinos Milano utilizzano il velodromo come campo da gioco dal 2003 a tutt'oggi nel campionato di Serie A1 dell'Italian Football League e l'hanno utilizzato fino al 2008 anche come impianto per gli allenamenti di tutte le formazioni giovanili e per la prima squadra. Negli anni tra il 2000 ed il 2004 il velodromo ha ospitato anche allenamenti e partite dei Falcons Milano.\nAll'inizio del mese di luglio 2008 era stato scelto dal Comune di Milano come sede provvisoria di una moschea che avrebbe dovuto sostituire quella di viale Jenner. L'utilizzo come luogo di culto termin\u00f2 a fine 2008.\nIl velodromo Vigorelli ha ospitato nel 2009 la finale Juniores FIF e nel 2011 le finali Under21 ed Under18 FIDAF.\nDa dopo la morte di Joe Avezzano i Seamen Milano rinominarono, in maniera non ufficiale, l'impianto \"Joe Avezzano Stadium\". Nel settembre 2013 si svolse il campionato europeo di football americano.\nIl 19 aprile 2013 venne presentato il progetto di riqualificazione dell'ex velodromo che prevedeva anche la scomparsa della pista in legno, ma il 3 ottobre 2013 intervenne la Direzione regionale per i Beni culturali e paesaggistici della Lombardia, dichiarando la struttura d\u2019interesse storico-artistico, storico-relazionale e storico-identitario e vincolata tramite decreto ministeriale.\nIl progetto divenne esclusivamente conservativo.\nIl 2 giugno 2016 si sono conclusi i lavori di riqualificazione della pista in legno del velodromo.\nI record.\nAl velodromo Vigorelli furono stabiliti diversi record dell'ora:\nTra le donne:\nRecord dell'ora disabili\nGiro d'Italia.\nIl velodromo Vigorelli fu sede di arrivo della tappa finale del Giro d'Italia"}
{"id": "419387", "revid": "2519", "url": "https://it.wikipedia.org/wiki?curid=419387", "title": "Velodromo Vigorelli", "text": ""}
{"id": "419389", "revid": "35804", "url": "https://it.wikipedia.org/wiki?curid=419389", "title": "Cellula nervosa", "text": ""}
{"id": "419393", "revid": "2184720", "url": "https://it.wikipedia.org/wiki?curid=419393", "title": "Capo Peloro", "text": "Capo Peloro (detto anche punta del Faro e conosciuto dai messinesi semplicemente come Faro) \u00e8 la punta estrema nord orientale della Sicilia, il cui territorio fa parte del comune di Messina, nel quartiere di Torre Faro, vicino ai laghi di Ganzirri. \n\u00c8 costituito da una lingua bassa e sabbiosa sita a sud dell'estremit\u00e0 sud occidentale della Calabria, quasi di fronte alla frazione di Cannitello, e che termina quasi in corrispondenza della localit\u00e0 di Santa Trada ove \u00e8 situato il pilone calabrese dell'elettrodotto dello Stretto. Il pilone siciliano \u00e8 posto proprio in prossimit\u00e0 della punta estrema di capo Peloro, dove \u00e8 collocabile Cariddi. \nCostituisce il punto d'ingresso nord dello stretto di Messina e pertanto \u00e8 segnalato da un faro importantissimo per la navigazione. \n\u00c8 il luogo di incontro tra il mar Ionio e il mar Tirreno: le sue rive sono attraversate da fortissime correnti per la cui azione la conformazione delle spiagge muta annualmente.\nLa laguna di Capo Peloro \u00e8 anche sito di importanza internazionale, inserito nel \"Water Project\" dell'UNESCO del 1972, e sito di importanza nazionale riconosciuto dalla Societ\u00e0 botanica italiana. All'interno della riserva naturale vivono pi\u00f9 di 400 specie acquatiche, di cui almeno dieci endemiche."}
{"id": "419399", "revid": "244253", "url": "https://it.wikipedia.org/wiki?curid=419399", "title": "Ganzirri", "text": "Ganzirri (\"Canziri\" in dialetto messinese) \u00e8 una frazione di Messina, situata 13\u00a0km a nord-est dal centro citt\u00e0, all'interno della Circoscrizione VI.\nNel comprensorio di Ganzirri si trova il lago, detto Lago Grande o Pantano Grande (il Lago di Ganzirri) adiacente e collegato al Lago Piccolo o Pantano Piccolo (il Lago di Torre Faro) tramite il canale dei Margi. Il lago di Ganzirri \u00e8 inoltre collegato direttamente con il Mare Ionio, mentre quello di Torre Faro con il Mar Tirreno. Rinomati in tutta la Sicilia sia per la tradizionale attivit\u00e0 di \"molluschicultura\" sia come frequentata zona di villeggiatura dello Stretto, da qualche anno il lago di Ganzirri \u00e8 stato inserito nell'area de \"la Riserva Naturale Orientata della Laguna di Capo Peloro\" (il cui nome deriva dalla sua posizione a ridosso dei monti Peloritani) istituita dalla regione il 21 giugno 2001 e che copre una superficie di 68,12 ettari a terra. Conseguentemente l'attivit\u00e0 di molluschicultura \u00e8 cessata.\nGanzirri con i caratteristici vicoli stretti e con le case basse, conserva la struttura tipica di un borgo marinaro. Insieme a Torre Faro, forma la punta nord orientale della Sicilia che \u00e8 la zona pi\u00f9 vicina alla Calabria. La distanza da una riva all'altro dello Stretto di Messina \u00e8 di soli 3,1\u00a0km (circa 2 miglia).\nOrigini del nome.\nDal vocabolo arabo \"khanzir\", che indica in generale i suini e che pu\u00f2 identificare ed essere utilizzato sia per il maiale che per il cinghiale. Il termine farebbe riferimento ad \"una localit\u00e0 ove abbondano i maiali o i cinghiali allo stato brado\", una \"porcilaia\".\nIn realt\u00e0 si tratterebbe di una \"cinghialaia\", vista la prolificit\u00e0 storica di tale animale nel circondario peloritano.\nDagli arabi questo territorio sarebbe stato chiamato \"Ghadir-al-Khanziri\", cio\u00e8 il \"Pantano dei Cinghiali\".\nLa parola \"ghadir\" significa appunto \"stagno\", \"palude\", un'area dove l'acqua piovana si raccoglie a formare dei laghi acquitrinosi poco profondi.\nLa voce attuale deriva dalla corruzione dialettale dell'aggettivo \"al-Khanziri\" (\"del Cinghiale\"), a sottolineare quanto questo animale fosse particolarmente diffuso e facilmente avvistabile. Il toponimo probabilmente ha risentito della fusione sia del vocabolo \"ghadir\" che di \"khanziri\", generando per agglutinazione la variante \"ghanziri\", subito adottata dalla popolazione locale.\nMonumenti e luoghi d'interesse.\nArchitetture militari.\nSignificativo esempio di arte del periodo medievale \u00e8 la Torre dei Saraceni, costruita lungo la costa che si affaccia sullo Stretto di Messina. \nQuesta piccola opera militare serviva a sorvegliare la zona marina antistante, per poter eventualmente segnalare il passaggio di navi, alleate o nemiche. La presenza sulla cima di diversi merli ci fa pensare che essa fungeva da vera e propria piccola roccaforte, dalla quale i soldati potevano scagliare frecce verso le imbarcazioni nemiche.\nSociet\u00e0.\nTradizioni e folclore.\nLa celebrazione del santo patrono san Nicola di Bari ricorre ogni anno nella seconda domenica del mese di agosto. \nLa processione dei fedeli accompagna la statua del santo per le principali vie del paese alternandosi a brevi soste di preghiera. L'ultimo tratto della processione \u00e8 forse il pi\u00f9 caratteristico in quanto si svolge proprio nel Lago Grande di Ganzirri. La statua viene portata su di una grande barca che attraversando per un breve tragitto il lago \u00e8 seguita da numerose barche di fedeli. Questo percorso finale che vede la statua attraversare le acque, vuole sottolineare come da millenni uno strettissimo ed indissolubile legame unisca Ganzirri, il lago ed i suoi abitanti al mare.\nInfrastrutture e trasporti.\nPosta lungo la Strada statale 113, fra il 1890 e il 1949 la localit\u00e0 era servita dalla tranvia Messina-Barcellona della SATS, elettrificata nel 1917 fino a Granatari e Torre Faro."}
{"id": "419401", "revid": "1543377", "url": "https://it.wikipedia.org/wiki?curid=419401", "title": "Fusilli", "text": "I fusilli sono un tipo di pasta arricciata, originario dell'Italia meridionale.\nVarianti regionali.\nCampania.\nI fusilli sono presenti anche nella tradizione della pasta campana: i fusilli di Felitto, quelli avellinesi, quello di Gioi e il fusillo furitano di Minori sono infatti inseriti dalla \"Regione Campania\" nel Registro dei Prodotti agroalimentari tradizionali campani.\nFusilli avellinesi.\nTipico di tutta la provincia di Avellino, questo tipo di fusillo \u00e8 prodotto esclusivamente a mano. Si tratta di una variante, dalla forma pi\u00f9 stretta e allungata, ottenuta proprio dalla lavorazione della pasta intorno a un fuso. L'impasto \u00e8 composto da acqua calda e farina o farina e semola. La matassa viene lavorata a mano ed allungata in cilindretti di circa 5 centimetri che singolarmente verranno schiacciati con un movimento dal basso verso l\u2019alto, dal fuso di ferro.\nIn tal modo la pasta si attorciglier\u00e0 intorno al fuso, acquistando la tipica forma di fusillo, allungandosi leggermente fino ai sette centimetri, per poi essere velocemente sfilata dal fuso ed adagiata per farla arieggiare.\nL\u2019asciugatura, che impiega non meno di due ore, secondo il grado di umidit\u00e0 e le condizioni di vento, \u00e8 una delle fasi pi\u00f9 importanti della lavorazione.\nFusilli felittesi.\nSi tratta di una variante nata in un comune della provincia di Salerno: Felitto\n\u00c8 una particolare pasta fresca all'uovo, a lavorazione manuale, realizzata con l'ausilio di un sottile ferretto, con semola di grano duro, uova e poco olio extra vergine di oliva. Si presenta come un maccherone forato di lunghezza variabile (superiore ai 20\u00a0cm) e di spessore ridotto (massimo 24\u00a0mm) di colore giallo pi\u00f9 o meno intenso.\nFusilli napoletani.\nLa variante napoletana dei fusilli si accompagna spesso con la salsa al pomodoro o con l'olio.\nA Gragnano ancora oggi vengono realizzati a mano, arrotolando gli spaghetti ad un filo di ferro e facendoli poi essiccare. Questa stessa tecnica, un tempo molto diffusa, \u00e8 ancora largamente praticata in molte regioni dell'Italia meridionale e viene utilizzata per confezionare altri tipi di paste alimentari che differiscono dai fusilli propriamente detti, per forma o impasto.\nMolise.\nIn Molise, sono un prodotto agroalimentare tradizionale.\nNota \u00e8 la ricetta dei .\nPiemonte.\nNell'Alta Langa, in provincia di Cuneo, sono tradizionali i cosiddetti \"macaron del fr\u00e8t\", che si preparano attorcigliando uno gnocco di pasta intorno a un ferro da calze. Le origini dei \"macaron\" sono incerte.\nCalabria.\nIn Calabria, i fusilli sono molto comuni. Sono tradizionalmente fatti a mano arrotolando la pasta, ottenuta tramite un impasto di farina, sale e acqua, attorno ad un ferretto e poi lasciati a essiccare. A seconda della zona di produzione prendono nomi diversi: \n\"Fileja\" nella provincia di Vibo Valentia, \"Scilitelli\" o \"Scilatelli\" nella provincia di Catanzaro, \"Maccaruni a firrittu\", \"Ferretti\" o \" 'Mperrettati\" nel resto della Calabria. Sono considerati un tipico pranzo domenicale.\nSicilia.\nIn Sicilia, le \"busiate\" (o i busiati), sono una tradizionale ricetta della cucina trapanese composta da un impasto a base di semola, acqua e sale. Hanno la stessa forma dei fusilli avellinesi, ma sono leggermente pi\u00f9 lunghe, e prendono il nome dal ramo di \"buso\" (fusto dell'ampelodesmo) originariamente utilizzato per la loro trafilatura.\nI busiati sono inseriti nell'elenco dei Prodotti agroalimentari tradizionali siciliani. Tradizionalmente conditi con il pesto alla trapanese."}
{"id": "419408", "revid": "767487", "url": "https://it.wikipedia.org/wiki?curid=419408", "title": "Viva Zapata!", "text": "Viva Zapata! \u00e8 un film del 1952 di Elia Kazan ispirato alla biografia scritta da John Steinbeck sul capo rivoluzionario messicano Emiliano Zapata interpretato da Marlon Brando.\nTrama.\nIl film narra le gesta del rivoluzionario Emiliano Zapata (1879-1919) che durante la rivoluzione messicana si batt\u00e9 contro il dittatore Porfirio D\u00edaz per i diritti dei \"peones\" oppressi dai grandi proprietari terrieri.\nEmiliano Zapata fa parte di una delegazione inviata per lamentarsi col corrotto presidente di lunga data Porfirio D\u00edaz dei sequestri dei grandi proprietari terrieri a danno dei piccoli agricoltori, ma D\u00edaz respinge le loro preoccupazioni, spingendo Zapata ad aprire la ribellione, insieme a suo fratello Eufemio. Lui nel sud e Pancho Villa nel nord si uniscono sotto la guida dell'ingenuo riformatore Francisco Madero.\nD\u00edaz \u00e8 finalmente rovesciato e Madero prende il suo posto, ma Zapata \u00e8 sgomento nello scoprire che nulla sta cambiando. Madero offre a Zapata una terra tutta sua, mentre non riesce ad agire per distribuire la terra ai contadini che hanno combattuto per porre fine alla dittatura. Zapata rifiuta l'offerta e non cerca guadagni personali. Nel frattempo, l'inefficace ma ben intenzionato Madero si fida del traditore generale Victoriano Huerta. Huerta prima prende prigioniero Madero e poi lo fa assassinare.\nSteinbeck raffigura nel film l'allettante potere militare e politico che corrompe gli uomini. Mentre diventa chiaro che ogni nuovo regime non \u00e8 meno corrotto e egoista di quello che ha sostituito, Zapata rimane guidato dal suo desiderio di restituire ai contadini le terre che sono state loro sottratte, rinunciando ai propri interessi personali. Suo fratello si trasforma in un piccolo dittatore, prendendo ci\u00f2 che vuole senza riguardo per la legge, ma Zapata rimane un leader ribelle di alta integrit\u00e0. Sebbene sia in grado di sconfiggere Huerta dopo l'assassinio di Madero, a causa della sua integrit\u00e0 Zapata perde suo fratello e la sua posizione.\nAnche se alla fine Zapata stesso viene attirato in un'imboscata e ucciso, il film suggerisce che la resistenza dei \"campesinos\" non finisca. Si vocifera che Zapata non sia mai morto, ma continua invece a combattere dalle colline, dando ai \"campesinos\" un senso di speranza. Come diverse scene suggeriscono, nel corso degli anni i \"campesinos\" hanno imparato a guidare se stessi piuttosto che guardare gli altri per guidarli."}
{"id": "419410", "revid": "119101805", "url": "https://it.wikipedia.org/wiki?curid=419410", "title": "Little Musgrave and the Lady Barnard", "text": "Little Musgrave and the Lady Barnard, negli Stati Uniti d'America nota generalmente come Matty Groves, \u00e8 una ballata tradizionale in lingua inglese. \u00c8 una tragica e cupa storia di adulterio. Nelle Child Ballads le \u00e8 attribuito il numero 81.\nStoria e struttura della ballata.\nCome \u00e8 ovvio, l'adulterio \u00e8 uno degli argomenti preferiti dai cantori di ballate (non solo britanniche), e le mogli infedeli, i delatori (quasi sempre dei perfidi paggi) e i mariti che tornano a casa troppo presto sono all'ordine del giorno. Ne risultano naturalmente delle spaventose tragedie da rotocalco, e \"Little Musgrave and the Lady Barnard\" (i nomi dei protagonisti variano a seconda delle versioni, da \"Mousgrove\" a \"Lady Barnet\"), ne \u00e8 uno dei migliori -e pi\u00f9 antichi- esempi. Una strofa della ballata \u00e8 citata gi\u00e0 nel \"Knight of the Burning Pestle\" di Beaumont e Fletcher (1611), ma la prima copia intera pervenutaci \u00e8 del 1658 (il testo che qui presentiamo). Le numerose versioni posteriori, inglesi e scozzesi, ne differiscono solo per dettagli, anche se importanti. Nella nostra versione, ad esempio, il piccolo Musgrave \u00e8 destato dal sonno dal corno di Lord Barnard; in un foglio pepysiano \u00e8 invece un suo amico, che milita tra gli uomini di Barnard, che d\u00e0 l'inascoltato segnale:\n\"But one of the men, that Mousgrove did love,\"&lt;br&gt;\n\"And respected his friendship most deare,\"&lt;br&gt;\n\"To give him knowledge Lord Barnet was neere\"&lt;br&gt;\n\"Did winde his bugle most cleere.\"&lt;br&gt;&lt;br&gt;\nSebbene usualmente il Piccolo Musgrave (l'epiteto di \"piccolo\" pu\u00f2 qui riferirsi sia alla sua et\u00e0, sia alla sua condizione sociale; meno probabilmente alla statura fisica) affronti Lord Barnard con coraggio, quasi irridendolo, alcune versioni ce lo presentano invece inaspettatamente vigliacco: scoperto sul fatto, egli arriva a maledire la sua disperata amante. Il massacro di Lady Barnard \u00e8 di solito meno crudele che nella nostra ballata (spesso addirittura assente), ma in alcuni testi scozzesi \u00e8 addirittura incinta (di Barnard), e si ha quindi una scena molto forte, anzi decisamente \"splatter\":\n\"I'm not sae wae for my lady,\"&lt;br&gt;\n\"For she lies cauld and dead;\"&lt;br&gt;\n\"But I'm richt wae for my young son\"&lt;br&gt;\n\"Lies sprawling in her blood.\"\nLe versioni americane. \"Matty Groves\"..\nSebbene la ballata fosse nota ai recenti immigrati scozzesi in Canada, in questo secolo essa \u00e8 virtualmente scomparsa dalle Isole Britanniche. Restano invece vivissime le versioni americane, rigorosamente ancora ambientate in Scozia o in Inghilterra e di solito molto dettagliate riguardo al motivo dell'assenza di Lord Barnard (\u00e8 andato a Londra per visitare o assistere all'incoronazione del Re alla cappella reale di Whitehall). Il Piccolo Musgrave del Nuovo Mondo si chiama generalmente \"Matty Groves\", nome chiaramente ripreso dall'originale, mentre il Lord e la Lady mutano il loro casato in vari modi (\"Arlen\", \"Arnold\", \"Banner\", \"Daniel\"). Una bella e notissima versione di \"Matty Groves\" \u00e8 stata incisa da Joan Baez (in \"The Joan Baez Ballad Book\", II), ed \u00e8 giustamente famosa per il suo andamento ricco di pathos, sottolineato dall'accompagnamento musicale (per la discussione sulla tradizione americana, sia per il testo che per la musica, si veda Barry, pp. 150-194). Altre interpretazioni sono state date dai Fairport Convention e da Sandy Denny. Una bellissima versione \u00e8 quella degli irlandesi Planxty.\nIl testo che qui presentiamo proviene da \"Wit Restor'd\", 1658, p. 174.\nRielaborazioni colte.\nIl \"Little Musgrave\" ha avuto delle rielaborazioni anche da parte di famosi musicisti. Ad esempio, sulla base della melodia tradizionale e del testo dell\u2019\"Oxford Book Of Ballads\" di Sir Arthur Quiller-Couch) ne fu data una variazione da Benjamin Britten.\nIl testo originale della ballata.\nAs it fell one holy-day \u2013&lt;br&gt;\n\"Hay downe\"&lt;br&gt;\nAs many be in the yeare&lt;br&gt;\nWhen young men and maids together did goe&lt;br&gt;\nTheir mattins and masses to heare,&lt;br&gt;&lt;br&gt;\nLittle Musgrave came to the church-dore,&lt;br&gt;\nThe priest was at private masse;&lt;br&gt;\nBut he had more minde of the faire women&lt;br&gt;\nThen he had of our lady's grace.&lt;br&gt;&lt;br&gt;\nThe one of them was clad in greene,&lt;br&gt;\nAnother was clad in pall;&lt;br&gt;\nAnd then came in Lord Barnard's wife,&lt;br&gt;\nThe fairest amonst them all.&lt;br&gt;&lt;br&gt;\nShe cast an eye on Little Musgrave,&lt;br&gt;\nAs bright as the summer sun;&lt;br&gt;\nAnd then bethought this Little Musgrave,&lt;br&gt;\nThis lady's heart have I woonn.&lt;br&gt;&lt;br&gt;\nQuoth she, \"I have loved thee, Little Musgrave,&lt;br&gt;\nFull long and many a day;\"&lt;br&gt;\n\"So have I loved you, fair Lady,&lt;br&gt;\nYet never a word durste I say.\"&lt;br&gt;&lt;br&gt;\n\"I have a bower at Buckelsfordbery,&lt;br&gt;\nFull daintyly it is deight;&lt;br&gt;\nIf thou wilt wend thither, thou Little Musgrave,&lt;br&gt;\nThous lig in mine armes all night.\"&lt;br&gt;&lt;br&gt;\nQuoth he, \"I thank thee, faire Lady,&lt;br&gt;\nThis kindenesse thou showest to mee;&lt;br&gt;\nBut whether it be to my veal or woe,&lt;br&gt;\nThis night I will lig with thee.\"&lt;br&gt;&lt;br&gt;\nWith that he herde, a little tyn\u00eb page,&lt;br&gt;\nBy his ladye's coach as he ran:&lt;br&gt;\n\"All though I am my ladye's foot-page,&lt;br&gt;\nYet I am Lord Barnard's man.&lt;br&gt;&lt;br&gt;\n\"My Lord Barnard shall knowe of this,&lt;br&gt;\nWhether I sink or swime;\"&lt;br&gt;\nAnd ever where the bridges were broake&lt;br&gt;\nHe laid him downe to swimme.&lt;br&gt;&lt;br&gt;\n\"A sleepe or wake, thou Lord Barnard,&lt;br&gt;\nAs thou art a man of life,&lt;br&gt;\nFor Little Musgrave is at Bucklesfordbery&lt;br&gt;\nA bed with thy own wedded wife.\"&lt;br&gt;&lt;br&gt;\n\"If this be true, thou little tinny page,&lt;br&gt;\nThis thing thou tellest to me,&lt;br&gt;\nThen all the land in Bucklesfordbery&lt;br&gt;\nI freely will give to thee.&lt;br&gt;&lt;br&gt;\n\"But if it be a ly, thou little tinny page,&lt;br&gt;\nThis thing thou tellest to me,&lt;br&gt;\nOn the hyest tree in Bucklesfordbery&lt;br&gt;\nThen hanged shalt thou be.\"&lt;br&gt;&lt;br&gt;\nHe called up his merry men all:&lt;br&gt;\n\"Come saddle me my steed;&lt;br&gt;\nThis night I must to Bucklesfordbery,&lt;br&gt;\nFor I never had greater need.\"&lt;br&gt;&lt;br&gt;\nAnd some of them whistld, and some of them sung,&lt;br&gt;\nAnd some these words did say,&lt;br&gt;\nAnd ever when my Lord Barnard's horn blew,&lt;br&gt;\n\"Away, Musgrave, away!\"&lt;br&gt;&lt;br&gt;\n\"Methinks I hear the thresel-cock,&lt;br&gt;\nMethinks I hear the jaye;&lt;br&gt;\nMethinks I hear my Lord Barnard&lt;br&gt;\nAnd I would I were away.\"&lt;br&gt;&lt;br&gt;\n\"Lye still, lye still, thou Little Musgrave,&lt;br&gt;\nAnd huggell me from the cold;&lt;br&gt;\n'tis nothing but a shephard's boy&lt;br&gt;\nA driving his sheep to the fold.&lt;br&gt;&lt;br&gt;\n\"Is not thy hawke upon a perch?&lt;br&gt;\nThy steed eats oats and hay;&lt;br&gt;\nAnd thou a fair lady in thine arms,&lt;br&gt;\nAnd wouldst thou bee away?\"&lt;br&gt;&lt;br&gt;\nWith that my Lord Barnard came to the dore,&lt;br&gt;\nAnd lit a stone upon;&lt;br&gt;\nHe plucked out three silver keys,&lt;br&gt;\nAnd he opened the dores each one.&lt;br&gt;&lt;br&gt;\nHe lifted up the coverlett,&lt;br&gt;\nHe lifted up the sheet:&lt;br&gt;\n\"How now, how now, thou Littell Musgrave,&lt;br&gt;\nDoest thou find my lady sweet?\"&lt;br&gt;&lt;br&gt;\n\"I find her sweet\", quoth Little Musgrave,&lt;br&gt;\n\"The more 'tis to my paine;&lt;br&gt;\nI would gladly give three hundred pounds&lt;br&gt;\nThat I were on yonder plaine.\"&lt;br&gt;&lt;br&gt;\n\"Arise, arise, thou Littell Musgrave,&lt;br&gt;\nAnd put they cloth\u00ebs on;&lt;br&gt;\nIt shall nere be said in my country&lt;br&gt;\nI have killed a naked man.&lt;br&gt;&lt;br&gt;\n\"I have two swords in one scabberd,&lt;br&gt;\nFull deere the coste my purse;&lt;br&gt;\nAnd thou shalt have the best of them,&lt;br&gt;\nAnd I will have the worse.\"&lt;br&gt;&lt;br&gt;\nThe first stroke that Little Musgrave stroke,&lt;br&gt;\nHe hurt Lord Barnard sore;&lt;br&gt;\nThe next stroke that Lord Barnard stroke,&lt;br&gt;\nLittle Musgrave nere struck more.&lt;br&gt;&lt;br&gt;\nWith that bespake this faire lady,&lt;br&gt;\nIn bed whereas she lay:&lt;br&gt;\n\"Although thou'rt dead, thou Little Musgrave,&lt;br&gt;\nYet I for thee will pray.&lt;br&gt;&lt;br&gt;\n\"And wish well to thy soule will I,&lt;br&gt;\nSo long as I have life;&lt;br&gt;\nSo will I not for thee, Barnard,&lt;br&gt;\nAlthough I am thy wedded wife.\"&lt;br&gt;&lt;br&gt;\nHet cut her paps from off her brest;&lt;br&gt;\nGreat pitty it was to see&lt;br&gt;\nThat some drops of this ladie's heart blood&lt;br&gt;\nRan trickling down her knee.&lt;br&gt;&lt;br&gt;\n\"Woe worth you, woe worth, my mery men all,&lt;br&gt;\nYou were not borne for my good;&lt;br&gt;\nWhy did you not offer to stay my hand,&lt;br&gt;\nWhen you see me wax so wood?&lt;br&gt;&lt;br&gt;\n\"For I have slaine the bravest sir knight&lt;br&gt;\nThat ever rode on a steed;&lt;br&gt;\nSo have I done the fairest lady&lt;br&gt;\nThat ever did woman's deed.&lt;br&gt;&lt;br&gt;\n\"A grave, a grave\", Lord Barnard cryd,&lt;br&gt;\n\"To put these lovers in;&lt;br&gt;\nBut lay my lady on the upper hand,&lt;br&gt;\nFor she came of the better kin.\"\nTraduzione italiana.\nIL PICCOLO MUSGRAVE E LADY BARNARD&lt;br&gt;&lt;br&gt;\nAccadde in un giorno di festa \u2013&lt;br&gt;\n\"Gi\u00f9 il fieno\"&lt;br&gt;\nCome ce ne son tanti in un anno,&lt;br&gt;\nQuando giovani e ragazze vanno insieme&lt;br&gt;\nA sentir messe e mattutini.&lt;br&gt;&lt;br&gt;\nIl piccolo Musgrave arriv\u00f2 alla chiesa,&lt;br&gt;\nIl prete diceva una messa privata;&lt;br&gt;\nMa aveva pi\u00f9 testa per le belle ragazze&lt;br&gt;\nChe per la grazia della Madonna.&lt;br&gt;&lt;br&gt;\nUna di loro aveva un vestito verde,&lt;br&gt;\nUn'altra un vestito bianco;&lt;br&gt;\nPoi giunse la moglie di Lord Barnard,&lt;br&gt;\nDi tutte certo la pi\u00f9 bella.&lt;br&gt;&lt;br&gt;\nLanci\u00f2 uno sguardo al piccolo Musgrave&lt;br&gt;\nSplendente come il sole d'estate,&lt;br&gt;\nE pens\u00f2 allora il piccolo Musgrave&lt;br&gt;\nD'averle conquistato il cuore.&lt;br&gt;&lt;br&gt;\nLei disse, \"Ti amo, piccolo Musgrave,&lt;br&gt;\nOramai da tanti giorni;\"&lt;br&gt;\n\"Anch'io ti amo, signora,&lt;br&gt;\nMa non ho mai osato dirti nulla.\"&lt;br&gt;&lt;br&gt;\n\"Ho un castello a Bucklesfordbury,&lt;br&gt;\nChe \u00e8 pieno di belle cose;&lt;br&gt;\nSe ci vuoi venire, piccolo Musgrave,&lt;br&gt;\nStarai tutta la notte fra le mie braccia.\"&lt;br&gt;&lt;br&gt;\nLui disse, \"Ti ringrazio, bella signora,&lt;br&gt;\nPer la cortesia che mi stai usando;&lt;br&gt;\nAnche se ne avr\u00f2 danno e rovina&lt;br&gt;\nQuesta notte giacer\u00f2 con te.\"&lt;br&gt;&lt;br&gt;\nMa quando un paggetto ud\u00ec queste cose&lt;br&gt;\nSalt\u00f2 sulla carrozza della signora:&lt;br&gt;\n\"Sebbene io sia il paggio della lady&lt;br&gt;\nSono anche un uomo di Lord Barnard.&lt;br&gt;&lt;br&gt;\n\"Il mio Lord Barnard lo deve sapere&lt;br&gt;\nAnche se dovr\u00f2 nuotare o annegare;\"&lt;br&gt;\nEd anche dove i ponti eran rotti&lt;br&gt;\nLui si gett\u00f2 in acqua e nuot\u00f2.&lt;br&gt;&lt;br&gt;\n\"Dormi o sei sveglio, Lord Barnard?&lt;br&gt;\nSvegliati, se sei un uomo ardito,&lt;br&gt;\nCh\u00e9 il piccolo Musgrave \u00e8 a Bucklesfordbury&lt;br&gt;\nA letto con la tua sposa.\"&lt;br&gt;&lt;br&gt;\n\"Se questo \u00e8 vero, mio piccolo paggio,&lt;br&gt;\nSe \u00e8 vera la cosa che mi stai dicendo&lt;br&gt;\nAllora ti dar\u00f2 volentieri&lt;br&gt;\nTutte le terre di Bucklesfordbery.&lt;br&gt;&lt;br&gt;\n\"Ma se dici il falso, mio piccolo paggio,&lt;br&gt;\nSe \u00e8 falsa la cosa che mi stai dicendo,&lt;br&gt;\nAllor\u00e0 ti far\u00f2 impiccare&lt;br&gt;\nAl pi\u00f9 alto albero di Bucklesfordbury.\"&lt;br&gt;&lt;br&gt;\nLui chiam\u00f2 tutti i suoi uomini:&lt;br&gt;\n\"Sellatemi, presto, il cavallo!&lt;br&gt;\nStanotte devo andare a Bucklesfordbury,&lt;br&gt;\nMai ne ho avuto bisogno pi\u00f9 grande.\"&lt;br&gt;&lt;br&gt;\nAlcuni fischiavano ed altri cantavano,&lt;br&gt;\nE qualcuno disse queste parole&lt;br&gt;\nAnche quando suon\u00f2 il corno di Lord Barnard:&lt;br&gt;\n\"Scappa, Musgrave, scappa!\"&lt;br&gt;&lt;br&gt;\n\"Credo d'avere sentito il tordo,&lt;br&gt;\nCredo d'aver sentito la ghiandaia;&lt;br&gt;\nCredo d'aver sentito Lord Barnard&lt;br&gt;\nE me ne vorrei andare via.\"&lt;br&gt;&lt;br&gt;\n\"Stai calmo, stai calmo, piccolo Musgrave,&lt;br&gt;\nE proteggimi dal freddo;&lt;br&gt;\n\u00c8 solamente un pastorello&lt;br&gt;\nChe guida le pecore al pascolo.&lt;br&gt;&lt;br&gt;\n\"Non hai il falcone sulla staffa,&lt;br&gt;\nE il cavallo a mangiare fieno e avena?&lt;br&gt;\nNon ha una bella donna tra le braccia,&lt;br&gt;\nDunque, vorresti andare via?\"&lt;br&gt;&lt;br&gt;\nMa Lord Barnard arriv\u00f2 alla porta&lt;br&gt;\nE vi gett\u00f2 davanti un sasso;&lt;br&gt;\nPrese tre chiavi d'argento&lt;br&gt;\nEd apr\u00ec tutte e tre le porte.&lt;br&gt;&lt;br&gt;\nTir\u00f2 via il copriletto,&lt;br&gt;\nTir\u00f2 via le lenzuola:&lt;br&gt;\n\"Allora, allora, mio piccolo Musgrave,&lt;br&gt;\nTrovi bella la mia signora?\"&lt;br&gt;&lt;br&gt;\n\"La trovo bella\", disse il piccolo Musgrave,&lt;br&gt;\n\"Ed \u00e8 per questo che sono ancor pi\u00f9 triste;&lt;br&gt;\nDarei volentieri trecento ghinee&lt;br&gt;\nPer essere gi\u00f9 in quei campi.\"&lt;br&gt;&lt;br&gt;\n\"Alzati, alzati, piccolo Musgrave,&lt;br&gt;\nSu, rimettiti i vestiti;&lt;br&gt;\nNel mio paese non sar\u00e0 mai detto&lt;br&gt;\nChe ho ucciso un uomo nudo.&lt;br&gt;&lt;br&gt;\n\"Ho tre spade nel fodero,&lt;br&gt;\nChe tanto mi sono costate;&lt;br&gt;\nE tu avrai la migliore,&lt;br&gt;\nMentre io prender\u00f2 la peggiore.\"&lt;br&gt;&lt;br&gt;\nIl primo colpo dato dal piccolo Musgrave&lt;br&gt;\nFer\u00ec seriamente Lord Barnard;&lt;br&gt;\nMa il secondo colpo lo diede Lord Barnard&lt;br&gt;\nE il piccolo Musgrave non colp\u00ec pi\u00f9.&lt;br&gt;&lt;br&gt;\nAllora parl\u00f2 la bella signora,&lt;br&gt;\nNel letto dove giaceva:&lt;br&gt;\n\"Anche se sei morto, piccolo Musgrave,&lt;br&gt;\nIo voglio pregare per te.&lt;br&gt;&lt;br&gt;\n\"Ed alla tua anima auguro ogni bene&lt;br&gt;\nPer tutto il tempo che io vivr\u00f2;&lt;br&gt;\nMa alla tua, no, non l'auguro, Lord Barnard,&lt;br&gt;\nAnche se sono la tua legittima sposa.\"&lt;br&gt;&lt;br&gt;\nLui con un colpo le tagli\u00f2 le mammelle&lt;br&gt;\nE fu veramente una grande sventura&lt;br&gt;\nVeder gocce di sangue di quella dama&lt;br&gt;\nColarle gi\u00f9 fino alle ginocchia.&lt;br&gt;&lt;br&gt;\n\"Disgraziati voi tutti, miei uomini,&lt;br&gt;\nNon siete nati per il mio bene;&lt;br&gt;\nPerch\u00e9 non avete fermato la mia mano&lt;br&gt;\nQuando m'avete visto impazzire?&lt;br&gt;&lt;br&gt;\n\"Ho ucciso il pi\u00f9 valente cavaliere&lt;br&gt;\nChe mai sia salito a cavallo;&lt;br&gt;\nEd anche la pi\u00f9 bella donna&lt;br&gt;\nChe mai sia stata partorita.&lt;br&gt;&lt;br&gt;\n\"Una tomba, una tomba\", grid\u00f2 Lord Barnard,&lt;br&gt;\n\"Per seppellire questi due amanti;&lt;br&gt;\nMa stendete sopra la mia sposa&lt;br&gt;\nPerch\u00e9 era nata da miglior casato.\"\nCollegamenti esterni.\nIl testo di \"Matty Groves\" interpretato da Joan Baez e dai Fairport Convention"}
{"id": "419412", "revid": "124097140", "url": "https://it.wikipedia.org/wiki?curid=419412", "title": "Sabiniano (usurpatore)", "text": "Si autoproclam\u00f2 imperatore, ma non ottenne sostegno dalle altre parti dell'impero. Dopo la sua sconfitta ad opera del governatore della Mauretania (240), i suoi sostenitori a Cartagine lo consegnarono alle autorit\u00e0 imperiali."}
{"id": "419414", "revid": "32658", "url": "https://it.wikipedia.org/wiki?curid=419414", "title": "Joni", "text": ""}
{"id": "419415", "revid": "32658", "url": "https://it.wikipedia.org/wiki?curid=419415", "title": "Reghion", "text": ""}
{"id": "419416", "revid": "767487", "url": "https://it.wikipedia.org/wiki?curid=419416", "title": "Anything Else", "text": "Anything Else \u00e8 un film del 2003 scritto e diretto da Woody Allen. I protagonisti sono Allen stesso, Jason Biggs e Christina Ricci.\nTrama.\nNew York, primi anni duemila: Jerry Falk \u00e8 un autore comico che non riesce a sfondare nel mondo dello spettacolo a causa del suo agente incompetente e, per svariati motivi, si ritrova ormai da anni a languire in analisi. Innamoratosi dell'intrigante Amanda, un'aspirante attrice dal carattere imprevedibile, da lui conosciuta tramite amicizie comuni (in pratica era la nuova fidanzata del suo vecchio amico Bob), Jerry ci va poi a vivere insieme dopo che i due avevano imbastito nel frattempo una relazione clandestina, lasciando cos\u00ed facendo ognuno i propri innamorati.\nDiverso tempo dopo per\u00f2, il loro rapporto entra in una lenta quanto inesorabile crisi, tra una routine sempre pi\u00f9 tediosa e le crisi nervose di cui la giovane comincia a soffrire per via delle proprie difficolt\u00e0 lavorative, a cui poi si viene ad aggiungere pure il trasferimento dell'ingombrante e isterica madre di Amanda in casa loro, causando di fatto un vero e proprio annullamento della loro vita sessuale. Dinanzi a questo stato di cose, Jerry trova un aiuto insperato nei consigli dell'anziano David Dobel, anch'egli un autore comico, conosciuto infatti proprio durante un colloquio tenuto in comune per un ingaggio presso una rete televisiva, con il quale stringe subito un forte rapporto d'amicizia.\nDobel, durante le loro lunghe passeggiate a Central Park, convince Jerry a riscattare la propria vita da legami opprimenti e inutili, a partire da quello con Amanda. Jerry decide cos\u00ec alla fine di seguire i consigli dell'amico: di lasciare Amanda (dopo aver tra l'altro appreso da lei d'esser stato tradito pi\u00f9 volte e che, oltretutto, gli comunica pure di starsi gi\u00e0 vedendo con qualcun altro), di trovar il coraggio di congedare il suo maldestro agente (che a sentirsi la notizia viene quasi colto da un infarto) e d'abbandonare il suo apatico psicanalista. Fatto ci\u00f2, si prepara perci\u00f2 a partire con Dobel alla volta di Los Angeles, in California, dove entrambi hanno trovato un ingaggio come autori di uno show televisivo ma, all'ultimo istante, Dobel lo avverte che non potr\u00e0 pi\u00f9 seguirlo, a causa di un'accusa d'omicidio che lo costringer\u00e0 d'ora in poi a vivere alla macchia, augurandogli nondimeno buona fortuna e facendolo dunque partire con l'autostima, la caparbiet\u00e0 e, soprattutto, la fiducia nella vita che gli erano sempre mancate.\nDistribuzione.\nIl film ha avuto la sua prima mondiale il 27 agosto 2003 alla sessantesima edizione della Mostra Internazionale d'Arte Cinematografica della Biennale di Venezia, della quale \u00e8 stato il film d'apertura. \u00c8 uscito nei cinema statunitensi il 19 settembre dello stesso anno, mentre in Italia (secondo Paese a farlo uscire in sala) il 3 ottobre."}
{"id": "419419", "revid": "712828", "url": "https://it.wikipedia.org/wiki?curid=419419", "title": "Il laboratorio di Dexter", "text": "Il laboratorio di Dexter (\"Dexter's Laboratory\") \u00e8 una serie televisiva animata statunitense del 1996, creata da Genndy Tartakovsky.\nLa serie segue le avventure di Dexter, un ragazzo genio e inventore con un laboratorio nascosto nella sua stanza che tiene segreto ai suoi genitori. \u00c8 costantemente in contrasto con sua sorella maggiore Dee Dee, che accede al suo laboratorio senza permesso, inavvertitamente sventando gli esperimenti del ragazzo. Dexter ha un'aspra rivalit\u00e0 con un altro ragazzo intelligente di nome Mandark, suo vicino di casa e compagno di classe.\nLa serie \u00e8 stata trasmessa per la prima volta negli Stati Uniti su Cartoon Network dal 27 aprile 1996 al 20 novembre 2003, per un totale di 78 episodi (e 220 segmenti) ripartiti su quattro stagioni. In Italia la serie \u00e8 stata trasmessa dal 1997 all'interno del programma contenitore Telepi\u00f9 Bambini di TELE+1 e dal 1999 su Italia 1 con un nuovo doppiaggio e adattamento, con la sigla composta da Cristina D'Avena. In seguito \u00e8 stata replicata su Cartoon Network e Boing.\n\"Il laboratorio di Dexter\" ha vinto tre Annie Award, con nomination per quattro Primetime Emmy Award, quattro Golden Reel Award e altri nove Annie Award.\nTrama.\nIl protagonista del cartone \u00e8 Dexter, un bambino di 8 anni dall'intelligenza superiore alla media. Espertissimo in fisica e informatica, \u00e8 riuscito a costruire un laboratorio scientifico segreto (non ha avvisato i genitori di questa sua invenzione), ubicato vicino alla sua cameretta. Dexter \u00e8 in perenne contrasto con la sorella maggiore Dee Dee, la protagonista femminile del cartone, che \u00e8 curiosa, pestifera e sicuramente molto meno intelligente rispetto al fratellino, che riesce sempre ad entrare nel laboratorio nonostante esso sia protetto da password e codici d'accesso complicatissimi, oltrech\u00e9 da numerosi dispositivi di sicurezza (per aprire la porta bisogna sollevare un libro particolare dalla biblioteca di Dexter). In certi episodi, Dee Dee viene considerata la damigella in pericolo, che attende che qualcuno la salvi, principalmente Dexter. Dee Dee \u00e8 alta, magra, braccia e gambe lunghe, nonch\u00e9 piedi enormi, con i capelli biondi, lunghi fino alle spalle, legati in due code, e occhi azzurri.\nIl maggior rivale di Dexter \u00e8 Mandark, antagonista principale dello show, il cui vero nome sarebbe Susan, altro genio precocissimo che per\u00f2 utilizza in modo maligno le sue scoperte. Mandark era dotato di un laboratorio molto pi\u00f9 tecnologicamente avanzato rispetto a quello di Dexter: tuttavia, Dee Dee lo ha distrutto (seppur involontariamente, mentre stava ballando) ma egli non se l'\u00e8 presa, poich\u00e9 non potrebbe mai essere arrabbiato con la ragazza di cui \u00e8 innamorato.\nIl lato comico dello show animato sta nel contrasto tra Dexter, \"secchione\" (o, per meglio dire, nerd) sempre intento a studiare, e la sorella maggiore Dee Dee, che pensa solo a divertirsi. Ovviamente, la vita sociale dei due personaggi \u00e8 altamente stereotipata: mentre Dexter non ha amici, non pratica sport e non ha successo con le ragazze, Dee Dee \u00e8 circondata da amiche (in particolare Mee Mee e Lee Lee) e non ha nessun problema nell'attivit\u00e0 fisica, che anzi pratica volentieri (soprattutto la danza classica e il nuoto sincronizzato).\nNelle prime due stagioni, nella serie erano presenti altri due segmenti: \"Supermito Scimmia\", basato sulla scimmia domestica di Dexter nei panni di un supereroe, e \"Gli amici della giustizia\", un trio di supereroi che convivono in un appartamento.\nNel 1999, venne realizzato uno speciale sul cartone chiamato \"Il laboratorio di Dexter - Viaggio nel futuro\", che narrava lo scontro di Dexter e Mandark quando essi sono gi\u00e0 diventati adulti.\nPersonaggi e doppiatori.\nPersonaggi principali.\nIl protagonista della serie, un genio precoce. Ha 8 anni, i capelli rossi, gli occhiali spessi, grandi quanto met\u00e0 del suo volto e veste sempre con un camice bianco da scienziato, guanti viola e stivaletti neri: \u00e8 infatti talmente basso da non aver bisogno dei pantaloni. Nella versione originale parla con un accento particolare, simile a quello utilizzato in Germania e in Europa orientale: secondo alcuni questo \u00e8 un tributo al suo \"mito\", Albert Einstein, dato che nessuno dei suoi parenti tranne lo zio materno O' Riley parlano un dialetto particolare. Considera spesso sua sorella maggiore Dee-Dee una sciocca intellettualmente inferiore e incapace di fare qualcosa di sensato che non pensa prima di agire. In una puntata, riesce a diventare l'aiutante del suo idolo Major Glory e utilizza quindi lo pseudonimo di \"Dexstar\"; i bulli della scuola, invece, lo chiamano \"Dorkster\" (da \"dork\", modo molto brutale di dire \"idiota, incapace\"). In diversi episodi Dexter dimostra, in modo implicito, di voler davvero bene a Dee-Dee, soprattutto quando riceve utili consigli da lei o deve salvarla in momenti di pericolo. Nonostante critichi spesso la sorella maggiore per quello che fa di sbagliato o per essere troppo curiosa e invadente, in qualche modo Dexter riesce a trovare un momento adatto per fare pace con lei. Il suo acerrimo nemico \u00e8 Mandark, con cui \u00e8 perennemente in lotta per poter divenire il miglior scienziato che il mondo ricordi.\nLa sorella maggiore di Dexter nonch\u00e9 protagonista femminile della serie; ha 10 anni, i capelli biondi lunghi fino alle spalle, \u00e8 magra, alta, ha gambe e braccia lunghe, piedi enormi, e occhi azzurri. Indossa spesso un minuscolo tut\u00f9 rosa, lunghe calze bianche ed enormi scarpe da ballo. \u00c8 un po' svampita, ama il ballo, le bambole, i pony, unicorni e i pegausus; inoltre, le sue due migliori amiche, Mee-Mee e Lee-Lee, hanno la sua altezza e i suoi stessi interessi. Quando entra nel laboratorio di Dexter (di cui \u00e8 l'unica in famiglia a sapere della esistenza) pronuncia sempre la sua frase-tormentone: \"Ooooh! Che succede se premo questo bottone?\", a cui fa seguito l'effettiva pressione sul tasto, che in genere ha effetti esplosivi. Dexter, nonostante abbia un rapporto di amore/odio verso Dee Dee a causa dell'indole eccessivamente curiosa, invadente e distruttiva di quest'ultima, in realt\u00e0 le vuole molto bene, anche se non glielo dice direttamente e non esiterebbe due volte a salvarla quando le accade qualcosa o \u00e8 in pericolo. Anche se non lo d\u00e0 a vedere, Dee Dee dimostra in certe puntate di essere pi\u00f9 saggia di Dexter. Solitamente Dee Dee porta i capelli legati in due code, e quando dorme li porta sciolti. Lei \u00e8 inoltre la ragazza di cui il malvagio Mandark \u00e8 innamorato, non ricambiato.\nMadre di Dexter e Dee-Dee, ha i capelli arancioni, lunghi fino alle spalle, \u00e8 misofoba ed \u00e8 una maniaca del pulito e dell'igiene. Indossa sempre un paio di guanti di gomma gialli. In un episodio, Dexter usa la penna che aveva creato sulla mamma per controllarle la mente. Casalinga dalla perspicacia non eccelsa, crede che il figlio sia ancora un neonato e lo tratta di conseguenza, pur avendo un'importanza non marginale sul suo carattere; \u00e8 innamoratissima di suo marito, che bacia e coccola in continuazione. In un episodio aiuta Dexter a salvare il mondo e in quell'occasione, come in altri due episodi, viene a conoscenza dell'esistenza del laboratorio. In questa puntata diventa anche pi\u00f9 consapevole dell'intelletto del figlio. Alla fine di questa missione Dexter sar\u00e0 costretto a cancellarle la memoria, altrimenti i suoi genitori gli impedirebbero di usare il laboratorio, poich\u00e9 lo considerano un lattante.\nPadre di Dexter e Dee-Dee, ha i capelli biondi, porta gli occhiali e ha un carattere decisamente infantile; Dexter non conosce il lavoro del padre fino all'episodio \"Quel mito di pap\u00e0\", dove scopre che \u00e8 un famoso stunt-rider. Come la moglie, non \u00e8 stato in grado di comprendere l'intelligenza del figlio e anzi ha sempre avuto un rapporto privilegiato con Dee-Dee, che infatti lo adora. Pur essendo abbastanza ignorante, \u00e8 molto ricco e dal carattere gentile, soprattutto con i vecchi amici che hanno avuto meno fortuna di lui. Nell'episodio in cui la madre di Dexter salva il mondo anche lui partecipa e, come la consorte, perde infine la memoria.\nRivale dichiarato di Dexter e antagonista principale della serie, ha il suo stesso quoziente intellettivo, la sua stessa et\u00e0, frequenta la sua stessa classe e ha anch'egli un laboratorio, seppur inferiore a quello del nemico (in passato, prima della cattiva \"incursione\" di Dee Dee, avveniva l'esatto contrario). I suoi genitori sono hippie e lo hanno chiamato \"Susan Astronomonov\" anche se lui preferisce essere chiamato Mandark. \u00c8 innamorato follemente della sorella maggiore di Dexter, Dee-Dee. Ha una sorella minore, di nome Olga Astronomonov (ma preferisce essere chiamata La-la Vava), che \u00e8 fisicamente simile a Dexter: il fatto curioso \u00e8 che egli, invece, \u00e8 alto praticamente quanto Dee-Dee. In rari casi Mandark e Dexter si alleano e addirittura in un episodio i due, durante una gara di scienze, salvano Dee-Dee da un mostro gelatinoso verde creato da Mandark per battere Dexter. La sua perenne ossessione \u00e8 sconfiggere Dexter per diventare il miglior scienziato al mondo.\nPersonaggi ricorrenti.\nAssistente di Dexter, \u00e8 una piccola scimmietta dotata di superpoteri che spesso risolve le intricate situazione del padrone. Il personaggio ha avuto un tale successo tra i giovanissimi che \u00e8 nato un cartone animato in cui \u00e8 protagonista, \"Supermito Scimmia\" (\"Dial M for Monkey\"). Quando fa il supereroe, Scimmia ha come aiutante l'agente Honeydew, che \u00e8 anche la sua fidanzata.\nIl grande computer parlante e aiutante di Dexter, programmato con una voce femminile.\nGenitori hippie di Mandark e La-La Vava, cos\u00ec come quelli di Dexter non si sono resi conto dell'arguzia del figlio, il suo amore per la scienza e Dee Dee e lo chiamano sempre Susan. In un solo episodio si rivela una scontrosit\u00e0 tra il padre di Dexter e quello di Mandark. Anche se in realt\u00e0 appaiono solo nella terza e quarta stagione.\nSorella minore di Mandark, si chiama Olga ma si \u00e8 data un soprannome come il fratello; \u00e8 la migliore amica di Dee Dee, anche se all'inizio erano rivali. Non \u00e8 mai comparsa all'infuori della prima stagione, dato che appare nell'episodio \"Dee Dee's Rival\".\nIl maestro di Dexter, \u00e8 molto saggio ed \u00e8 riuscito ad intuire le impressionanti capacit\u00e0 dell'alunno.\nCompagno di classe di Dexter, \u00e8 l'unico bambino che il protagonista non giudica troppo infantile per stare con lui. \u00c8 un geek e, di conseguenza, eccelle in informatica.\nAssistenti di Dexter creati da lui stesso per la manutenzione del laboratorio. I due principali tipi di robot, chiamati \"Robotron\" e \"Robo-Dexo 2000\", furono un giorno liberati dal loro padrone: non ebbero comunque il tempo di godersi il loro nuovo status, dato che furono schiacchiati da un'automobile in corsa.\nMigliori amiche di Dee Dee, a cui fanno spesso visita. La loro descrizione \u00e8 praticamente identica a quella dell'amica, tranne che per il colore della pelle: Mee Mee \u00e8 afroamericana, Lee Lee \u00e8 di origini asiatiche, presumibilmente giapponese, cinese o coreana. A parte questo, entrambe sono molto carine e condividono con Dee Dee la passione per gli unicorni e i giochi da bambine. Appaiono solo nella prima e seconda stagione.\nBambolotto preferito da Dee Dee, rappresenta un unicorno ed \u00e8 una parodia di \"My Little Pony\".\nDrago immaginario nato dalla mente di Dee Dee. Tale personaggio \u00e8 comparso anche in altri cartoni (come le \"Superchicche\") ed \u00e8 la parodia di Barney il Dinosauro.\nBarbuto e muscoloso supereroe televisivo di origini afroamericane, parodia di \"G.I. Joe\" e del pupazzo \"Action Man\", \u00e8 molto stimato da Dexter.\nAltro supereroe, rappresenta lo stereotipo dell'americano moderno fortemente nazionalista e patriottico, pronto a definire \"grandi imprese\" azioni di modesta importanza come far scendere un gatto dall'albero. \u00c8 la parodia di \"Superman\" e di \"Capitan America\". Insieme a Krunk e Van Hallen \u00e8 anche protagonista di uno spin off della serie chiamato \"Gli amici della giustizia\" (\"Justice Friends\"), il cui nome sembra un riferimento alla Justice League della DC.\nUn eroe viola tutto muscoli, ma un po' pasticcione. Chiara ed evidente parodia di Hulk.\nUn altro supereroe, \u00e8 un vanitoso chitarrista che riesce a sbarazzarsi dei malfattori con la sua magica chitarra, in grado di creare onde sonore che distruggono ogni cosa. \u00c8 un evidente riferimento ad \"Eddie Van Halen\" ed \u00e8 anche la parodia di Thor, eroe della serie a fumetti della Marvel.\nLa splendida Honeydew \u00e8 l'assistente e fidanzata di Scimmia, mentre \u00e8 impegnato a fare il supereroe.\nIl nonno materno di Dexter e intelligente quanto lui; in una puntata ha creato l'energia libera, un'invenzione che Dexter cercava di creare da tempo, ma non viene notato dal nipote. Molto simile a Dexter anziano.\nProduzione.\nDopo essersi trasferito al California Institute of the Arts nel 1990 per studiare animazione, Genndy Tartakovsky ha scritto, diretto, animato e prodotto due cortometraggi studenteschi, uno dei quali faceva da precursore all'episodio pilota \"Changes\" de \"Il Laboratorio di Dexter\". Descritto come un test a matita dalla durata di due minuti e mezzo, il cortometraggio \u00e8 stato incluso in una proiezione universitaria per i produttori di \"Batman\", che sono rimasti colpiti dal lavoro di Tartakovsky, decidendo di assumerlo.\nSuccessivamente, Tartakovsky si \u00e8 unito al team di produzione di \"2 cani stupidi\". Molti dei suoi collaboratori in questa serie come Craig McCracken, Rob Renzetti, Paul Rudish e Lou Romano sono stati suoi compagni di classe alla Cal Arts e continuarono a collaborare con lui ne \"Il laboratorio di Dexter\". Mentre lavorara per \"The Critic\", Tartakovsky \u00e8 stato contattato da Larry Huber, produttore di \"2 cani stupidi\", che, dopo aver mostrato il corto originale all'allora nascente Cartoon Network, gli ha chiesto di svilupparlo in uno storyboard di 7 minuti.\nInsoddisfatto della sua posizione in \"The Critic\", Tartakovsky ha accettato la proposta di Huber, sviluppando \"Changes\" come parte della serie di cortometraggi \"World Premiere Toons\" di Cartoon Network, dove \u00e8 stato trasmesso il 26 febbraio 1995. Gli spettatori di tutto il mondo hanno votato i loro cartoni animati preferiti del \"World Premiere Toons\" attraverso linee telefoniche, siti web, focus group e promozioni per i consumatori, portando \"Il laboratorio di Dexter\" a guadagnarsi il primo posto dei 16 corti proposti.\nDopo aver contribuito nel cortometraggio de \"Le Superchicche\" di McCracken, Tartakovsky ha iniziato a produrre un secondo cortometraggio per \"Il laboratorio di Dexter\", intitolato \"The Big Sister\". Nell'agosto 1995, Turner Broadcasting System ha ordinato sei mezze ore de \"Il laboratorio di Dexter\", con l'inclusione dei segmenti di \"Supermito Scimmia\"."}
{"id": "419420", "revid": "7", "url": "https://it.wikipedia.org/wiki?curid=419420", "title": "Supercriminali", "text": ""}
{"id": "419421", "revid": "2139473", "url": "https://it.wikipedia.org/wiki?curid=419421", "title": "Storia della matematica", "text": "La storia della matematica ha origine con il concetto di numero e con le prime scoperte matematiche, proseguendo attraverso l'evoluzione nel corso dei secoli dei propri metodi e delle notazioni matematiche il cui uso si sussegue nel tempo.\nUn aspetto importante della matematica consiste nel fatto che essa si \u00e8 sviluppata indipendentemente in culture completamente differenti arrivando in molti casi agli stessi risultati: spesso un contatto o una reciproca influenza tra popoli differenti ha portato all'introduzione di nuove idee e a un avanzamento delle conoscenze matematiche, a volte si \u00e8 visto invece un regredire improvviso della cultura matematica presso alcuni popoli; la matematica moderna ha invece potuto avvalersi dei contributi di persone di tutti i paesi.\nL'attivit\u00e0 svolta dai matematici moderni \u00e8 molto diversa da quella dei primi matematici delle civilt\u00e0 antiche; inizialmente la matematica si bas\u00f2 sul concetto di numero, concetto sviluppatosi nella preistoria. La matematica \u00e8 stata infatti una tra le prime discipline a svilupparsi: evidenze archeologiche mostrano la conoscenza rudimentale di alcune nozioni matematiche molto prima dell'invenzione della scrittura.\nMatematica primitiva.\nPrima che apparissero i primi documenti scritti si trovano disegni che testimoniano conoscenze della matematica e della misurazione del tempo basata sull'osservazione delle stelle. Altri artefatti preistorici scoperti in Africa e Francia, datati tra il 35.000 a.C. e il 20.000 a.C., indicano i primi tentativi di quantificazione del tempo. Si suppone che i primi conteggi coinvolgessero donne che registravano i loro cicli mensili o le fasi lunari.\nParallelamente si and\u00f2 sviluppando il concetto di numero: \u00e8 probabile che le prime considerazioni riguardassero i branchi di animali e la distinzione tra i concetti di \"uno\" \"due\" e \"molto\", come ancor oggi fanno gli zulu, i pigmei africani, i nativi delle Isole Murray, i kamilarai australiani, e i botocudos brasiliani. Altre popolazioni sono in grado di aumentare la capacit\u00e0 di conteggio visivo ricorrendo all'uso, secondo un preciso ordine, di parti del proprio corpo, arrivando in tal modo a contare fino a 17, 33, 41 in funzione dei riferimenti corporali utilizzati.\nSul piano fisiologico sembrerebbe che la capacit\u00e0 di percepire visivamente, senza dover contare, il numero di elementi si fermi a quattro. \u00c8 significativo al riguardo che in taluni linguaggi vi sia la declinazione delle forme al singolare, duale, triale, quattriale e plurale; anche in latino solo i primi quattro numeri (\"unus, duo, tres, quatuor\") sono declinabili. Alcuni esperimenti effettuati sulle cornacchie indicano la capacit\u00e0 di distinguere fino a quattro elementi di un insieme.\nSuccessivamente tali concetti si palesarono con tacche e incisioni. Si andavano sviluppando anche le prime, semplici nozioni geometriche. I paleontologi hanno scoperto rocce di ocra in una caverna del Sudafrica adornate di configurazioni geometriche che risalgono al 70.000 a.C.\nL'osso d'Ishango, ritrovato nell'area delle sorgenti del Nilo (nord est del Congo), presenta delle incisioni che potrebbero indicare una primitiva conoscenza della sequenza dei numeri primi. Monumenti megalitici che in Egitto risalgono fino al V millennio a.C. e in Inghilterra e Scozia a partire dal III millennio a.C., con il loro disegno concretizzano idee geometriche come quelle di cerchio, ellisse e terna pitagorica e una possibile comprensione della misurazione del tempo basata sui movimenti delle stelle. Intorno al 2600 a.C. le tecniche per le grandi costruzioni mostrano la padronanza della geodesia di precisione.\nLe prime nozioni matematiche che ci sono giunte dall'antica India risalgono al periodo 3000 a.C. - 2600 a.C., prevalentemente nell'India settentrionale e nel Pakistan. Furono sviluppati un sistema di pesi e misure uniformi il quale si serviva di frazioni decimali, una tecnologia dei mattoni sorprendentemente avanzata che utilizzava i rapporti di strade disposte secondo perfetti angoli retti e di un'enorme variet\u00e0 di forme e figure geometriche (parallelepipedo rettangolo, botte, cono, cilindro e figure di cerchi e triangoli concentrici ed intersecati). Tra gli strumenti matematici scoperti vi sono un'accurata riga con suddivisioni decimali precise e ravvicinate, uno strumento a conchiglia che serviva da compasso per misurare angoli sulle superfici piane secondo multipli di 40 \u2013 360 gradi e uno strumento per la misura delle posizioni delle stelle per la navigazione.\nLa scrittura dell'Indo non \u00e8 ancora stata decifrata; quindi si conosce ben poco delle forme scritte della Matematica indiana. L'evidenza archeologica ha condotto alcuni storici a credere che questa civilt\u00e0 usasse un sistema di numerazione in base 8 e possedesse la nozione del rapporto fra lunghezza della circonferenza di un cerchio e del suo diametro, cio\u00e8 un valore di \u03c0.\nCivilt\u00e0 antiche.\nI testi matematici pi\u00f9 antichi provengono dall'antico Egitto, nel periodo del Regno di mezzo, (2000-1800 a.C. ca., papiro di Mosca), dalla Mesopotamia, (1900-1700 a.C. ca, tavoletta Plimpton 322) e dall'India, (intorno all'800 a.C.-200 D.C., Sulba Sutras).\nTutti questi testi toccano il cosiddetto teorema di Pitagora, che sembra essere il pi\u00f9 antico e diffuso risultato matematico che va oltre l'aritmetica e la geometria elementari.\nMatematica dell'Antico Egitto (2000 a.C. - 600 a.C.).\nIl pi\u00f9 antico testo egizio finora scoperto \u00e8 il papiro di Mosca, datato fra il 2000 a.C. e il 1800 a.C. Come molti testi matematici antichi si presenta come un problema basato su una storia, apparentemente scritto a scopi ricreativi. La parte ritenuta pi\u00f9 interessante \u00e8 quella nella quale si espone un metodo corretto per trovare il volume di un tronco di piramide: il solido viene scomposto in parallelepipedi e prismi; sommando poi i volumi si ottiene il volume cercato.\nUn altro testo importante \u00e8 il papiro di Rhind (datato intorno al 1650 a.C.), un manuale di istruzione di aritmetica e geometria. Oltre a fornire formule per aree e procedimenti di moltiplicazione, divisione e operazioni con frazioni a numeratore unitario, contiene l'evidenza di altre nozioni matematiche come numero primo, media aritmetica, media geometrica, media armonica e numeri perfetti. Vi si trova anche una spiegazione primitiva del crivello di Eratostene e il metodo per la soluzione di un'equazione lineare del primo ordine.\nInoltre gli Egizi preferivano esprimere i numeri razionali come somma di frazioni con numeratore unitario oppure della frazione 2/3: per esempio 2/15 viene espressa come 1/10 + 1/30. Ancora oggi ci si riferisce a questa tecnica come frazione egiziana.\nIl papiro di Rhind contiene anche nozioni di geometria non banali come un metodo per ottenere un'approssimazione di formula_1 con un'imprecisione inferiore all'1%, un primo tentativo di effettuare la quadratura del cerchio e il primo uso conosciuto di un tipo di cotangente.\nNel periodo ellenistico gli studiosi dell'Egitto per i loro scritti abbandonarono l'antica lingua e adottarono la greca. Da quel momento la matematica degli egizi si fuse con quella greca dando vita alla grande matematica ellenistica.\nMatematica dell'antica Mesopotamia (1900 a.C. - 300 a.C.).\nDiversamente dalla scarsit\u00e0 di fonti che ci sono rimaste riguardo alla matematica egizia, la nostra conoscenza della matematica babilonese deriva dal ritrovamento, risalente alla met\u00e0 del XIX secolo, di pi\u00f9 di 400 tavolette di argilla scritte in carattere cuneiforme. La maggior parte \u00e8 datata dal 1800 al 1600 a.C. e tratta argomenti che includono frazioni, algebra, equazioni di secondo grado ed il calcolo di terne pitagoriche. Le tavolette includono inoltre tavole di moltiplicazione, tavole trigonometriche e metodi risolutivi per equazioni lineari e quadratiche. La tavoletta \"YBC 7289\" fornisce un'approssimazione di radice di 2 accurata alla quinta cifra decimale. Una delle pi\u00f9 importanti \u00e8 certamente Plimpton 322 dove vengono elencate su tre colonne molte terne pitagoriche dimostrando cos\u00ec una probabile conoscenza del Teorema di Pitagora.\nL'algebra babilonese fu probabilmente la pi\u00f9 avanzata dell'intero bacino mediterraneo per secoli. I babilonesi sapevano infatti risolvere le equazioni di secondo grado con formule analoghe a quelle usato oggi (si veda approfondimento). Inoltre, anche se i problemi erano basati sulla geometria, si trattava di manipolazioni molto astratte che dimostrano un elevato grado di versatilit\u00e0.\nLa matematica babilonese faceva uso di un sistema di numerazione posizionale sessagesimale (cio\u00e8 a base 60). Lo sviluppo della matematica babilonese probabilmente fu favorito da questo particolare sistema di numerazione, possedendo il numero 60 numerosi divisori. L'uso di un sistema posizionale per rappresentare i numeri (come quello arabico in uso in tutto il mondo oggi) differenzia i Babilonesi da Egiziani, Greci e Romani: nella rappresentazione babilonese le cifre scritte nella colonna sinistra rappresentano valori pi\u00f9 grandi. Tuttavia in un primo tempo i Babilonesi non usavano la cifra zero. Questo faceva s\u00ec che spesso il valore posizionale di una cifra dovesse essere dedotto dal contesto. Successivamente fu introdotta una cifra che faceva da zero ma sembra che i Babilonesi non la usassero nella posizione delle unit\u00e0 (i numeri 22 e 220 erano, per esempio, indistinguibili).\nMatematica dell'antica India (900 a.C. - 200).\nDopo il collasso della Civilt\u00e0 della valle dell'Indo nel 1500 a.C., la scrittura scomparve dall'Asia meridionale per lungo tempo. Sono assai controverse le date nelle quali la pratica dello scrivere riemerse nell'India e in cui la scrittura Brahmi fu sviluppata. Recenti evidenze archeologiche la datano intorno al 600 a.C., mentre alcuni studiosi propongono anche il 1000 a.C. Se le date pi\u00f9 lontane sono corrette, forse Pitagora visit\u00f2 l'India come sostenuto da alcuni storici (Florian Cajori) altrimenti la matematica indiana pu\u00f2 aver beneficiato del contatto con il mondo greco in seguito all'invasione di Alessandro Magno. \u00c8 anche possibile (come sostenuto dalla maggioranza degli studiosi) che le due tradizioni matematiche si siano sviluppate indipendentemente.\nNell'era vedica la matematica non era studiata solo per scopi scientifici, ma si incontrano esposizioni matematiche avanzate diffuse in tutto il grande corpo dei testi indiani di questo periodo. La Yajur-Veda composta dal 900 a.C., per prima affronta il concetto di infinit\u00e0 numerica. Yajnavalkya (900-800 a.C. circa) calcol\u00f2 il valore di \u03c0 con 2 cifre decimali. Le Sulba Sutras (risalenti intorno all'800 a.C.-200 D.C.) sono testi di geometria che usano numeri irrazionali, numeri primi, la regola del tre e radici cubiche, danno un metodo approssimato per la quadratura del cerchio, risolvono equazioni lineari ed equazioni quadratiche, determinano algebricamente terne pitagoriche e danno un enunciato e una dimostrazione numerica del teorema di Pitagora. Inoltre viene espresso un algoritmo infinito per il calcolo di radice di 2 con cui vengono calcolate le prime 5 cifre decimali.\nPingala (IV secolo a.C.-III secolo a.C.) invent\u00f2 un sistema binario, studi\u00f2 quelli che in seguito verranno definiti la sequenza di Fibonacci e il triangolo di Pascal; inoltre formul\u00f2 la definizione di matrice. Tra il IV secolo a.C. ed il III secolo d.C. i matematici indiani cominciarono ad impostare i loro studi in una prospettiva unicamente speculativa. Furono i primi a sviluppare ricerche su teoria degli insiemi, logaritmi, equazioni di terzo grado, equazioni di quarto grado, serie e successioni, permutazioni e combinazioni, estrazione di radici quadrate, potenze finite e infinite. Il \"Manoscritto Bakshali\", composto tra il III secolo a.C. ed il III secolo d.C., include soluzioni di equazioni lineari con pi\u00f9 di cinque incognite, la soluzione di equazioni quadratiche, geometriche, sistemi di equazioni, l'uso del numero zero e i numeri negativi. Vi si trovano anche accurati algoritmi per il calcolo di numeri irrazionali.\nMatematica greco-ellenistica (circa 550 a.C. \u2014 400 d.C.).\nPer quella che spesso viene chiamata \"matematica greca\" \u00e8 opportuno distinguere due periodi. Nel primo periodo, quello della massima importanza economica e politica delle citt\u00e0 greche e delle loro colonie, si colloca la matematica sviluppata dai matematici di queste citt\u00e0. Nel successivo periodo ellenistico (che si pu\u00f2 far iniziare nel 323 a.C. e concludere intorno al V secolo d.C.) si colloca la produzione di tutti gli autori che operarono nel mondo ellenistico accomunati dell'uso della lingua greca. Molte delle pi\u00f9 grandi menti di questo periodo come Archimede e Apollonio non vissero nell'area geografica corrispondente all'attuale Grecia, pur essendo protagonisti della cultura ellenistica di lingua greca diffusasi in molte aree mediterranee.\nPer quanto i pi\u00f9 antichi testi di matematica trovati in greco siano stati scritti posteriormente al periodo ellenistico, parecchi di essi vengono ritenuti copie di opere scritte durante e anche prima di questo periodo. Nondimeno, la datazione della matematica greca \u00e8 pi\u00f9 attendibile rispetto a quella degli scritti matematici pi\u00f9 antichi, poich\u00e9 esistono numerose cronologie che, sovrapponendosi, riportano gli avvenimenti anno per anno fino ad oggi.\nMatematica greca arcaica (600 - 300 a.C.).\nLa matematica greca \u00e8 molto pi\u00f9 moderna di quella sviluppata dalle precedenti culture quali quella egiziana e babilonese, in quanto tali precedenti culture utilizzavano il ragionamento empirico che sfrutta le osservazioni ripetute per fondare le regole della matematica. La matematica greca antica, all'opposto, si basa sul ragionamento deduttivo, che partendo da assiomi pi\u00f9 o meno scontati usa rigorosi ragionamenti per dimostrare teoremi.. Su questa idea ancor oggi si basa tutta la matematica moderna. I Greci si occuparono quasi esclusivamente di Geometria e, secondo i loro canoni si potevano usare solo due strumenti per la costruzione e lo studio di figure geometriche: la riga (non taccata) e il compasso (che si chiudeva non appena sollevato dal foglio, e quindi non poteva servire per riportare una misura). Ragionamenti che coinvolgevano altri strumenti erano a volte utilizzati, ma venivano considerati non rigorosi.\nSi ritiene che la matematica greca abbia avuto inizio con Talete di Mileto (624-546 a.C. ca.) e Pitagora di Samo (582 \u2014 507 a.C. ca.). Questi furono probabilmente influenzati dalle idee della matematica egiziana, della matematica babilonese anche se riuscirono certamente a rielaborare in modo originale le conoscenze di questi popoli.\nTalete si occup\u00f2 di geometria, scoprendo per esempio il teorema secondo il quale un triangolo inscritto in una semicirconferenza \u00e8 sempre rettangolo e molte proposizioni riguardanti i triangoli simili. Grazie a tali teoremi, secondo la leggenda, riusc\u00ec a determinare l'altezza della piramide di Cheope misurando la sua ombra.\nPitagora invece fu il fondatore della Scuola pitagorica, una setta i cui membri si dedicavano alla ricerca matematica. La scuola pitagorica presentava anche connotazioni filosofiche e mistiche: i membri per esempio seguivano ideali di perfezione nel numero cinque (e quindi al pentagono e al dodecaedro) e nella sfera. Tutta la filosofia della setta era fondata sui numeri naturali e sui loro quozienti, i numeri razionali. Inoltre i pitagorici credevano nella metempsicosi ed erano vegetariani. Questa comunit\u00e0 diede importanti contributi alla geometria, primo fra tutti la dimostrazione del Teorema di Pitagora (sembra gi\u00e0 trovato empiricamente da egiziani e babilonesi) e alla teoria dei numeri, come la classificazione e lo studio dei numeri figurati e dei numeri perfetti, la scoperta delle terne pitagoriche e del crivello di Eratostene.\nParadossalmente la scoperta pi\u00f9 importante della comunit\u00e0 fu forse la dimostrazione che il rapporto tra il lato e la diagonale di un quadrato (ossia radice di 2) non \u00e8 esprimibile come rapporto di due interi. Questa scoperta, che prova l'esistenza dei numeri irrazionali, si scontrava con tutta la filosofia della setta. Secondo la tradizione riportata da alcuni autori posteriori, il pitagorico Ippaso di Metaponto fece tale scoperta durante un viaggio in nave, ed ebbe l'infelice idea di comunicarla senza indugio agli altri adepti della setta, i quali comprendendone immediatamente le conseguenze gettarono lo stesso Ippaso in mare. Altri autori menzionano semplicemente il fatto che Ippaso mor\u00ec in un naufragio. Di fatto, se pure ci fu un tentativo dei pitagorici di tenere nascosta la scoperta, questo non riusc\u00ec. Oggi si ritiene pi\u00f9 probabile che la dimostrazione dell'irrazionalit\u00e0 di formula_2 sia pi\u00f9 tarda e che i pitagorici abbiano osservato l'irrazionalit\u00e0 della diagonale del pentagono di lato unitario (ossia sezione aurea).\nPi\u00f9 tardi la matematica greca si diffuse e nacquero per esempio i tre problemi classici: la quadratura del cerchio, la duplicazione del cubo e la trisezione dell'angolo, da risolvere usando solo riga e compasso. L'impossibilit\u00e0 di risolvere questi problemi \u00e8 stata provata solo nell'epoca moderna; gi\u00e0 nell'antichit\u00e0 furono trovate soluzioni che per\u00f2 coinvolgevano altri strumenti oltre ai due \"canonici\". Nello studiare questi problemi si distinsero matematici come Archita di Taranto, Ippia di Elide e Ippocrate di Chio. Quest'ultimo riusc\u00ec nella difficile impresa della quadratura delle lunule circolari ossia parti di piano racchiuse da due circonferenze passanti per due punti dati. Eudosso di Cnido fu invece il primo a cercare di approssimare un cerchio tramite poligoni regolari (metodo di esaustione). Importante in quel periodo fu anche l'opera logica di Aristotele che, nell\"'Organon\", svilupp\u00f2 il concetto di sillogismo.\nMatematica greca ellenistica (300 a.C. - 400 d.C.).\nSuccessivamente, con la fondazione ad Alessandria della Biblioteca e del Museo, che raccoglievano le pi\u00f9 grandi menti dell'epoca, la citt\u00e0 egizia divenne il centro culturale pi\u00f9 importante dell'et\u00e0 ellenistica. In questo periodo si situa l'opera di Apollonio di Perga (262-190 a.C. ca.), di Euclide (367-283 a.C. ca.) e di Archimede di Siracusa (284-218 a.C. ca.). Il primo \u00e8 noto soprattutto per l'imponente opera \"Le Coniche\" nella quale definiva e studiava le sezioni coniche: ellisse, parabola e iperbole e che ebbe grande importanza nel mondo europeo.\nL'opera pi\u00f9 importante di Euclide sono invece gli \"Elementi\" in cui egli raccoglie tutti i teoremi elementari di Aritmetica ma soprattutto di Geometria, per esempio i principali teoremi di geometria piana e solida come il Teorema di Pitagora e la costruzione dei solidi regolari o una dimostrazione dell'infinit\u00e0 dei numeri primi. Gli \"Elementi\" sono stati considerati il pi\u00f9 attendibile manuale di matematica per secoli e secoli. L'importanza di questo capolavoro sta anche nel fatto che Euclide basa su pochi assiomi fondamentali (in particolare su cinque che riguardano la geometria) tutta la matematica elementare e d\u00e0 prova di un uso esemplare della logica matematica. La fama del trattato era tale che questo era conosciuto da tutte le persone colte dell'Occidente fino al XX secolo. Si dice inoltre che Isaac Newton abbia riso una sola volta: quando gli chiesero se valeva la pena studiare gli Elementi.\nArchimede \u00e8 da molti considerato il pi\u00f9 grande matematico del periodo greco ellenistico ed \u00e8 inoltre considerato il padre della fisica matematica. Lasci\u00f2 innumerevoli opere nelle quali d\u00e0 prova di una grande inventiva. Riusc\u00ec ad approssimare formula_1 circoscrivendolo tra due numeri limite, a scoprire la formula per calcolare il volume e la superficie della sfera e l'area del cerchio. Descrisse la costruzione dei solidi semiregolari o archimedei. Anticip\u00f2 in molti testi il calcolo infinitesimale come per esempio nell'opera \"Sulle spirali\" dove trova la tangente e la lunghezza di un arco di spirale archimedea o nella \"Quadratura della parabola\" dove in appendice calcola addirittura il risultato di una serie geometrica. Fu anche un ingegnere valente e molte sono le opere meccaniche che secondo la leggenda avrebbe costruito. Tramite queste macchine, in particolare gli specchi ustori, avrebbe difeso la citt\u00e0 di Siracusa dall'assedio romano. Una volta conquistata la citt\u00e0, nonostante il console Marcello avesse ordinato di non ucciderlo, sarebbe stato ucciso da un soldato penetrato in casa sua mentre il matematico era intento nei suoi calcoli. In realt\u00e0 lo stesso Plutarco tramanda ben tre versioni della morte di Archimede nell'assedio di Siracusa.\nIpparco di Nicea stil\u00f2 la prima tavola trigonometrica con l'ausilio della quale poteva risolvere qualsiasi triangolo. Il suo lavoro fu ripreso da Claudio Tolomeo che ricav\u00f2 inoltre le formule di addizione e sottrazione del seno e del coseno. Entrambi furono anche valenti astronomi.\nDopo questi sviluppi la matematica ellenistica entr\u00f2 in crisi: i romani, fatte salve le nozioni che servivano loro per l'ingegneria, non ebbero alcun interesse verso la matematica che fu sempre pi\u00f9 emarginata e assimilata all'astrologia. Secondo alcuni anche l'inadeguatezza dell'algebra geometrica greca pu\u00f2 aver contribuito al tramonto della matematica greco-ellenistica.\nGli ultimi matematici degni di nota furono Diofanto di Alessandria che nella sua \"Aritmetica\" gett\u00f2 le basi per la teoria delle equazioni diofantee e lo studioso di Geometria Pappo di Alessandria che dimostr\u00f2 importanti teoremi come il Teorema dell'esagono e il teorema di Pappo Guldino.\nAnche i cristiani e le popolazioni barbariche dimostrarono poco interesse per la matematica: anche se formalmente aritmetica e geometria facevano parte del Quadrivio, le nozioni studiate erano davvero minimali. La scuola alessandrina, che si occupava di matematica e filosofia, sub\u00ec un duro colpo quando Ipazia, sua massima esponente, venne trucidata dai \"parabolani\", fanatici cristiani sostenuti dal vescovo Cirillo.\nMatematica medioevale.\nMatematica delle civilt\u00e0 precolombiane.\nIl periodo classico della civilt\u00e0 Maya si situa tra il 200 e l'800 d.C. Gli sviluppi della matematica Maya furono dovuti principalmente ai loro studi astronomici. Essi usarono un sistema posizionale a base venti nel quale appariva anche lo 0. Tuttavia i Maya non considerarono mai lo 0 come un numero ma solo come una cifra.\nLa civilt\u00e0 Inca (1400-1530) invece svilupp\u00f2 un sistema di numerazione a base 10. Per indicare i numeri essi usavano i cosiddetti quipu, un insieme di lunghi fili paralleli. Ogni filo rappresentava una potenza di dieci e il numero di nodi la cifra in quella posizione.\nMatematica cinese (200 a.C. - 1200).\nIn Cina, nel 212 a.C. (alla fine del lungo periodo della guerra civile degli Stati combattenti) l'imperatore Qin Shi Huang (Shi Huang-ti) ordin\u00f2 il rogo di tutti i testi scritti. Bench\u00e9 alcuni testi si siano salvati, molto poco \u00e8 conosciuto della matematica cinese precedente a questa data. Un altro fattore che non ha favorito la nostra conoscenza \u00e8 il fatto che gran parte delle opere erano scritte sul bamboo, molto deperibile.\nDel precedente periodo Shang (1500 a.C. - 1027 a.C.) il pi\u00f9 antico reperto di interesse per la storia della matematica consiste in un guscio di tartaruga su cui sono incisi dei numeri che usano una specie di notazione decimale. Il numero 123 ad esempio \u00e8 scritto con il simbolo di 1 seguito da quello di centinaia, il simbolo di due seguito da quello di decine e il simbolo di 3. Non sappiamo con precisione quando questo sistema, che era il pi\u00f9 avanzato al mondo in quel periodo, fu inventato.\nDelle conoscenze precedenti al rogo dei libri ci rimangono pochissime testimonianze. La pi\u00f9 importante di queste \u00e8 \"I nove capitoli dell'Arte matematica\" che consiste in una raccolta di 246 problemi riguardanti l'agricoltura, il commercio e l'ingegneria. Molti dei problemi esposti nel libro riguardano canne di bamb\u00f9 spezzate che formano dei triangoli rettangoli. la soluzione si ottiene tramite applicazione del Teorema di Pitagora.\nI matematici cinesi svilupparono una particolare predilezione per i quadrati magici. Secondo la leggenda il primo di questi venne comunicato all'imperatore da una tartaruga uscita dal fiume. Questo interesse port\u00f2 i cinesi a studiare i sistemi di equazioni lineari e a scoprire la cosiddetta Regola di Horner.\nZu Chongzhi (quinto secolo) calcol\u00f2 il valore di \u03c0 con sette cifre decimali esatte. Questa fu la miglior stima della costante per i successivi mille anni.\nNello studio dei sistemi furono anche i primi a sviluppare concetti analoghi a quelli di matrice. Fu invece il matematico giapponese K\u014dwa Seki a introdurre nel 1683, dieci anni prima di Leibniz, il concetto di determinante.\nI cinesi vedevano analogie tra numeri e sessi: i numeri pari erano femminili quelli dispari maschili. I dispari non primi erano considerati effeminati. Inoltre indicavano il numeratore di una frazione come figlio e il denominatore come madre.\nGi\u00e0 nel secolo IV, in Cina si studiavano le equivalenti dell nostre congruenze lineari. per la risoluzione di queste fu fondamentale la scoperta del Teorema cinese del resto.\nNei successivi secoli la matematica cinese si svilupp\u00f2 includendo i numeri negativi, il Teorema binomiale e il Teorema cinese del resto. I cinesi svilupparono anche il Triangolo di Pascal (o di Tartaglia) che si trova nel frontespizio del trattato \"Ssu Yuan Yu\" scritto dal matematico Zhu Shijie.\nMatematica indiana classica (400 - 1500).\nNon si trova continuit\u00e0 negli sviluppi della matematica indiana: infatti i contributi importanti sono separati da lunghi intervalli di stagnazione in cui non si raggiunse nessun risultato.\nIl \"Surya Siddhanta\" scritto circa nel 400 introduceva le funzioni trigonometriche del seno, coseno e le loro inverse. Gli indiani si occuparono anche di astronomia riuscendo a compilare precise tavole astronomiche che descrivevano il movimento apparente degli astri in cielo. Calcolarono l'anno siderale in 365.2563627 giorni, un valore inferiore di 1,4 secondi a quello accettato al giorno d'oggi. Questi lavori, durante il medioevo, furono tradotti in Arabo e in Latino.\nNel 499 Aryabhata introdusse il senoverso e compil\u00f2 le prime tavole trigonometriche. Nell'\"Aryabhata\" illustr\u00f2 i metodi di calcolo di aree e volumi dei principali enti geometrici (non tutti corretti) e inoltre in questa opera appare la notazione posizionale decimale. Calcol\u00f2 il valore di \u03c0 con quattro cifre decimali.\nNel VII secolo invece Brahmagupta (598\u2013 668) per primo nel \"Brahma-sphuta-siddhanta\" us\u00f2 senza riserve lo 0 e il sistema decimale. Scopr\u00ec inoltre l'identit\u00e0 e la formula che portano il suo nome, non capendo tuttavia che quest'ultima era valida solo per i quadrilateri ciclici, cio\u00e8 inscrivibili in una circonferenza. Esplicit\u00f2 le regole di moltiplicazione tra numeri positivi e negativi. \u00c8 da una traduzione del testo che i matematici arabi accettarono il sistema decimale.\nNel XII secolo, Bhaskara (1114 \u2013 1185) scopr\u00ec le formule di addizione e sottrazione delle funzioni trigonometriche e concep\u00ec dei metodi molto vicini al calcolo differenziale. introducendo concetti simili alla derivata: per calcolare l'angolo di posizione dell'eclittica ad esempio calcol\u00f2 correttamente l'equivalente delle derivate delle funzioni trigonometriche.\nProv\u00f2 anche un equivalente del Teorema di Rolle e studi\u00f2 l'equazione di Pell. Afferma che qualsiasi quantit\u00e0 divisa per 0 d\u00e0 infinito. Si dice che avesse predetto la data in cui sua figlia Lilavati si sarebbe dovuta sposare per avere un matrimonio felice; tuttavia una perla cadde nel complesso meccanismo che doveva contare il tempo e cos\u00ec Lilavati rimase vedova. Per consolarla il padre diede il suo nome al suo pi\u00f9 importante trattato di matematica.\nDal XIV secolo Madhava di Sangamagrama scopr\u00ec l'attuale espansione in serie di Taylor della funzione arcotangente ottenendo poi varie serie infinite che danno come risultato \u03c0 (tra cui la formula di Leibniz per pi) grazie alle quali riusc\u00ec a calcolare le prime 11 cifre decimali del numero. Cre\u00f2 la scuola del Kerala i cui membri nei successivi secoli svilupparono il concetto di virgola mobile e utilizzarono metodi iterativi per la soluzione delle equazioni non lineari. Trovarono inoltre le espansioni in serie di Taylor delle altre funzioni trigonometriche. Nonostante si fossero avvicinati a concetti quale quello di derivata i matematici della scuola del Kerala non riuscirono mai a sviluppare una teoria globale del calcolo infinitesimale.\nNel XVI secolo per la matematica indiana, anche per via di un periodo di forte instabilit\u00e0 politica, inizi\u00f2 il declino.\nMatematica persiana e araba (750 - 1400).\nL'Impero islamico arriv\u00f2 a dominare, nell'VIII secolo d.C. il Nord Africa, la Penisola iberica e parte dell'India. Entrarono cos\u00ec in contatto con la matematica ellenistica e con quella indiana. Nella seconda met\u00e0 dell'VIII secolo Baghdad divenne un nuovo centro del sapere a livello mondiale. Sovrani come al-Mansur, H\u0101r\u016bn al-Rash\u012bd e al-Ma\u02bem\u016bn si dimostrarono attenti nei confronti della matematica e preservarono dalla distruzione molte opere matematiche greche che altrimenti sarebbero probabilmente andate perse. Th\u0101bit ibn Qurra fond\u00f2 una scuola di traduttori che tradusse in arabo le opere di Archimede, Euclide e Apollonio. Gli Arabi tradussero, inoltre, molti testi indiani. Questi fatti contribuirono non poco alla nascita della matematica islamica. Molti tra i pi\u00f9 grandi matematici islamici erano persiani.\nMu\u1e25ammad ibn M\u016bs\u0101 al-Khw\u0101rizm\u012b (780-850 Ca), un matematico persiano, scrisse importanti volumi sul sistema di numerazione indiano e sui metodi per risolvere equazioni. La parola \"algoritmo\" deriva dal suo nome e \"Algebra\" dal titolo della sua opera pi\u00f9 importante, l'\"al-Jabr wa al-muq\u0101bala\". In questa opera Al-Khwarizmi oltre a introdurre il sistema decimale nel mondo arabo trova metodi grafici e analitici per la risoluzione delle equazioni di secondo grado con soluzioni positive (vedi approfondimento). Il nome \"al-jabr\" si riferisce al nome che il matematico d\u00e0 all'operazione di riduzione di termini uguali da parti opposte dell'uguale tramite sottrazione. Per questi motivi egli \u00e8 considerato da molti il fondatore dell'algebra moderna.\nIbn Qurra studi\u00f2 i numeri amicabili. Altri sviluppi alla materia furono apportati da Abu Bakr al-Karaji (953-1029) nel suo trattato \"al-Fakhri\". Nel X secolo, Abu l-Wafa tradusse le opere di Diofanto di Alessandria in arabo e studi\u00f2 la trigonometria ottenendo le formule di addizione e sottrazione per il seno. Alhazen studi\u00f2 invece l'ottica.\nOmar Khayyam (1048-1131) fu poeta e matematico. Scrisse le \"Discussioni sulle difficolt\u00e0 in Euclide\" nel quale tentava di dimostrare il quinto postulato di Euclide riguardante le rette parallele (data una retta e un punto fuori di essa esiste solo una parallela alla retta data passante per quel punto) partendo dagli altri quattro; impresa che sarebbe poi diventata un \"chiodo fisso\" per i matematici. Diede una soluzione geometrica all'equazione di terzo grado ma non riusc\u00ec a risolverla per radicali. Il matematico Nasir al-Din Tusi svilupp\u00f2 invece nel XIII secolo la trigonometria sferica e scopr\u00ec la legge dei seni per il triangolo sferico.\nNel XIV secolo, Ghiyath al-Kashi calcol\u00f2 il valore di \u03c0 con 16 decimali. Al-Kashi trov\u00f2 anche la regola di Ruffini per scoprire la radice ennesima di un'equazione. Inoltre nella sua opera si trova il primo esempio conosciuto di dimostrazione per induzione tramite la quale viene dimostrato il teorema binomiale. Il matematico era anche a conoscenza del triangolo di Tartaglia.\nNel XIII secolo e nel XIV secolo la matematica araba entr\u00f2 in crisi a causa di un periodo di forte instabilit\u00e0 politica e religiosa, nonch\u00e9 per il diffondersi di sette di movimenti ostili al sapere matematico. I molti popoli che si susseguirono nel mondo arabo dal XII secolo contribuirono al definitivo declino della scienza e della matematica arabe.\nMatematica medievale europea (1000 - 1400).\nSubito dopo la caduta dell'Impero romano d'Occidente gran parte della matematica greca and\u00f2 persa. Molte biblioteche, come quella di Alessandria, andarono distrutte. Solitamente gli studiosi cristiani non diedero importanza alla matematica nei loro lavori.\nNei primi secoli dopo la fine dell'Impero romano non ci fu quasi nessun progresso nel sapere matematico. Anche se la matematica, divisa in Aritmetica, Geometria, Astronomia e Musica (Quadrivio), faceva parte delle Arti Liberali, le nozioni matematiche studiate riguardavano soprattutto l'agrimensura.\nVerso l'XI secolo la cultura occidentale entr\u00f2 in contatto con quella araba e grazie anche alla scuola di traduttori di Toledo e a persone come Adelardo di Bath, iniziarono a circolare in Europa le traduzioni dall'arabo di classici matematici antichi come gli \"Elementi\" ma anche di lavori arabi quali l'\"Algebra\" di al-Khwarizmi e greci come l\"'Almagesto\" di Tolomeo. Verso quel periodo si situa anche la rinascita economica dell'Occidente che port\u00f2 i commercianti a fare sempre pi\u00f9 uso della matematica.\nLeonardo Fibonacci (1170-1250 ca), detto anche Leonardo Pisano, fu probabilmente il pi\u00f9 grande matematico del periodo. Nel suo \"Liber Abaci\" fece conoscere in Europa il sistema di numerazione decimale e lo zero. Nel trattato si trovano molti problemi di natura pratica o commerciale, alcuni di essi comunque svelano le grandi doti di matematico di Fibonacci come quello della moltiplicazione dei conigli che genera la sequenza di Fibonacci.\nInoltre espone le regole per trasformare una qualunque frazione in una frazione egizia. Nella sua opera vengono esposte anche l'identit\u00e0 di Fibonacci e il metodo di falsa posizione e quello della doppia falsa posizione.\nNei secoli successivi lo sviluppo della matematica acceler\u00f2. Nicola Oresme (1323 \u2013 1382) anticip\u00f2 anche i concetti di potenza irrazionale e grafico di una funzione: fu infatti il primo ad avere l'idea di rappresentare il movimento con un grafico alla maniera moderna. Fu uno dei primi ad occuparsi di serie infinite, scoprendo i risultati di molte di esse e dimostrando la divergenza della serie armonica. Lo studio delle serie infinite fu forse l'argomento pi\u00f9 innovativo della matematica medioevale. Oresme rimane una delle menti pi\u00f9 innovative di tutta la matematica medioevale europea ma molte delle sue idee furono dimenticate e dovettero aspettare secoli per essere riscoperte e rielaborate.\nNel XV secolo si pu\u00f2 situare la nascita della matematica europea moderna. Le opere del tedesco Regiomontano apportarono un enorme sviluppo alla trigonometria. Luca Pacioli (1445-1514) riassunse tutta le conoscenze matematiche del tempo nella sua \"Summa\". Gli artisti Leon Battista Alberti, Piero della Francesca e Albrecht D\u00fcrer si interessarono invece di prospettiva e di geometria descrittiva.\nXVI secolo.\nNell'Europa del cinquecento, e in particolare in Italia, si diffuse un forte interesse per l'algebra. In questo secolo si cominciarono ad accettare i numeri negativi chiamati spesso \"falsi\". I matematici iniziarono a sfidarsi pubblicamente a risolvere alcuni problemi. Su queste competizioni si basava gran parte della fama dei matematici; \u00e8 dunque comprensibile come molte scoperte rimanessero per molto tempo segrete, in modo da poter servire come \"arma\" nei confronti pubblici.\nFu questo il caso della soluzione per radicali dell'equazione di terzo grado, scoperta nel 1510 da Scipione del Ferro, ma tenuta segreta e riscoperta successivamente da Niccol\u00f2 Tartaglia (circa 1499-1557), uno dei pi\u00f9 importanti matematici del periodo e autore fra l'altro di una traduzione degli \"Elementi\" in italiano. Tartaglia riusc\u00ec cos\u00ec a diventare uno dei matematici pi\u00f9 in vista dell'epoca e confid\u00f2, sembra sotto giuramento, il metodo risolutivo a un altro protagonista della matematica rinascimentale, Girolamo Cardano (1501-1576). Egli non esit\u00f2 per\u00f2 a pubblicarlo risolutivo nella sua opera \"Ars magna\" del 1545. Ci\u00f2 fece nascere una disputa tra i due che si concluse con la sconfitta di Tartaglia (Si veda l'approfondimento per maggiori informazioni).\nNell'\"Ars magna\" veniva anche esposto il metodo risolutivo dell'equazione di quarto grado, scoperto non da Cardano, bens\u00ec dal suo allievo Ludovico Ferrari. Molti considerano la pubblicazione dell'\"Ars magna\" come il vero atto d'inizio della matematica moderna.\nCardano fu il primo ad accorgersi che in certi casi la formula risolutiva dell'equazione di terzo grado richiedeva di calcolare la radice quadrata di un numero negativo, nel caso in cui c'erano tre soluzioni (reali). Rafael Bombelli (1526-1573), nella sua \"Algebra\", propose di trattare le radici quadrate dei numeri negativi (chiamati da Bombelli, pi\u00f9 di meno) come se fossero dei numeri a tutti gli effetti, fintantoch\u00e9 venissero eliminati alla fine delle operazioni di risoluzione. Bombelli dimostr\u00f2 un'apertura notevole, visto che alcuni fra i suoi contemporanei faticavano persino ad accettare la nozione di numero negativo.\nFran\u00e7ois Vi\u00e8te (1540-1603) dette importanti contributi alla trigonometria scoprendo le formule di prostaferesi. Scopr\u00ec inoltre la famosa formula di Vi\u00e8te per il calcolo di pi greco. A lui e a Albert Girard si devono anche le formule che collegano i coefficienti e le radici di un'equazione. Risolse anche una particolare equazione di quarantacinquesimo grado utilizzando metodi trigonometrici e trov\u00f2 anche un altro modo per risolvere l'equazione di terzo grado (vedi approfondimento).\nForse la scoperta pi\u00f9 innovativa del periodo furono i logaritmi descritti da John Napier nel \"Mirifici logarithmorum canonis descriptio\". Questa scoperta facilit\u00f2 enormemente i calcoli soprattutto astronomici, riducendo le moltiplicazioni a somme e l'elevazione a potenza a moltiplicazioni.\nNel XVI secolo vi fu anche un'ampia rivoluzione della notazione matematica: nel 1489 Johann Widman us\u00f2 per primo i segni + e -, nel 1557 Robert Recorde invent\u00f2 il segno =, successivamente William Oughtred utilizz\u00f2 il segno \"x\" per indicare la moltiplicazione e Thomas Harriot i segni &gt; e &lt;. Vi\u00e8te fu invece il primo ad usare lettere per indicare i coefficienti delle equazioni, pratica che si sarebbe evoluta fino alla forma attuale assunta con Cartesio.\nXVII secolo.\nNel XVII secolo la matematica europea ricevette un forte impulso. Gli uomini di scienza iniziarono a riunirsi in accademie o societ\u00e0 come la Royal Society e la Acad\u00e9mie fran\u00e7aise e furono istituite le prime cattedre di matematica nelle universit\u00e0. Ci\u00f2 indubbiamente favor\u00ec lo sviluppo delle tecniche matematiche.\nGli italiani Bonaventura Cavalieri (1598-1647) e Evangelista Torricelli (1608-1647) inventarono il cosiddetto \"metodo degli indivisibili\" che lavorava sulle figure solide come composte da infiniti piani di spessore infinitesimo. Nonostante questo tipo di geometria fosse fondato su basi poco rigorose e soggetto perci\u00f2 a molte critiche, usandolo si giunse ad importanti risultati come il teorema di Pappo Guldino e il principio di Cavalieri. Il metodo era in realt\u00e0 una prima formulazione della geometria integrale ma ancora i concetti che stavano alla base dell'analisi non erano molto chiari.\nUn ulteriore sviluppo della geometria si ebbe nel 1637 quando Descartes (Cartesio) (1596-1650) pubblic\u00f2 \"La G\u00e8ometrie\" nel quale illustrava i concetti fondamentali della geometria analitica, gi\u00e0 scoperti in realt\u00e0 da Fermat. Il principio della geometria analitica consisteva nel tracciare nel piano due assi perpendicolari detti appunto cartesiani (ascissa e ordinata) e di descrivere una curva come l'insieme di soluzioni di un'equazione a due incognite. La geometria si riduceva cos\u00ec allo studio di equazioni algebriche. Questa scoperta port\u00f2 una rivoluzione concettuale enorme poich\u00e9 da quel punto in poi linee, piani e curve furono visti in maniera algebrica, e non il contrario come si era fatto fino ad allora.\nSuccessivamente Gilles Roberval, Christian Huygens, John Wallis, Christopher Wren e Blaise Pascal (1623-1662) applicarono la geometria analitica per risolvere vari problemi riguardanti quadrature di archi e di aree sottese da varie curve. Pierre Fermat (1601-1665) e Cartesio si occuparono invece del problema delle tangenti (la determinazione della tangente in un dato punto di una curva) dando due interpretazioni diverse. Il metodo delle tangenti di Fermat \u00e8 il pi\u00f9 moderno dei due e anticipa il concetto di derivata anche se Fermat non riusc\u00ec a giustificare del tutto alcuni passaggi. Questo problema avrebbe portato alla nascita del calcolo differenziale.\nPascal oltre che di geometria si occup\u00f2 di combinatoria riuscendo a capire la correlazione di questa disciplina con il coefficiente binomiale. Utilizz\u00f2 poi il Triangolo di Pascal anche se esso era gi\u00e0 noto ad altri matematici come Tartaglia. Svilupp\u00f2 queste idee in una corrispondenza con Fermat nella quale si ponevano anche le fondamenta del moderno calcolo delle probabilit\u00e0.\nFermat fu uno dei matematici pi\u00f9 produttivi del secolo nonostante fosse un magistrato e si occupasse della materia da dilettante. Oltre ai gi\u00e0 citati contributi alla geometria, Fermat diede un enorme contributo alla Teoria dei numeri: studi\u00f2 l'equazione di Pell (chiamata anche equazione di Pell-Fermat); introdusse i numeri primi di Fermat; congettur\u00f2 infine una quantit\u00e0 impressionante di teoremi come il piccolo teorema di Fermat e il teorema di Fermat sulle somme di due quadrati. La maggior parte di questi teoremi fu dimostrata da Euler ma per la congettura pi\u00f9 famosa del matematico francese, ossia l'ultimo teorema di Fermat, si dovette attendere addirittura fino al 1994.\nIn questo secolo lo studio degli algoritmi infiniti quali serie e prodotti infiniti divenne una branca centrale della matematica. John Wallis (1616-1703) fu uno dei matematici pi\u00f9 produttivi in questo campo. Tra i suoi contributi pi\u00f9 importanti si ricordano il prodotto di Wallis pubblicato nella \"Arithmetica Infinitorum\" (1655) che costituisce il suo capolavoro. In questo volume Wallis si avvicina molto al calcolo infinitesimale compiendo delle vere e proprie integrazioni. Pietro Mengoli e Nicolaus Mercator scoprirono le serie che oggi portano il loro nome. Un altro contributo importante venne da Gottfried Leibniz (1646-1716) a cui si deve, tra l'altro, la formula di Leibniz per pi. Isaac Barrow e James Gregory portarono ulteriormente avanti queste idee e riuscirono ad arrivare a tecniche estremamente simili al calcolo infinitesimale.\nIl calcolo infinitesimale nacque compiutamente pochi anni dopo, grazie all'opera di Isaac Newton (1642-1727) e Leibniz che svilupparono contemporaneamente le idee fondamentali come quelle di derivazione e integrazione e dimostrarono il teorema fondamentale del calcolo infinitesimale. Newton tenne per s\u00e9 le sue scoperte e quando le pubblic\u00f2 molti anni dopo scoppi\u00f2 una violenta disputa che lo vide contrapposto al tedesco. Il calcolo si diffuse rapidamente, nonostante alcune riserve dovute soprattutto ai concetti usati, definiti allora in modo poco rigoroso.\nTra i sostenitori del calcolo ci furono i fratelli Jakob (1654-1705) e Jean Bernoulli (1667-1748), due membri di una prodigiosa famiglia che avrebbe dato al mondo pi\u00f9 di un talento matematico. I due svilupparono il calcolo affrontando problemi come quello della brachistocrona e della rettificazione della lemniscata. Jakob studi\u00f2 poi la spirale logaritmica trovandone molte propriet\u00e0 e il calcolo delle probabilit\u00e0 enunciando la legge dei grandi numeri e il paradosso di San Pietroburgo. Insieme a Leibniz iniziarono per primi a studiare le equazioni differenziali aprendo cos\u00ec la strada per gli sviluppi futuri.\nAnche il marchese de l'H\u00f4pital studi\u00f2 il calcolo scoprendo la cosiddetta Regola di De l'H\u00f4pital (scoperta in realt\u00e0 da Bernoulli). Brook Taylor invece scopr\u00ec le serie di Taylor (gi\u00e0 note in realt\u00e0 ad altri matematici) che avrebbero avuto un'importanza fondamentale nello sviluppo dell'analisi complessa.\nIn questo secolo apparvero anche le prime macchine calcolatrici meccaniche. Pascal ne invent\u00f2 una capace di fare somme e sottrazioni, mentre una macchina di Leibniz eseguiva anche moltiplicazioni e divisioni. Anche Wilhelm Schickard ne svilupp\u00f2 una, anche se si trattava di un oggetto non commerciabile. Infatti, le prime calcolatrici che ebbero diffusione furono prodotte nel XIX secolo, quando la tecnologia meccanica indotta dalla rivoluzione industriale consent\u00ec di produrre a costi contenuti apparecchiature pratiche ed affidabili.\nXVIII secolo.\nIl campo di studio fondamentale del XVIII secolo fu l'analisi matematica. Proseguendo l'opera dei Bernoulli, Leonhard Euler (1707-1783) (chiamato anche Eulero) trov\u00f2 la soluzione al problema di Basilea, introdusse la costante di Eulero-Mascheroni e le funzioni gamma e beta. Trov\u00f2 poi molti metodi per la soluzione delle equazioni differenziali usati anche oggi e insieme all'amico Jean d'Alembert (1717-1783) affront\u00f2 molti problemi di meccanica razionale come la determinazione esatta del moto della Luna. Insieme a d'Alembert e a Daniel Bernoulli (figlio di Jakob) studi\u00f2 poi il moto dei fluidi.\nD'Alembert riusc\u00ec invece a risolvere l'equazione differenziale nota come equazione di d'Alembert-Lagrange. Studi\u00f2 poi vari problemi di teoria dei giochi e il calcolo delle probabilit\u00e0. Si occup\u00f2 anche di algebra cercando a pi\u00f9 riprese di dimostrare il teorema fondamentale dell'algebra. Nonostante queste dimostrazioni fossero in parte lacunose e il teorema sarebbe stato dimostrato rigorosamente solo da Gauss, il teorema \u00e8 spesso chiamato teorema di d'Alembert.\nEulero fu uno dei pi\u00f9 grandi matematici di tutti i tempi. Produsse pi\u00f9 di 886 pubblicazioni su ogni branca della matematica nonostante nell'ultima parte della sua vita fosse divenuto cieco. Diede importanti contributi alla notazione matematica introducendo i simboli oggi accettati per le funzioni trigonometriche, la sommatoria, la funzione generica e per i numeri \"e\" ed \"i\". Diffuse anche l'uso del simbolo formula_1\nFu anche un importante teorico dei numeri, materia che ebbe un notevole sviluppo in questo secolo. Scopr\u00ec il prodotto di Eulero, grazie al quale forn\u00ec una dimostrazione dell'infinit\u00e0 dei numeri primi, dando cos\u00ec di fatto inizio alla teoria analitica dei numeri che usa procedimenti analitici per raggiungere risultati aritmetici. Dimostr\u00f2 poi molti dei teoremi lasciati indimostrati da Fermat e introdusse la funzione phi di Eulero.\nChristian Goldbach enunci\u00f2 la sua famosa congettura tutt'oggi irrisolta che afferma che ogni numero pari eccetto 2 \u00e8 esprimibile come somma di due numeri primi.\nIn questo periodo i numeri immaginari e quelli complessi furono accettati completamente. L'analisi complessa divenne una branca importante della matematica: Eulero studi\u00f2 le serie di Taylor trovando le espansioni in serie di molte funzioni. Grazie a ci\u00f2 riusc\u00ec a scoprire le estensioni di moltissime funzioni reali in campo complesso, come per esempio le funzioni trigonometriche, la funzione logaritmica e la funzione esponenziale. Grazie a quest'ultima estensione trov\u00f2 l'identit\u00e0 di Eulero:\nformula_5\nconsiderata da molti la pi\u00f9 bella formula della matematica. Altri contributi alla materia giunsero da Abraham de Moivre.\nIn questo secolo si assistette anche alla nascita della topologia e della teoria dei grafi soprattutto per via delle scoperte di Eulero. Egli infatti risolse il problema dei ponti di K\u00f6nigsberg che chiedeva se fosse possibile attraversare tutti i ponti della citt\u00e0 di K\u00f6nigsberg (Kaliningrad) una sola volta e tornare al punto di partenza. Eulero scopr\u00ec che ci\u00f2 non era possibile e il ragionamento che us\u00f2 sta alla base della moderna teoria dei grafi. Il matematico svizzero scopr\u00ec poi anche la formula che mette in relazione il numero dei vertici delle facce e degli spigoli di un poliedro convesso. Queste scoperte possono essere considerate come l'inizio della moderna topologia.\nLorenzo Mascheroni dimostr\u00f2 che se una retta si considera nota quando sono stati individuati due suoi punti allora tutte le figure costruibili con riga e compasso sono costruibili col solo compasso. Vi furono anche diversi tentativi di dimostrare il quinto postulato di Euclide partendo dagli altri quattro. Tra questi si ricordano quello di Girolamo Saccheri, Vitale Giordano, e Jean-Henri Lambert. Quest'ultimo si avvicin\u00f2 molto alla geometria non euclidea. Lambert \u00e8 ricordato anche per aver dimostrato che formula_1 \u00e8 irrazionale (vedi dimostrazione della irrazionalit\u00e0 di \u03c0).\nCi furono sviluppi anche nel campo del calcolo delle probabilit\u00e0: Thomas Bayes dimostr\u00f2 il teorema che porta il suo nome e Georges-Louis Leclerc, conte di Buffon diede inizio al metodo Monte Carlo con il famoso problema dell'ago di Buffon.\nNella seconda met\u00e0 del secolo Parigi divenne il pi\u00f9 importante centro matematico e scientifico del tempo. Questo avvenne grazie alla presenza di matematici come Pierre Simon Laplace (1749-1827) e Joseph-Louis Lagrange (1736-1837) e all'istituzione di scuole di carattere scientifico come l'\u00c9cole polytechnique e l'\u00c9cole normale sup\u00e9rieure che fornirono validi matematici alla Francia.\nLaplace e Lagrange si occuparono di meccanica celeste. Dopo il lavoro di Newton essa divenne uno degli argomenti pi\u00f9 trattati del secolo.\nLaplace nella sua \"M\u00e9canique C\u00e9leste \" dimostr\u00f2 che il sistema solare sarebbe rimasto stabile per un lungo intervallo di tempo. Introdusse le armoniche sferiche la trasformata di Laplace e il Laplaciano. Fu uno dei primi a utilizzare il concetto di potenziale dimostrando che esso soddisfa sempre l'equazione di Laplace. Si occup\u00f2 anche di teoria della probabilit\u00e0 e statistica riscoprendo il teorema di Bayes e fornendo una dimostrazione rigorosa del metodo dei minimi quadrati.\nLagrange invece nella sua \"M\u00e9canique analytique\" introdusse il concetto di funzione lagrangiana. Insieme ad Eulero fu tra i creatori del calcolo delle variazioni ricavando le equazioni di Eulero-Lagrange. Studi\u00f2 inoltre il problema dei tre corpi trovando i punti di Lagrange. Scopr\u00ec il metodo dei moltiplicatori di Lagrange per la risoluzione delle equazioni differenziali. Introdusse la notazione usata ancora oggi per il calcolo differenziale e trov\u00f2 un metodo per la soluzione delle equazioni di qualunque grado che per\u00f2 si rivela utile solo fino al quarto. Dimostr\u00f2 poi il teorema di Lagrange e contribu\u00ec molto anche alla teoria dei numeri dimostrando ad esempio il teorema dei quattro quadrati. Studi\u00f2 anche la geometria analitica solida ottenendo discreti risultati.\nUn altro importante matematico del periodo fu Adrien-Marie Legendre (1752-1833) che studi\u00f2 gli integrali ellittici introducendo quelli della prima e della seconda specie. Congettur\u00f2 il metodo dei minimi quadrati indipendentemente da Gauss. Fu anche un brillante teorico dei numeri: dimostr\u00f2 l'ultimo teorema di Fermat per il caso n=5, dimostr\u00f2 l'irrazionalit\u00e0 di formula_7 e scopr\u00ec la legge di reciprocit\u00e0 quadratica esponendola nella sua forma attuale. Sempre indipendentemente da Gauss congettur\u00f2 il Teorema dei numeri primi.\nGaspard Monge dette invece contributi fondamentali alla geometria descrittiva.\nNel 1742 Johann Christoph Heilbronner pubblica la \"Historia matheseos\", la prima opera a trattare esplicitamente di storia della matematica.\nXIX secolo.\nQuesto secolo \u00e8 spesso chiamato \"L'et\u00e0 dell'oro della matematica\". Durante il XIX secolo nacquero i primi periodici matematici come il Journal di Crelle e il Journal di Liouville. I matematici iniziarono a riunirsi nelle facolt\u00e0 universitarie. Nacquero le prime societ\u00e0 matematiche, come la London Mathematical Society. Fu confermato il primato di Parigi grazie a una geniale generazione di matematici, ma nella seconda parte del secolo il centro pi\u00f9 importante per gli studi matematici divenne Gottinga dove risiedevano matematici come Gauss, Riemann e Dirichlet.\nAlgebra.\nL'algebra ricevette nei primi anni del XIX secolo un grande impulso: Carl Friedrich Gauss (1777-1855) fu il primo a dimostrare il teorema fondamentale dell'algebra nel 1799. Nella sua dimostrazione introdusse il piano complesso che avrebbe avuto un'importanza fondamentale nello sviluppo dell'analisi complessa. Augustin-Louis Cauchy (1789-1857) e\nCarl Jacobi (1804-1851) chiarirono il concetto di determinante di una matrice e dimostrarono importanti teoremi di algebra lineare. Jacobi introdusse poi il concetto di matrice jacobiana.\n\u00c9variste Galois (1811-1832) e Niels Abel (1802-1829), entrambi morti giovanissimi, studiarono la risolubilit\u00e0 delle equazioni di grado superiore al quarto. Abel dimostr\u00f2 il teorema di Abel-Ruffini che stabilisce l'impossibilit\u00e0 di risolvere per radicali le equazioni di quinto grado. Galois invece stabil\u00ec la non risolubilit\u00e0 per radicali delle equazioni di grado superiore al quinto e il suo lavoro \u00e8 all'origine della teoria di Galois, importante branca dell'algebra astratta.\nAnalisi.\nL'analisi matematica fu invece posta su basi sempre pi\u00f9 ben definite. Cauchy defin\u00ec rigorosamente il concetto di derivata come limite del rapporto incrementale tra la funzione e la variabile e quello di funzione continua. Chiar\u00ec anche il concetto di limite anche se Karl Weierstrass formalizz\u00f2 meglio la sua definizione. Bernhard Riemann chiar\u00ec invece il concetto di integrale (integrale di Riemann). Bernhard Bolzano aveva sviluppato molte di queste definizioni precedentemente, ma la sua opera rest\u00f2 sconosciuta per decenni.\nGrazie a questi passi avanti, Cauchy riusc\u00ec a estendere i concetti del calcolo infinitesimale alle funzioni a variabile complessa scoprendo il teorema integrale e la formula integrale di Cauchy. Scopr\u00ec anche il criterio di convergenza di Cauchy. Oltre ai gi\u00e0 menzionati contributi all'algebra lineare Cauchy si occup\u00f2 anche di statistica (variabile casuale di Cauchy), meccanica e soprattutto teoria dei numeri. Arriv\u00f2 vicino a dimostrare l'ultimo teorema di Fermat.\nPartendo da un precedente lavoro di Abel, Jacobi diede importanti contributi alla comprensione degli integrali ellittici scoprendo la doppia periodicit\u00e0 di alcuni di essi e introducendo le funzioni ellittiche jacobiane. Joseph Fourier invece studi\u00f2 il movimento ondulatorio e il calore. Introdusse poi le serie di Fourier e la trasformata di Fourier.\nTeoria dei Numeri.\nCarl Gauss fu senza dubbio uno dei matematici pi\u00f9 importanti del secolo e di tutti i tempi. Visse buona parte della sua vita a Gottinga che divenne ben presto uno dei centri pi\u00f9 importanti della matematica europea. Ricerc\u00f2 in quasi tutte le branche della matematica. Dopo aver dimostrato il teorema fondamentale dell'algebra, si occup\u00f2 soprattutto di teoria dei numeri pubblicando nel 1801 le \"Disquisitiones Aritmeticae\". La teoria dei numeri vide in questo secolo l'introduzione di nuovi concetti sempre pi\u00f9 legati ai metodi analitici. Nelle \"Disquisitiones\" Gauss introduceva l'aritmetica modulare, che avrebbe facilitato moltissimo la scrittura e la comprensione di teoremi relativi a questo campo d'indagine. Sempre in questo volume introduceva il concetto di intero gaussiano. Congettur\u00f2 poi indipendentemente da Legendre il metodo dei minimi quadrati e il teorema dei numeri primi, che mette in relazione la distribuzione di questi con la funzione logaritmica. Il teorema sar\u00e0 dimostrato solo nel 1894 da Jacques Hadamard e Charles de La Vall\u00e9e-Poussin. Gauss fu anche un grande statistico; la variabile casuale normale che descrive la distribuzione degli errori \u00e8 dovuta a lui.\nAlla morte di Gauss, Peter Gustav Dirichlet (1805-1859) gli successe nel suo posto di insegnante. Egli dimostr\u00f2 il teorema secondo il quale in tutte le progressioni aritmetiche si trovano infiniti numeri primi, (teorema di Dirichlet) usando complessi metodi analitici. Introdusse anche la convoluzione di Dirichlet.\nIl lavoro pi\u00f9 importante nella teoria dei numeri fu per\u00f2 quello di Bernhard Riemann (1826-1866), il successore di Dirichlet a Gottinga che in un articolo del 1859 introdusse formalmente la funzione zeta di Riemann. Egli cap\u00ec il collegamento di questa con la distribuzione dei numeri primi e studiando i valori complessi della funzione zeta congettur\u00f2 che tutti i suoi zeri complessi avessero parte reale un mezzo. Questa congettura nota come ipotesi di Riemann non \u00e8 ancora stata risolta; se lo fosse, potrebbero essere dimostrati moltissimi teoremi, tra cui una formula che approssima la distribuzione dei numeri primi nella maniera migliore possibile.\nJoseph Liouville dimostr\u00f2 nel 1844 l'esistenza di numeri trascendenti costruendo appositamente alcuni esempi come la costante di Liouville. Successivamente Charles Hermite dimostr\u00f2 la trascendenza di e e Ferdinand von Lindemann quella di \u03c0. Grazie a queste ed altre scoperte si dimostr\u00f2 la non risolubilit\u00e0 con riga e compasso dei tre problemi classici dell'antica Grecia.\nGeometria.\nNel XIX secolo la geometria, dopo un secolo in cui non aveva fatto praticamente progressi, ritorn\u00f2 ad essere una materia importante di studio. Gauss trov\u00f2 le condizioni per cui un poligono regolare poteva essere costruito usando solo riga e compasso, risolvendo un problema che restava aperto da millenni. Sempre Gauss diede inizio ad una nuova branca della geometria, la geometria differenziale, introducendo il concetto di curvatura di una superficie.\nJakob Steiner (1796-1863) dimostr\u00f2 che tutte le figure costruibili usando riga e compasso possono essere costruite usando solo la riga e una circonferenza iniziale. Abbozz\u00f2 poi la prima dimostrazione del problema isoperimetrico che sarebbe stata completata da altri. Julius Pl\u00fccker introdusse il metodo delle notazioni geometriche abbreviate e dimostr\u00f2 il principio di dualit\u00e0. Studi\u00f2 la possibilit\u00e0 di una geometria a quattro o pi\u00f9 dimensioni spaziali. Insieme ad August Ferdinand M\u00f6bius introdusse le coordinate omogenee. M\u00f6bius introdusse poi la funzione di M\u00f6bius e studi\u00f2 la topologia (nastro di M\u00f6bius).\nMa l'innovazione pi\u00f9 importante del secolo in geometria furono le geometrie non euclidee. Gauss, cercando di dimostrare il V postulato di Euclide, arriv\u00f2 alla rivoluzionaria conclusione che potevano esistere geometrie indipendenti dal postulato e inizi\u00f2 a studiare la geometria iperbolica. Janos Bolyai arriv\u00f2 alla stessa conclusione. Tuttavia il vero sviluppatore della geometria iperbolica fu il russo Nikolai Ivanovich Lobachevsky (1792-1856). In questa geometria per un punto passano infinite rette che non incontrano una retta data, e la somma degli angoli di un triangolo \u00e8 sempre inferiore a 180\u00ba.\nIl gi\u00e0 menzionato Riemann diede un contributo fondamentale allo studio delle geometrie non euclidee definendo il concetto di linea retta come di geodetica di uno spazio. Studi\u00f2 poi la geometria costruita sulla superficie di una sfera; la geometria ellittica o riemanniana. In questa geometria non esistono rette parallele, in quanto una retta \u00e8 un cerchio massimo, e la somma degli angoli interni di un triangolo \u00e8 sempre superiore a 180\u00ba.\nRiemann si occup\u00f2 anche di topologia introducendo le superfici di Riemann. Anticip\u00f2 il concetto di metrica e di tensore. Einstein us\u00f2 i suoi risultati per descrivere lo spazio della relativit\u00e0 generale.\nIl concetto rivoluzionario che stava alla base di queste geometrie fatic\u00f2 molto ad essere accettato. Henri Poincar\u00e9 (1854-1912), Felix Klein (1849-1925) e Eugenio Beltrami dimostrarono la coerenza e l'indipendenza dal V postulato di queste geometrie, sancendo cos\u00ec la loro accettazione. Inoltre scoprirono il disco di Poincar\u00e9 e la pseudosfera, due modelli fisici di geometria iperbolica. Poincar\u00e9 fu anche l'inventore di quella importante branca della topologia nota come topologia algebrica. \u00c8 perci\u00f2 spesso considerato come il padre della topologia moderna. Si occup\u00f2 di quasi tutte le branche della matematica dell'epoca apportando numerosi sviluppi. Scopr\u00ec le funzioni fuchsiane. Formul\u00f2 poi la famosa congettura di Poincar\u00e9 e introdusse l'attrattore strano ponendosi cos\u00ec tra i precursori della teoria del caos. Si occup\u00f2 anche di meccanica. Felix Klein invece introdusse il concetto algebrico di gruppo in geometria ottenendo definizioni molto generali. Scopr\u00ec anche la famosa superficie topologica nota come bottiglia di Klein.\nAlgebra astratta.\nVerso la meta del XIX secolo nacque l'algebra astratta. Galois fu precursore in questo campo introducendo i concetti di gruppo e di permutazione. La teoria dei gruppi \u00e8 anticipata gi\u00e0 da lavori di Lagrange e Cauchy ma soprattutto di Abel (gruppo abeliano). Galois fu il primo a collegarla con la teoria dei campi nei suoi lavori sulla risolubilit\u00e0 delle equazioni. Questi lavori vennero poi formalizzati e sviluppati da Leopold Kronecker.\nLe nuove teorie algebriche ricevettero attenzione in Inghilterra dove da pi\u00f9 di un secolo la matematica era caduta in una fase di torpore. L'irlandese William Rowan Hamilton (1805-1865), volendo estendere alla terza dimensione il piano di Gauss, introdusse i quaternioni, creando cos\u00ec un'algebra del tutto nuova dove non valevano tutte le regole di quella ordinaria, venendo a mancare la propriet\u00e0 commutativa della moltiplicazione. Hamilton arriv\u00f2 anche a riformulare in maniera astratta la meccanica lagrangiana (meccanica hamiltoniana) e dimostr\u00f2 il teorema di Cayley-Hamilton. Arthur Cayley studi\u00f2 invece l'algebra delle matrici definendo i concetti di moltiplicazione e somma su questi enti. Studi\u00f2 l'algebra degli ottetti chiamata spesso anche algebra di Cayley.\nGeorge Boole (1815-1864), infine, defin\u00ec le operazioni algebriche per gli insiemi, dando inizio cos\u00ec alla cosiddetta algebra di Boole. Questa teoria avrebbe avuto un'importanza fondamentale nello sviluppo della logica matematica, di cui Boole pu\u00f2 benissimo essere considerato il padre, e della teoria dell'informazione.\nLogica, Teoria degli insiemi.\nNella seconda met\u00e0 del secolo si incominci\u00f2 a studiare il concetto di numero, cercando di definirlo logicamente. Weiestrass e Richard Dedekind definirono il concetto di numero reale partendo da quello di numero naturale e di numero razionale. Il logico Gottlob Frege (1848-1925) cerc\u00f2 di definire il concetto di numero naturale su basi logiche, riconducendo cos\u00ec l'intera matematica alla logica. Tuttavia la sua definizione che si basava sul concetto di cardinalit\u00e0 di un insieme fu messa in crisi all'inizio del secolo successivo. Giuseppe Peano (1858-1932) tent\u00f2 invece di basare la matematica in modo assiomatico. Introdusse quindi cinque assiomi che descrivevano il concetto di numero naturale spesso chiamati assiomi di Peano. Anche questo tentativo era per\u00f2 destinato a fallire.\nDedekind defin\u00ec per primo l'infinit\u00e0 di un insieme come il fatto che un suo sottoinsieme potesse essere messo in corrispondenza biunivoca con esso. Partendo da questo lavoro Georg Cantor (1845-1918) inizi\u00f2 a studiare gli insiemi infiniti, scoprendo che i numeri interi sono tanti quanti i numeri razionali (ossia i due insiemi hanno la stessa potenza) ma che l'insieme infinito dei numeri reali \u00e8 pi\u00f9 grande di quello dei razionali. Congettur\u00f2 poi che non vi fossero altre potenzialit\u00e0 di infinito tra questi due insiemi. La congettura \u00e8 chiamata ipotesi del continuo. Queste scoperte paradossali generarono scetticismo nella comunit\u00e0 dei matematici: nonostante ci\u00f2, le idee di Cantor sono alla base della moderna teoria degli insiemi.\nXX secolo.\nPrima del ventesimo secolo, . I matematici erano di norma benestanti o supportati da ricchi possidenti. Vi erano pochi impieghi possibili, quali insegnare nelle universit\u00e0 o nelle scuole superiori. La professione del matematico divenne realt\u00e0 solo nel ventesimo secolo. I matematici iniziarono a lavorare in gruppo. Il centro dell'attivit\u00e0 matematica nella prima met\u00e0 del secolo fu Gottinga per poi divenire negli anni cinquanta Princeton. Furono istituiti vari premi matematici, a partire dalla medaglia Fields (1936) e il premio Wolf per la matematica (1978), mentre manca il premio Nobel per la matematica.\nIn questo secolo si vide una moltiplicazione di teoremi e scoperte matematiche. Per stabilire delle linee guida, David Hilbert (1862-1947) in un congresso del 1900 enunci\u00f2 23 problemi che avrebbero dovuto fare da guida nella matematica novecentesca. Molti di questi problemi sono stati risolti, positivamente o negativamente, ma restano aperti l'ottavo e il dodicesimo. Hilbert fu un matematico di prim'ordine. Dimostr\u00f2 il teorema di finitezza e studi\u00f2 le equazioni integrali introducendo gli spazi di Hilbert. La sua opera pi\u00f9 importante fu comunque un'assiomatizzazione completa e rigorosa della geometria ottenuta nel suo Grundlagen der Geometrie.\nTeoria degli insiemi.\nNel 1901 invece Bertrand Russell (1872-1970) espose, in una lettera a Frege, il cosiddetto paradosso di Russell che metteva in discussione la sua formulazione della teoria degli insiemi e dunque della matematica. Questa scoperta port\u00f2 Ernst Zermelo e Adolf Fraenkel a riformulare la teoria su base assiomatica: il cosiddetto sistema di assiomi di Zermelo-Fraenkel. Solitamente a questi viene aggiunto anche l'assioma della scelta senza il quale non si possono dimostrare alcuni importanti teoremi (il sistema risultante \u00e8 solitamente chiamato ZFC). L'indipendenza di questo assioma dal sistema di Zermelo-Fraenkel \u00e8 stata provata da Paul Cohen nel 1963. Anche Russell cerc\u00f2 parallelamente di rifondare la matematica su degli assiomi. Insieme a Alfred North Whitehead scrisse il monumentale \"Principia Mathematica\". Il \"fallimento\" di queste impostazioni assiomatiche (inclusa quella tentata da Giuseppe Peano) fu decretato nel 1931 da Kurt G\u00f6del (1906-1978) con il suo famoso teorema di incompletezza, secondo il quale in ogni sistema assiomatico coerente esistono proposizioni indecidibili (che non possono essere n\u00e9 dimostrate n\u00e9 confutate). Lo sgomento causato dal teorema aument\u00f2 quando G\u00f6del e Cohen dimostrarono che l'ipotesi del continuo \u00e8 indipendente dal sistema di assiomi di Zermelo-Fraenkel.\nAnalisi.\nIn analisi Henri Lebesgue riformul\u00f2 nel 1902 il concetto di integrale introducendo la misura di Lebesgue (integrale di Lebesgue). Ci\u00f2 comporta un ampliamento della classe delle funzioni integrabili rispetto alla definizione data da Riemann. Furono poi introdotte funzioni improprie come la funzione gradino di Heaviside e la funzione delta di Dirac. Tramite il concetto di distribuzione Laurent Schwartz estese il concetto di derivata alle funzioni integrabili secondo Lebesgue. Abraham Robinson defin\u00ec i numeri iperreali, estensione di quelli reali con cui diede vita alla cosiddetta Analisi non standard che recupera, definendoli in modo rigoroso, molti dei concetti intuitivi usati da Leibniz come quello di infinitesimo. Successivamente furono introdotti i numeri surreali.\nAlgebra.\nErnst Steinitz apport\u00f2 importanti contributi all'algebra e allo studio dei campi. Ci\u00f2 port\u00f2 a una classificazione dei campi algebricamente chiusi. La classificazione dei gruppi semplici finiti fu invece pi\u00f9 difficoltosa. Daniel Gorenstein annunci\u00f2 il programma per la loro classificazione nel 1972. Questa tenne impegnati un centinaio di matematici, tra cui John Conway (1937-2020), fino al 1985, anno in cui fu completata. Durante questa classificazione fu anche trovato il \"Mostro\", un gruppo semplice costituito da circa formula_8 elementi. Si \u00e8 scoperto poi che le strutture algebriche hanno molta importanza nella fisica delle particelle.\nTopologia.\nUno dei campi di studio principali del secolo fu la topologia. Nel 1910 Luitzen Brouwer dimostr\u00f2 l'importante teorema del punto fisso. Si iniziarono a studiare le superfici minime ottenendo risultati importanti come la risoluzione del problema di Plateau. In topologia differenziale, John Milnor scopr\u00ec che una variet\u00e0 topologica pu\u00f2 ammettere pi\u00f9 strutture differenti come variet\u00e0 differenziale. Stephen Smale risolse la congettura di Poincar\u00e9 per tutte le dimensioni superiori a 5. La dimostrazione fu quindi estesa in dimensione 5, e in dimensione 4 da Michael Freedman all'inizio degli anni 80. Nello stesso periodo William Thurston introdusse nuove prospettive geometriche nello studio delle variet\u00e0 tridimensionali, culminanti nella Congettura di geometrizzazione. Nel ventesimo secolo ci si interess\u00f2 anche alla Teoria dei nodi, e si cerc\u00f2 di classificarli introducendo nuovi invarianti.\nTeoria dei numeri.\nAnche la teoria dei numeri ricevette un grande impulso. Srinivasa Ramanujan (1887-1920) dimostr\u00f2 molti importanti teoremi e formule. Tra queste molte che consentono di calcolare pi e la funzione di partizione. Introdusse la funzione mock theta. Aleksandr Gel'fond dimostr\u00f2 il teorema di Gel'fond, risolvendo parzialmente la congettura sui numeri trascendenti contenuta nel settimo problema di Hilbert. Atle Selberg (1917-2007) e Paul Erd\u0151s (1913-1996) dettero nel 1949 una dimostrazione elementare del teorema dei numeri primi. Erd\u00f6s fu un matematico molto prolifico. Oper\u00f2 soprattutto in teoria dei numeri, calcolo combinatorio e teoria dei grafi ottenendo risultati importanti. In suo onore i matematici hanno definito il numero di Erd\u0151s. Nel 1994, dopo anni di lavoro, Andrew Wiles dimostr\u00f2 l'Ultimo teorema di Fermat. La sua dimostrazione usa molte tecniche di algebra moderna. Alcuni di questi strumenti erano stati oggetto di lavoro di Andr\u00e9 Weil, un matematico che si era interessato di equazioni diofantee, curve ellittiche e gruppi di Lie.\nGeometria.\nIn geometria, dopo la classificazione dei 230 gruppi di simmetria spaziali e dei 7 lineari, furono classificati i 17 tipi di simmetrie planari e si inizi\u00f2 a studiare le tassellature. Roger Penrose scopr\u00ec la tassellatura di Penrose che copre il piano in modo aperiodico. Alain Connes svilupp\u00f2 la geometria non commutativa. Due importanti congetture sono state risolte usando in modo massiccio il computer: la congettura di Keplero (1998) riguardante gli impacchettamenti sferici e il Teorema dei quattro colori (1976) secondo il quale ogni mappa pi\u00f9 essere colorata senza che due regioni confinanti abbiano lo stesso colore usando soltanto 4 colori. L'uso del computer \u00e8 stato fondamentale nello studio dei frattali, curve dotate di area finita e perimetro infinito che non hanno dimensione intera. Questo studio, iniziato all'inizio del secolo da Gaston Julia (insieme di Julia) e Helge von Koch (curva di Koch) e incagliatosi per le difficolt\u00e0 di calcolo fu ripreso da Beno\u00eet Mandelbrot (1924-2010) negli anni ottanta. Si deve a Mandelbrot la definizione degli oggetti frattali, fra questi il famoso insieme di Mandelbrot, oltre alle applicazioni in vari campi, fra cui l'economia.\nInformatica.\nAlan Turing (1912-1954), considerato uno dei padri dell'informatica, introdusse idee fondamentali per il successivo nascere di questa materia. Introdusse i concetti di macchina di Turing e Test di Turing. I suoi lavori sono alla base dell'Intelligenza artificiale. Durante la Seconda guerra mondiale aiut\u00f2 gli alleati a decifrare i messaggi in codice nazisti. Dopo la guerra, in quanto omosessuale, fu costretto a subire una cura ormonale che lo port\u00f2 al suicidio. John von Neumann (1903-1957), una figura dominante nella matematica novecentesca, invece introdusse l'importante concetto di architettura di von Neumann e studi\u00f2 la possibilit\u00e0 di una macchina autoreplicante. Successivamente George Dantzig introdusse il metodo di programmazione lineare chiamato metodo del simplesso. Claude Shannon svilupp\u00f2 la teoria dell'informazione. Grazie alla sua analisi del gioco degli scacchi oggi i computer possono vincere giocando a scacchi con dei campioni.\nTeoria dei giochi ed economia.\nA Von Neumann, ed in buona parte anche a Morgenstern, si deve anche lo sviluppo della teoria dei giochi. La teoria dei giochi si occupa della modellizzazione di una situazione di interazione strategica ed analizza quali possano essere le strategie migliori da utilizzare. Tra i pi\u00f9 importanti lavori di von Neumann in questo campo c'\u00e8 la dimostrazione del teorema di minimax. Successivamente John Nash (1928-2015) introdusse il concetto fondamentale di equilibrio di Nash, importante anche in economia. Strettamente connessa alla teoria dei giochi \u00e8 la trattazione matematica dell'economia gi\u00e0 iniziata negli ultimi anni del secolo precedente. Nel secondo dopoguerra vi \u00e8 stato uno straordinario sviluppo dei metodi matematico-formali in economia, in particolare utilizzando la teoria dei giochi: fra i risultati pi\u00f9 significativi, il teorema di esistenza dell'equilibrio economico generale, dimostrato da Kenneth Arrow e G\u00e9rard Debreu.\nAndrey Nikolaevich Kolmogorov riusc\u00ec, facendo ricorso alla misura di Lebesgue, ad assiomatizzare il calcolo delle probabilit\u00e0. Von Neumann invece assiomatizz\u00f2 la meccanica quantistica. Nel ventesimo secolo si inizi\u00f2 ad analizzare matematicamente la struttura del linguaggio. Axel Thue defin\u00ec in termini matematici il concetto di grammatica. Noam Chomsky classific\u00f2 invece i vari tipi di linguaggi in base al tipo di produzioni grammaticali permesse.\nEdward Norton Lorenz, studiando metodi per la previsione del tempo atmosferico, scopr\u00ec il cosiddetto attrattore di Lorenz, dando cos\u00ec inizio alla teoria del caos. Questa studia i sistemi caotici, quei sistemi, cio\u00e8, in cui piccole variazioni delle condizioni iniziali portano a variazioni consistenti nel tempo. La teoria ha importanti applicazioni nella meteorologia.\nFilosofia matematica.\nNel novecento si crearono due scuole di pensiero opposte riguardo al significato della matematica. I realisti (Kurt G\u00f6del) credono che le entit\u00e0 matematiche in qualche modo \"esistano\" e che le verit\u00e0 matematiche siano verit\u00e0 assolute. Invece i formalisti (David Hilbert) credono che gli enunciati matematici siano in realt\u00e0 conseguenze di alcuni assiomi e regole deduttive e che gli enunciati matematici non abbiano una validit\u00e0 assoluta ma limitata al sistema preso in considerazione.\nSi crearono poi le scuole di pensiero costruttivista e intuizionista. Queste correnti di pensiero rigettano alcuni principi matematici come il principio del terzo escluso e l'infinito attuale (e di conseguenza tutti gli algoritmi infiniti). L'intuizionismo, sviluppato da Luitzen Brouwer, in particolare sostiene che i principi fondamentali della matematica siano nella intuizione individuale e nella mente del matematico.\nXXI secolo.\nA imitazione dei problemi di Hilbert, nel 2000 l'Istituto matematico Clay ha compilato una lista di sette problemi per il millennio, offrendo un milione di dollari per la risoluzione di ciascuno di essi. L'unico ad essere stato risolto di questi \u00e8 la congettura di Poincar\u00e9; essa \u00e8 stata dimostrata nel 2006 da Grigori Perelman, il quale ha per\u00f2 rifiutato il premio e la medaglia Fields. Tra i problemi del millennio vi sono anche alcuni problemi matematici tutt'oggi (2022) irrisolti come l'Ipotesi di Riemann e il problema P contro NP. Restano ancora irrisolte anche la congettura di Goldbach e la congettura dei numeri primi gemelli."}
{"id": "419426", "revid": "14002", "url": "https://it.wikipedia.org/wiki?curid=419426", "title": "San Giacomo il Minore", "text": ""}
{"id": "419429", "revid": "405275", "url": "https://it.wikipedia.org/wiki?curid=419429", "title": "Dromone", "text": "Il dromone fu un tipo di nave usata nell'antichit\u00e0 nel Mar Mediterraneo. Pu\u00f2 essere considerato il tipo di nave di congiunzione nella linea evolutiva che va dalle \"poli\u00e9ri\" di epoca ellenistica alle navi latine del II secolo e alle galee medievali.\nStoria.\nLe prime menzioni storiche e letterarie della nave mediterranea chiamata dromone (in gr.: \"\u03b4\u03c1\u03cc\u03bc\u03c9\u03bd,\" corridore) risalgono al V - VI sec. d.C.: questa nave \u00e8 citata nelle \"Variae\" dello storico romano Cassiodoro; in un papiro ravennate del V secolo (secondo J. H. Pryor); nel \"Bellum Vandalicum\" dallo storico bizantino Procopio da Cesarea. \nIl dromone nacque come imbarcazione leggera e veloce, una mon\u00e9re, caratterizzata principalmente dal passaggio dalla vela quadra a quella latina, dal ponte coperto sopra i banchi di voga e dall'innalzamento del rostro sopra la linea di galleggiamento. I dromoni furono impieganti anche lungo il Po, sappiamo che Teodorico utilizz\u00f2 molti dromoni nell'assedio di Ravenna e, nel 590, l'esarca bizantino Smaragdo invi\u00f2 una flottiglia di dromoni per assediare il re longobardo Autari a Pavia. \nDal VII al XII sec divenne una grossa imbarcazione di linea, una bireme con 25 banchi di voga per ordine di rematori per parte. Aveva due ordini di rematori: uno sotto e uno sopra il ponte. \nNell'ordine superiore, nei dromoni maggiori, vogavano due rematori per remo. Quindi in totale poteva avere fino a 150 rematori. \nDescrizione.\nIl fondo della nave era appiattito e terminava con una brusca curvatura all'altezza della linea \u2013 analoga a quella che nelle galee venete verr\u00e0 denominata \"paraschuxula\" - dove si innalzava la fiancata. Lo scafo era piuttosto tozzo. A prua si protendeva uno sperone, che era posto molto pi\u00f9 in alto dei rostri delle navi di epoca ellenistica, quindi in grado di danneggiare i banchi di voga delle navi nemiche. A poppa si trovavano due governali, uno per lato, e una struttura ad 'ali' che si innalzavano lateralmente e pi\u00f9 in alto del castello. \nPresentava due castelli, uno a poppa, e uno a prua sul quale era collocata un'arma per lanciare il \"fuoco greco\", miscela presumibilmente a base di nafta, alcol, nitrato d'ammonio e zolfo, che prendeva fuoco quando veniva a contatto con l'aria o l'acqua."}
{"id": "419431", "revid": "1573940", "url": "https://it.wikipedia.org/wiki?curid=419431", "title": "Papilionidae", "text": "I Papilionidi (Papilionidae ) sono una famiglia di farfalle grandi e multicolori, che comprende circa 600 specie. Sebbene la maggior parte vivano alle latitudini tropicali e temperate, altre sono presenti in tutti i continenti (ad eccezione dell'Antartide). Alcune di queste, in particolare del genere \"Parnassius\", possono volare ad altezze notevoli. Tra le specie del genere \"Ornithoptera\", diffuse nel sud-est asiatico e in Australasia, \"Ornithoptera alexandrae\" (anche conosciuta come \"Troides alexandrae\") \u00e8 la pi\u00f9 grande farfalla diurna esistente (fino a 31\u00a0cm di apertura alare nelle femmine).\nDescrizione.\nLe papilionidi si distinguono per alcune caratteristiche morfologiche peculiari.\nAdulto.\nIl nome comune \"coda di rondine\" si riferisce a due estensioni dei bordi delle ali posteriori che assomiglia ad una coda che si riscontra in varie papilionidi. La loro funzione non \u00e8 ancora chiara, ma alcuni studi genetici hanno suggerito che si tratta di un carattere recessivo monofattoriale. Inoltre posseggono un dimorfismo (o ancor meglio dicroismo) sessuale.\nLa seconda vena anale dell'ala anteriore dell'adulto si estende fino al margine dell'ala e non converge con la prima vena anale. In tutte le altre famiglie di farfalle le vene 1A and 2A si fondono e la 2A non raggiunge il margine dell'ala.\nL'ala posteriore presenta una sola nervatura anale ed un margine interno pronunciatamente concavo, tanto che quando le ali sono aperte, \u00e8 possibile vedere uno spazio tra queste e il corpo dell'insetto.\nGli scleriti cervicali si uniscono dietro il collo.\nInoltre sono privi di ocelli e di frenulo e hanno proboscide ben sviluppata, palpi mascellari atrofici.\nLe antenne sono abbastanza corte e dotate di una forte clava curvata verso il basso.\nLe zampe sono tutte e sei sviluppate completamente in entrambi i sessi (a differenza di quanto si riscontra in altre famiglie come i Satyridae) e terminano con unghie semplici; si nota una epifisi nella tibia anteriore.\nGli Apollo, rappresentanti della sottofamiglia Parnassiinae, mostrano un volo notevolmente lento e faticoso, tant'\u00e8 che la maggior parte del periodo di veglia viene impiegata per scaldarsi sul terreno e suggere nettare. Le femmine di queste specie presentano, dopo l'accoppiamento, una sorta di borsa cornea adesa all'addome, detta sphragis, che ha lo scopo di impedire copule successive.\nI Macaoni (sottofamiglia Papilioninae) riescono invece ad avere migliore capacit\u00e0 di volo.\nUova.\nLe uova sono emisferiche.\nLarva.\nI bruchi, in genere glabri, sono provvisti di un organo erettile biforcato, dietro la nuca, conosciuto come osmeterium, che pu\u00f2 espellere un secreto dall'odore nauseante; esso \u00e8 invaginato nel I segmento toracico. Quando il bruco \u00e8 molestato, sposta la testa all'indietro e alza l\u2019\"osmeterium\" in modo da dissuadere il predatore. Poich\u00e9 l'osmeterium produce un forte odore nauseabondo, alcuni ritengono sia un apparato difensivo, altri invece sostengono che sia adibito ad espellere sostanze tossiche assunte dalle piante. \nLe larve utilizzano per nutrirsi piante appartenenti alle: Aristolochiaceae, Annonaceae, Lauraceae, Apiaceae e Rutaceae.\nPupa.\nNei Macaoni la pupa o crisalide \u00e8 attaccata al substrato (foglie di piante ospiti o altro) tramite il cremaster e sostenuta da una cintura sericea.\nNegli Apollo e nella Polissena (trib\u00f9 Zerynthiini) la pupa si trova invece avvolta in un sottile bozzolo sul terreno.\nDistribuzione e habitat.\nIl taxon \u00e8 presente con circa 600 specie nel mondo, distribuite soprattutto nelle zone verdi delle regioni tropicali. Solo 19 specie si trovano in Europa, di cui 8 sono in Italia, con il solo endemismo sardo (e corso) di \"Papilio hospiton\".\nTassonomia.\nLa famiglia Papilionidae comprende 4 sottofamiglie (una delle quali estinta), suddivise in 7 trib\u00f9, a loro volta suddivisibili in 26 generi e circa 600 specie:\nI rapporti filogenetici tra le varie sottofamiglie e trib\u00f9 sono riassunti in questo cladogramma :\nAlcune specie.\nLe farfalle di questa famiglia diffuse in Italia sono:"}
{"id": "419432", "revid": "1806780", "url": "https://it.wikipedia.org/wiki?curid=419432", "title": "Mortimer (famiglia)", "text": "La famiglia Mortimer fu nel Medioevo una potente casata delle Marche gallesi, che aveva il suo punto focale nel castello di Wigmore, nell'Herefordshire, e i suoi membri ebbero il titolo di conte a partire dal XIV secolo.\nOrigini.\nIl nome Mortimer deriva dal paese di Mortemer (\"Morte-mer-en-Brai\") nell'alta Normandia.\nIl capostipite del casato, Roger \"\"Filius Episcopi\" (figlio di Hugues I, vescovo di Coutances), ne adott\u00f2 il nome dopo che riusc\u00ec ad ottenerne il castello da William FitzOsbern, I conte di Hereford per i servizi resi a fianco del duca di Normandia, Guglielmo il Conquistatore.\nTrasferitasi in Inghilterra al seguito di Guglielmo il Conquistatore, la famiglia Mortimer fu a lungo la signoria feudale di Wigmore. Si trova nel Domesday Book tra quelle a reddito medio (la baronia inglese rendeva tra le 200 e le 400 libbre annue).\nDurante i regni di Guglielmo II e Enrico I, con Ranulph de Mortimer, era una delle famiglie che avevano ancora importanti feudi in Normandia e, inizialmente, era annoverata tra i sostenitori di Roberto II Cosciacorta.\nAscesa ed estinzione del casato.\nIl casato dei Mortimer assurse lentamente al potere, grazie alla fedelt\u00e0 mostrata alla nascente dinastia dei Plantageneti, che gli diede terre e titoli. \nRuggero Mortimer, I conte di March, dal 1327 fu l'amante della regina madre, Isabella di Francia e per tre anni resse le sorti (re senza corona) del regno d'Inghilterra, divenendo l'uomo pi\u00f9 ricco d'Inghilterra.\nTuttavia successivamente venne arrestato, accusato di tradimento e, prima di essere giustiziato per impiccagione, venne destituito di tutte le cariche e i titoli che aveva, per cui tutta la sua famiglia venne a trovarsi in una situazione di profondo disagio.\nSuo nipote Ruggero Mortimer, II conte di March, riusc\u00ec a riconquistare buona parte dei possedimenti persi e a diventare il connestabile dell'esercito inglese per l'invasione della Francia, dal 1359 fino alla morte.\nEdmondo Mortimer, III conte di March, spos\u00f2 Filippa Plantageneta, nipote di re Edoardo III; con questo matrimonio, il casato dei Mortimer si trov\u00f2 ad essere molto vicino al trono inglese.\nIl figlio Ruggero Mortimer, IV conte di March, come il padre lord luogotenente d'Irlanda, fu designato da re Riccardo II, senza discendenza, quale erede al trono d'Inghilterra.\nMa quando Riccardo II fu deposto nel 1399, le rivendicazioni dei Mortimer furono ignorate e il potere and\u00f2 a Enrico di Lancaster.\nQueste pretese furono poi trasmesse nel 1425, all'estinzione del ramo maschile dei Mortimer, al casato di York. Da tutto ci\u00f2, alla fine, scatur\u00ec la Guerra delle due rose.\nGenaologia.\nQui si riporta la linea principale della famiglia:"}
{"id": "419441", "revid": "767487", "url": "https://it.wikipedia.org/wiki?curid=419441", "title": "Treason Act 1702", "text": "Il Treason Act 1702 (1 Anne stat. 2 c. 21) fu un decreto del Parlamento inglese passato per assicurare la successione al trono inglese precedentemente stabilita dall'Act of Settlement del 1701.\nIl decreto stabiliva che era alto tradimento (e quindi punibile con la morte) ostacolare la successione al trono di una persona designata alla successione dopo la morte del re.\nIl decreto fu passato dal Parlamento inglese ma fu pi\u00f9 tardi esteso alla Scozia nel 1708, in seguito agli Acts of Union 1707 dei 2 regni il precedente anno.\nNel 1998 la pena di morte fu abolita e la pena massima divenne l'ergastolo"}
{"id": "419442", "revid": "1566286", "url": "https://it.wikipedia.org/wiki?curid=419442", "title": "Austin Goh", "text": "Negli anni '70 si trasferisce a Londra, dove fonda la sua prima scuola. In seguito ne apr\u00ec altre in vari paesi europei. \nIl suo maestro di Wing Chun \u00e8 stato Lee Shing, allievo di Chan Wah Shun (maestro di Yip Man).\n\u00c8 presidente del Ying Woo Athletic Association."}
{"id": "419444", "revid": "125426130", "url": "https://it.wikipedia.org/wiki?curid=419444", "title": "Basilica di Sant'Ambrogio", "text": "La basilica di Sant'Ambrogio (\"basilega de Sant Ambroeus\" in dialetto milanese), il cui nome completo \u00e8 basilica romana minore collegiata abbaziale prepositurale di Sant'Ambrogio (nome originario paleocristiano basilica martyrum), \u00e8 una delle pi\u00f9 antiche chiese di Milano. Si trova in piazza Sant'Ambrogio e rappresenta non solo un monumento dell'epoca paleocristiana e romanica, ma anche un punto fondamentale della storia milanese e della Chiesa ambrosiana. \u00c8 tradizionalmente considerata la seconda chiesa per importanza della citt\u00e0 dopo il Duomo di Milano. Insieme alla \"basilica prophetarum\", alla \"basilica apostolorum\" ed alla \"basilica virginum\", la \"basilica martyrum\" \u00e8 annoverata tra le quattro basiliche ambrosiane, ovvero quelle fatte costruire da sant'Ambrogio.\nEdificata tra il 379 e il 386 in epoca romana tardoimperiale per volere del vescovo di Milano Ambrogio, nell'epoca in cui la citt\u00e0 romana di \"Mediolanum\" (la moderna Milano) fu capitale dell'Impero romano d'Occidente (ruolo che ricopr\u00ec dal 286 al 402), venne quasi totalmente ricostruita assumendo l'aspetto definitivo tra il 1088 e il 1099. Della chiesa originale paleocristiana del IV secolo la nuova basilica dell'XI secolo eredit\u00f2 scrupolosamente la pianta: tre navate absidate senza transetto con quadriportico antistante. Il suo complesso architettonico \u00e8 composto dal monastero di Sant'Ambrogio, dalla canonica di Sant'Ambrogio, dalla chiesa di San Sigismondo e dalla basilica. \u00c8 una delle basiliche paleocristiane di Milano.\nNotevoli, da un punto di vista artistico, sono il portale dell'ingresso principale della basilica, che \u00e8 caratterizzato da una minuziosa decorazione a rilievo, l'altare di Sant'Ambrogio, realizzato tra l'824 e l'859 da Vuolvino su commissione dell'arcivescovo di Milano Angilberto II e avente un prezioso paliotto aureo in rilievo con pietre incastonate su tutti e quattro i lati, il ciborio di epoca ottoniana, che si poggia su quattro colonne in porfido rosso e che presenta, sulle quattro facce, altorilievi in stucco, nonch\u00e9 il catino absidale, che \u00e8 decorato da un mosaico che risale all'XI secolo, e il sacello paleocristiano di San Vittore in ciel d'oro, che risale al V secolo e che ha una volta completamente decorata da foglia d'oro. Il sacello di San Vittore in ciel d'oro ha le pareti laterali ricoperte da un mosaico dove sono raffigurati sei santi, tra cui sant'Ambrogio; quest'ultima \u00e8 la pi\u00f9 antica raffigurazione conosciuta del santo milanese.\nStoria.\nL'antica basilica paleocristiana.\nLa basilica di Sant'Ambrogio, il cui nome completo \u00e8 \"basilica romana minore collegiata abbaziale prepositurale di Sant'Ambrogio\", \u00e8 stata edificata tra il 379 e il 386 in epoca romana tardoimperiale per volere del vescovo di Milano Ambrogio, nel periodo in cui la citt\u00e0 romana di \"Mediolanum\" (la moderna Milano) fu capitale dell'Impero romano d'Occidente (ruolo che ricopr\u00ec dal 286 d.C. al 402 d.C.), venendo costruita fuori dalle mura romane di Milano, non lontano da Porta Vercellina romana, in una zona in cui erano stati sepolti i cristiani martirizzati dalle persecuzioni romane.\nQueste sepolture diedero origine a un cimitero \"ad martyres\" (non lontano sorgeva anche il mausoleo imperiale di San Vittore al Corpo, il cui nome richiama questo cimitero). Per questa presenza la basilica venne dedicata ai martiri, da cui il nome originario paleocristiano \"basilica martyrum\": lo stesso Ambrogio vi ripose le reliquie dei santi martiri Gervasio e Protasio. Sant'Ambrogio stesso vi venne sepolto (397) e molto anni dopo, tra il IX e il XI secolo, la basilica cambi\u00f2 nome assumendo quello attuale.\nCon sant'Ambrogio inizi\u00f2 infatti un programma di costruzione di basiliche dedicate alle varie categorie di santi: una basilica per i profeti (la \"basilica prophetarum\", in seguito ridenominata basilica di San Dionigi), una per gli apostoli (la \"basilica apostolorum\", che poi prese il nome di basilica di San Nazaro in Brolo), una per i martiri (la \"basilica martyrum\", che divenne in seguito la basilica di Sant'Ambrogio), una per le vergini (la \"basilica virginum\", ridenominata poi basilica di San Simpliciano). Erano infatti dedicate ciascuna ad una diversa famiglia di santi, dato che non esisteva ancora l'usanza di intitolare le chiese a un solo santo. Queste quattro basiliche sono conosciute con il nome di \"basiliche ambrosiane\".\nLa basilica attuale rispetta scrupolosamente la pianta dell'antica basilica paleocristiana voluta da Ambrogio: tre navate absidate senza transetto con quadriportico antistante. La basilica paleocristiana possedeva un tetto di legno, con la parte centrale a doppio spiovente e le due parti laterali a spiovente singolo. Dell'antica basilica paleocristiana, oltre alla pianta, \u00e8 rimasto molto poco: una base di una colonna della navata sinistra, l'ornato della porta d'ingresso, che \u00e8 conservato al Museo diocesano di Milano, il sarcofago di Stilicone, le colonne che sorreggono il ciborio sopra l'altare e i resti della decorazione del coro, oggi conservate presso l\"antiquarium\" del Tesoro della basilica.\nLe prime modifiche la basilica le sub\u00ec nel V secolo, quando era vescovo di Milano Lorenzo I di Milano, che decise di elevare il pavimento del presbiterio dotandolo di lastre di marmo accostate con la tecnica di \"opus sectile\" e di realizzare due cappelle funerarie absidate, una della quali \u00e8 il sacello di San Vittore in ciel d'oro, che \u00e8 giunto sino a noi.\nNel 784 l'arcivescovo di Milano Pietro I fond\u00f2 un'abbazia benedettina, approvata da Carlo Magno nel 789. A questa fu aggiunta una canonica, che doveva servire le necessit\u00e0 della comunit\u00e0 laica della citt\u00e0. Il vescovo Angilberto II (824-859) fece aggiungere una grande abside, preceduta da un ambiente sovrastato da volta a botte, sotto il quale si svolgevano le funzioni liturgiche. Nello stesso periodo, il catino dell'abside venne decorato da un grande mosaico ancora esistente, il \"Redentore in trono tra i martiri Protasio e Gervasio e con gli arcangeli Michele e Gabriele\", corredato da due episodi della vita di Sant'Ambrogio. A questo periodo risale il campanile di destra (quello pi\u00f9 basso) ispirato a quello della Basilica di San Pietro a Roma costruito qualche tempo prima. Al ciborio, di epoca ottoniana, vennero aggiunti quattro fastigi con timpano, decorati con stucchi nel X secolo ed ancora eccellentemente conservati. Sotto il ciborio venne collocato l'altare di Sant'Ambrogio, capolavoro dell'oreficeria carolingia, in oro, argento, pietre preziose e smalti, quale vistoso segnale della presenza delle reliquie dei santi, collocate al di sotto dell'altare stesso e visibili da una finestrella sul lato posteriore.\nIl rifacimento in stile romanico.\nLa basilica ha preso il definitivo aspetto tra il 1088 e il 1099 quando, sulla spinta del vescovo Anselmo III da Rho, venne radicalmente ricostruita secondo gli schemi dell'architettura romanica. Venne mantenuto l'impianto a tre navate (senza transetto) e tre absidi corrispondenti, oltre al quadriportico, anche se ormai quest'ultimo non serviva pi\u00f9 a ospitare i catecumeni, trasformandosi in luogo di riunione. Tra il 1128 e il 1144 venne innalzato il secondo campanile, quello pi\u00f9 alto a sinistra della facciata, detto dei canonici. Il tiburio fu aggiunto verso la fine del XII secolo ma croll\u00f2 ben presto (6 luglio 1196): venne subito ricostruito, con la particolare conformazione esterna caratterizzata da gallerie con archetti pensili su due registri sovrapposti. \nIl 4 agosto del 1258 la basilica divenne teatro della pace di Sant'Ambrogio, che pose fine alle lotte intestine del Comune di Milano tra nobili (\"Commune militum\") e popolo (\"Commune populi\").\nIn epoca altomedioevale la basilica divenne la sede tradizionale dove avveniva l'incoronazione a re d'Italia degli imperatori del Sacro Romano Impero. Si ritiene che l'origine di questa tradizione risalga al 961, quando l'arcivescovo Valperto consacr\u00f2 re d'Italia Ottone I nella basilica ambrosiana, prima di ottenere da papa Giovanni XII l'incoronazione imperiale, come narra il cronista milanese Landolfo Seniore. Il rito prevedeva che la cerimonia avvenisse il giorno dell'Epifania con la celebre corona ferrea che veniva posta sul capo del re d'Italia. Fra i suoi successori, furono incoronati nella basilica di Sant'Ambrogio Corrado di Lorena nel 1093 dall'arcivescovo Anselmo III, Ottone IV di Brunswick nel 1209, Enrico VII di Lussemburgo nel 1311 e Carlo IV di Lussemburgo, con testimone Francesco Petrarca, nel 1355.\nLa basilica era anche la sede in cui si effettuava l'investitura dei nuovi cavalieri, detti per questo motivo militi di Sant'Ambrogio.\nInizialmente furono i Benedettini ad occuparsi dell'amministrazione della basilica e fu per loro conto che Donato Bramante nel 1492 ottenne l'incarico di progettare la nuova canonica, ricostruendo alcune parti del monastero, risistemando la disposizione delle cappelle nella basilica e realizzando i chiostri di Sant'Ambrogio. I Benedettini rimasero sino al 1497 quando vennero sostituiti dai Cistercensi dell'abbazia milanese di Chiaravalle, che promossero numerose iniziative culturali, tra cui l'apertura al pubblico della grande biblioteca monastica.\nGli ultimi secoli.\nLa situazione rimase pressoch\u00e9 invariata sino al 1799 quando, dopo i fermenti della Rivoluzione francese, la Repubblica Cisalpina decise di sopprimere il capitolo della basilica ed instaurarvi un ospedale militare; al termine della dominazione napoleonica, con la restaurazione austriaca, la basilica venne riaperta al culto ed il capitolo dei canonici venne ripristinato.\nNella basilica di Sant'Ambrogio \u00e8 ambientato il primo atto de \"I Lombardi alla prima crociata\", quarta opera di Giuseppe Verdi, composta su libretto di Temistocle Solera e andata in scena al Teatro alla Scala l'11 febbraio 1843. Nel XIX secolo il poeta e patriota Giuseppe Giusti scrisse la poesia \"Sant'Ambrogio\", edificio religioso definito \"quel vecchio, l\u00e0, fuori di mano\". Poco meno di un secolo dopo, nel 1929, la basilica fu fonte di ispirazione per la costruzione della \"Royce Hall\" dell'Universit\u00e0 della California di Los Angeles, la cui facciata richiama quella della basilica di Sant'Ambrogio.\nMonsignor Gerolamo Comi, primo prevosto-abate della basilica, chiese a papa Pio X di restaurare l'antica forma del capitolo locale, composto originariamente da diciotto canonici ordinari e da nove canonici minori (o \"Beneficiati\"). Pio X, il 5 aprile 1908, col breve \"In persona Petri\" restaur\u00f2 il capitolo \"ex integro\", concedendo inoltre ai membri della medesima istituzione il titolo di \"nobili palatini\". Il medesimo breve concesse inoltre allo stemma del capitolo della basilica l'uso dell'aquila a due teste, simbolo e qualifica dell'essere una basilica imperiale col motto \"Dominus Adjutor Meus\".\nLa basilica venne pesantemente colpita dai bombardamenti di Milano del 1943, che distrussero soprattutto la parte esterna del quadriportico, danneggiando la cupola della basilica, il mosaico alle spalle dell'altare ed altre parti esterne della basilica. Negli anni successivi ebbero inizio i restauri, che negli anni cinquanta riportarono la basilica al suo antico splendore.\nLe ricerche archeologiche, collegate ai lavori di scavo per la costruzione di un parcheggio sotterraneo, nell'area accanto alla basilica, e iniziate a partire dal 2005, hanno permesso la scoperta di una novantina di tombe riconducibili al cimitero \"ad martyres\", posto al di fuori delle mura romane di Milano, di et\u00e0 tardo romana (IV - V secolo d.C.), ritrovate a circa 3,5-4 metri di profondit\u00e0; si tratta di sepolture povere, senza corredo o strutture tombali, segnalate dalla presenza di ossa.\nI resti paleocristiani.\nLa chiesa di santa Valeria.\nPoco lontano dalla basilica di Sant'Ambrogio si trovano i resti della chiesa paleocristiana di Santa Valeria, la cui costruzione \u00e8 anteriore al VII secolo. Demolita nel 1786, sorgeva dove in epoca romana era presente il gi\u00e0 citato cimitero \"ad martyres\", ovvero il camposanto dove erano sepolti i cristiani martirizzati dalle persecuzioni romane; nei pressi del cimitero e della chiesa di Santa Valeria fu poi innalzata, come gi\u00e0 accennato, la \"basilica martyrum\", denominazione poi cambiata in \"basilica di Sant'Ambrogio\". Dedicata a santa Valeria, moglie di san Vitale e madre dei santi Gervasio e Protasio, la chiesa aveva dimensioni 7,50 m x 7,25 m ed era caratterizzata da vari ambienti destinati a tombe. Il sito archeologico, che si trova in via Santa Valeria ai numeri civici 3 e 5 e che \u00e8 visitabile su richiesta, \u00e8 costituito dalle fondazioni e da alcuni tratti di muro fuori terra, con le prime costituite da ciottoli e malta e i secondi formati da file di mattoni.\nIl sacello di San Vittore in ciel d'oro.\nRealizzato come cappella a s\u00e9 stante nel V secolo, il sacello di San Vittore in ciel d'oro venne inglobato nella basilica di Sant'Ambrogio solo in seguito. Esempio di architettura e arte paleocristiana, fu edificato per ospitare le salme di san Vittore e successivamente di san Satiro, fratello di sant'Ambrogio morto prematuramente.\nIl sacello di San Vittore in ciel d'oro ha una pianta trapezoidale ed \u00e8 fornito di una cripta. Quando era una piccola cappella indipendente era provvista di un'abside che chiudeva lo spazio rivolto verso l'interno della basilica.\nI muri perimetrali del sacello di San Vittore in ciel d'oro sono costituiti da una parte interna formata da malta e ciottoli e da una parte esterna da file di mattoni. Le decorazioni sono notevoli, su cui spicca la volta totalmente ricoperta da un mosaico che \u00e8 costituito da tessere rivestite d'oro. Al centro del mosaico \u00e8 presente, sempre rappresentato con un mosaico, un busto di san Vittore contornato da un nastro impreziosito da un rubino e arricchito dai frutti delle quattro stagioni. Le pareti laterali sono invece di un blu intenso. Su di esse sono rappresentati sei santi, ovvero sant'Ambrogio, san Gervasio, san Protasio, san Materno, san Nabore e san Felice; quella di sant'Ambrogio \u00e8 la pi\u00f9 antica raffigurazione conosciuta del santo milanese.\nLa cripta di san Satiro.\nCome gi\u00e0 accennato il sacello di San Vittore in ciel d'oro \u00e8 provvisto di uno spazio sotterraneo che \u00e8 chiamato \"cripta di san Satiro\". Un tempo ospitava le salme di san Satiro e di san Vittore. Attualmente ospita alcuni sarcofagi traslati nel IX secolo dalla chiesa di San Vittore al Corpo rappresentando il \"cella memoriae\" di san Satiro e di san Vittore. La cripta di san Satiro, per la maggior parte, \u00e8 stata realizzata nel Medioevo: l'unica parte risalente all'epoca paleocristiana \u00e8 la parete sinistra, che \u00e8 realizzata in mattoni disposti in fila oppure con accostamento \"opus spicatum\".\nArchitettura.\nGeneralit\u00e0.\nIl materiale di costruzione del complesso della basilica di sant'Ambrogio \u00e8 di provenienza locale ed \u00e8 \"povero\", visto che \u00e8 principalmente costituito da mattoni di diversi colori, pietra e intonaco bianco.\nDella chiesa originale paleocristiana del IV secolo, la nuova basilica dell'XI secolo eredit\u00f2 scrupolosamente la pianta: tre navate absidate senza transetto con quadriportico antistante; la pianta interna della basilica \u00e8 longitudinale e (se si escludono le absidi) ha le stesse dimensioni del portico antistante.\nLa basilica di Sant'Ambrogio appare oggi come un caso isolato di modello per il romanico lombardo, poich\u00e9 altri esempi paragonabili (come le cattedrali di Pavia, di Novara e di Vercelli) sono ormai andati distrutti o radicalmente trasformati. Di sicuro fu un esempio per i successivi sviluppi dell'architettura romanica nell'area di influenza lombarda che allora superava i confini regionali moderni, comprendendo anche parti dell'Emilia e del Piemonte.\nRisalente al XII secolo, il tiburio di Sant'Ambrogio divenne un modello per quelli successivamente costruiti nell'area lombarda. Collocato in corrispondenza della quarta campata, ne riveste la cupola; di forma ottagonale, presenta due ordini di logge e decorazioni effettuate con varie disposizioni di mattoni.\nLa pianta.\nLa pianta della basilica di Sant'Ambrogio ha forma rettangolare e presenta la stessa larghezza del quadriportico. L'interno \u00e8 diviso in tre navate che terminano ciascuna con un'abside, con quella centrale che \u00e8 di dimensioni maggiori di quelle laterali, visto che la larghezza della navata centrale \u00e8 circa il doppio di quella delle due navate laterali. La navata centrale \u00e8 composta da quattro campate, con l'ultima che \u00e8 sormontata da una cupola e le altre tre da volte a crociera provviste di costoloni.\nLe due navate laterali sorreggono i matronei e posseggono delle campate che sono la met\u00e0, in larghezza, di quelle della navata centrale. La luce che penetra all'interno della basilica proviene dalle finestre della facciata e dal tiburio, che ha pianta ottagonale. Sotto la cupola si trova il presbiterio impreziosito da un paliotto d'oro che \u00e8 arricchito da pietre preziose. Ai lati della facciata sono presenti due campanili di altezze differenti.\nIl complesso architettonico.\nIl complesso architettonico della basilica di Sant'Ambrogio possiede un volume compatto che \u00e8 alleggerito dalla presenza di due loggiati, uno inferiore e l'altro superiore, e dalle arcate presenti sulla facciata e sul quadriportico. Le logge e le arcate forniscono alla visione d'insieme profondit\u00e0 e chiaroscuro, che incrementano la prospettiva.\nIn particolare la facciata fornisce luminosit\u00e0, mentre i due loggiati forniscono il senso dell'oscurit\u00e0. Il volume, all'interno della basilica, \u00e8 invece fornito dai costoloni delle volte a crociera, mentre la luminosit\u00e0 in chiaroscuro \u00e8 dato dai loggiati interni delle pareti, che danno un colpo d'occhio contraddistinto dal senso dell'oscurit\u00e0.\nIl complesso architettonico \u00e8 composto dal monastero di Sant'Ambrogio, dalla canonica di Sant'Ambrogio, dalla chiesa di San Sigismondo e dalla basilica di Sant'Ambrogio, che fu l'antesignana in Lombardia delle basiliche paleocristiane e delle chiese romaniche, le cui caratteristiche comuni sono la forma longitudinale e la presenza di volte a crociera sorrette da colonne con capitelli decorati ed archi a tutto sesto.\nLa canonica di Sant'Ambrogio, che si trova a sinistra della basilica, possiede un proprio campanile romanico e si sviluppa intorno a un portico, lungo il quale si trovano l'oratorio della Passione e la piccola chiesa di San Sigismondo. Quest'ultima \u00e8 situata di fronte al portico dei canonici, possiede una pianta rettangolare con piccolo portico d'ingresso ed \u00e8 caratterizzata da archi ribassati e da un'abside semicircolare. Il monastero di Sant'Ambrogio, che si trova a destra della basilica e che \u00e8 costituito dai chiostri di Sant'Ambrogio, progettati dal Bramante nel 1497, ospita ora la sede milanese dell'Universit\u00e0 Cattolica del Sacro Cuore.\nLa facciata e il quadriportico.\nLa basilica ha una facciata a capanna larga e schiacciata ed \u00e8 dotata di due logge sovrapposte. I lati della loggia inferiore, che \u00e8 costituita da tre arcate di eguali dimensioni, si congiungono con il portico, che possiede arcate lievemente pi\u00f9 alte. La loggia superiore ha invece arcate che seguono il profilo spiovente del bordo superiore della facciata. Le arcate hanno doppia ghiera, le cornici sono sorrette da archetti pensili analoghi a quelli della facciata, mentre sottili lesene si profilano sulle superfici superiori, dividendole con regolarit\u00e0. Sono anche presenti eleganti arcate sostenute da pilastri fiancheggiati da semicolonne.\nDi fronte alla facciata \u00e8 presente un quadriportico che aveva un tempo la funzione di raccogliere i catecumeni al cospetto della basilica. Tuttavia, dai primi anni dell'XI secolo, i fedeli venivano ormai battezzati fin dalla nascita; per tale motivo suddetto spazio perse la sua funzione originale assumendo un ruolo nuovo, quello di luogo dove si radunavano i cittadini per discutere e per partecipare ad assemblee religiose o civili. Dalla loggia superiore della facciata il vescovo di Milano dava la sua benedizione ai cittadini, mentre le cariche pubbliche potevano interloquire con la folla.\nI campanili.\nIl campanile di destra, detto dei monaci, risale al IX secolo. Quello di sinistra, detto dei canonici, \u00e8 pi\u00f9 alto e risale al XII secolo. Quest'ultimo \u00e8 contraddistinto dalla presenza di archetti pensili e dalla presenza di lesene; la loggia trifora superiore \u00e8 un'aggiunta della fine del XIX secolo.\nL'unico dei due campanili di cui abbiamo documenti che ne testimoniano la costruzione \u00e8 quello dei canonici. Nello specifico, una testimonianza scritta del 1144 cita il 1128 come l'anno del suo completamento. La sua ideazione \u00e8 probabilmente da attribuire allo stesso architetto che ha progettato la basilica, poich\u00e9 riprende in verticale gli stessi concetti del quadriportico, mentre gli ultimi due piani sono stati aggiunti solo nel 1891.\nSempre in base allo stesso documento, il campanile dei canonici venne donato dall'arcivescovo di Milano Anselmo V Pusterla. Originariamente, prima del completamento del 1891, il campanile possedeva una sola campana, che non era originariamente in grado di suonare perch\u00e9 priva di fune.\nLa campana fu resa operativa tra il 1185 e il 1187, quando il campanile fu leggermente rialzato venendo dotato della fune per farla suonare. Nel 1891, con l'aggiunta degli ultimi due piani, il campanile venne dotato di un castello di cinque campane.\nOpere artistiche.\nNotevole, da un punto di vista artistico, \u00e8 il portale dell'ingresso principale della basilica, che \u00e8 caratterizzato da una minuziosa decorazione a rilievo che ha come significato metaforico lo scontro tra il bene e il male, risolto dalla Chiesa grazie alla sua opera di redenzione e salvezza. I soggetti ritratti sul portale sono fitomorfi con influenze classiche; nello specifico, \u00e8 rappresentata una sovrapposizione di nastri che sono impreziositi da raffigurazioni araldiche e zoomorfe.\nIn corrispondenza del tiburio, nell'ultima campata della navata centrale, si trova il presbiterio con, al centro, l'altare di Sant'Ambrogio, realizzato tra l'824 e l'859 da Vuolvino su commissione dell'arcivescovo milanese Angilberto II e avente un prezioso paliotto aureo in rilievo con pietre incastonate su tutti e quattro i lati, celebre opera di oreficeria carolingia. Su di esso \u00e8 raffigurato Angilberto II, in posa di donatore, che \u00e8 incoronato vescovo di Milano da sant'Ambrogio. In origine l'altare ospitava i corpi dei santi Ambrogio, Gervasio e Protasio, in seguito trasferiti nella cripta sottostante. La parte dell'altare pi\u00f9 riccamente decorata \u00e8 quella anteriore, che possiede influenze carolinge e bizantine.\nL'altare \u00e8 sormontato dal ciborio di epoca ottoniana, commissionato dall'arcivescovo di Milano Angilberto II, dal quale prende il nome. Esso poggia su quattro colonne in porfido rosso risalenti alla basilica paleocristiana e presenta, sulle quattro facce, altorilievi in stucco raffiguranti:\nNel catino absidale si trova un mosaico, parzialmente ricostruito dopo i bombardamenti di Milano, che avvennero durante la seconda guerra mondiale, riutilizzando i resti di quello precedente distrutto dalle bombe, che risaliva all'XI secolo. Al centro vi \u00e8 un \"Cristo redentore\" tra i santi Gervasio e Protasio in abiti militari e, ai lati, due scene della vita di sant'Ambrogio, specificatamente quelle legate l'alleanza tra la Chiesa milanese e quella franca, da cui discese un forte legame tra Milano e l'Impero carolingio.\nNotevole \u00e8 anche la decorazione del sacello di San Vittore in ciel d'oro che risale, come gi\u00e0 accennato, al V secolo, in piena epoca paleocristiana. Al centro della volta, che \u00e8 completamente decorata da tasselli rivestiti da fogli d'oro, \u00e8 rappresentato san Vittore. Sulle pareti, come gi\u00e0 accennato, sono invece rappresentati a mosaico sei santi, tra cui sant'Ambrogio; quest'ultima \u00e8 la pi\u00f9 antica raffigurazione conosciuta del santo milanese.\nConservato all'interno del Museo diocesano di Milano \u00e8 l'ornato della porta d'ingresso della basilica paleocristiana, che \u00e8 costituito da quattro formelle raffiguranti la storia di Davide, episodi scelti da sant'Ambrogio. All'interno della basilica, sempre d'epoca paleocristiana, \u00e8 presente il sarcofago di Stilicone, decorato esternamente da episodi della vita di Ges\u00f9 con richiami allegorici della vita di fede.\nParte delle decorazioni del coro a tarsie marmoree della basilica paleocristiana sono conservate presso l\"antiquarium\" del Tesoro della basilica. Sempre presso quest'ultimo \u00e8 esposta una parte della balaustra in marmo che un tempo circondava l'altare della basilica paleocristiana e che era decorata con un motivo geometrico \"a squame\" con il simbolo cristiano dell'Alfa e Omega.\nAbati di Sant'Ambrogio.\nGli abati della basilica di Sant'Ambrogio hanno la prerogativa di essere abati mitrati e di essere ancora oggi insigniti d'ufficio dal Papa, per antichissima concessione mai revocata, del titolo di conti di Limonta e delle Tre Valli che compete loro \"ab antiquo\", insieme al trattamento di \"Eccellenza\". \nSu istanza dell'arcivescovo milanese Luigi Nazari di Calabiana, papa Pio IX, il 23 aprile 1874, col breve pontificio \"Beatissimus Ambrosius\" garant\u00ec alla chiesa di Sant'Ambrogio in Milano la restituzione del titolo di Basilica Minore Romana e concesse al prevosto della medesima l'uso degli abiti pontificali, inclusa la mitra, ma senza l'uso del pastorale. Papa Pio X, il 3 giugno 1904, col breve \"Ecclesiasticos viros\" concesse al prevosto della basilica di Sant'Ambrogio il titolo di abate mitrato assieme all'uso degli abiti pontificali, della croce pettorale, dell'anello vescovile con una sola gemma e del pastorale, prerogative ancora oggi in uso.\nSegue l'elenco degli abati della basilica di Sant'Ambrogio di Milano, di cui si abbia memoria storica:"}
{"id": "419445", "revid": "99185", "url": "https://it.wikipedia.org/wiki?curid=419445", "title": "Antonio Todde", "text": "Detenne il titolo di decano maschile dell'umanit\u00e0 dal 1\u00ba marzo 2001 sino al 3 gennaio 2002, giorno della sua morte.\n\u00c8 attualmente l'italiano di sesso maschile pi\u00f9 vecchio di sempre, nonch\u00e9 uno dei veterani della Prima guerra mondiale deceduti all'et\u00e0 pi\u00f9 avanzata.\nBiografia.\nNato a T\u00ecana, nella provincia di Nuoro, il 22 gennaio 1889, da una famiglia contadina, a 6 anni abbandon\u00f2 prematuramente la scuola. Durante la Prima guerra mondiale venne inizialmente scartato a causa della bassa statura (1,58 m.), ma poi chiamato comunque in servizio sul Carso, dove fu ferito da un cecchino, o da una granata, e trasportato in ospedale. \nTrascorse il resto della sua esistenza prima come servo-pastore, poi come pastore in proprio ed infine come contadino nell'orto di sua propriet\u00e0.\nIl 9 dicembre 2000 gli venne assegnato dal professor Luca Deiana, docente di biochimica clinica all'Universit\u00e0 di Sassari, il titolo di decano maschile dell'umanit\u00e0 da parte del \"Guinness dei primati\", a seguito della revoca definitiva al defunto statunitense Harrison Holcomb, di lui pi\u00f9 giovane di oltre sei mesi. Alle celebrazione per l'avvenimento era presente anche il sindaco di T\u00ecana, Amatore Salis.\nIl 3 gennaio 2002, a meno di 19 giorni dai suoi 113 anni, Antonio Todde spir\u00f2 nella sua casa a causa di un \"collasso cardiocircolatorio in marasma senile\".\nI funerali, avvenuti a partire dalle 15:30 del giorno successivo, videro una grande partecipazione, con il feretro accompagnato dalla figlia femmina 82enne, dai 2 figli maschi di 75 e 67 anni, dai nipoti e dalla sorella 97enne, deceduta nel 2007 a 102 anni.\nValidazione dell'et\u00e0.\nLa validazione dell'et\u00e0 di Antonio Todde \u00e8 stata svolta dal professore di demografia dell'Universit\u00e9 catholique de Louvain Michel Poulain. Tale procedura fu avviata con il rintracciamento del certificato di nascita dell'uomo presso l'Anagrafe del comune di T\u00ecana, il quale affermava che Antonio Todde fosse venuto alla luce alle 6 antimeridiane del giorno 22 di gennaio dal \u00abpecoraio\u00bb Francesco Maria Todde e \u00abdella sua unione con donna non maritata\u00bb. Bench\u00e9 l'assenza del nome della madre nel documento di nascita rappresentasse un punto a sfavore della conferma dell'et\u00e0 del supercentenario, la problematica fu sanata tramite l'utilizzo del certificato di battesimo, il quale affermava fosse figlio della nubile Francesca Angela Deiana. Un altro documento nel quale figurava con la data di nascita \u00e8 il certificato di matrimonio dei genitori, redatto al termine dell'anno 1908; qui era presente insieme a tutti i fratelli e le sorelle. Oltre alla ricostruzione familiare effettuata dal Poulain, \u00e8 stato pi\u00f9 tardi composto un esteso albero genealogico."}
{"id": "419455", "revid": "1305772", "url": "https://it.wikipedia.org/wiki?curid=419455", "title": "Due parole", "text": "Due parole \u00e8 l'album d'esordio della cantautrice italiana Carmen Consoli, pubblicato il 20 febbraio 1996, che vende oltre 15.000 copie in Italia.\nDescrizione.\nIl disco \u00e8 stato registrato e mixato da Allan Goldberg presso lo studio mobile The Music Terminal e prodotto dallo stesso Goldberg e da Francesco Virlinzi, titolare dell'etichetta discografica Cyclope Records, che Carmen aveva conosciuto durante uno dei suoi concerti con il suo precedente gruppo, i Moon Dog's Party.\nNel disco \u00e8 contenuto anche il brano \"Quello che sento\", proposto dall'artista alla sua prima partecipazione al Festival di Sanremo nella categoria \"Giovani\" nel 1996.\nLa canzone \"Amore di plastica\" \u00e8 stata scritta da Carmen in collaborazione con Mario Venuti, che collabora anche con la sua voce nel brano \"La semplicit\u00e0\". Di questo brano \u00e8 stato anche realizzato un videoclip, diretto da Luca Lucini.\nDopo la pubblicazione del disco, Carmen nel 1996 ha partecipato ad importanti manifestazioni musicali in Italia, come il concerto del Primo Maggio a Roma, il Max Generation, il Premio Tenco, il Sonoria e il Premio Recanati.\nTracce.\nTutte le canzoni sono state scritte da Carmen Consoli, eccetto dove indicato"}
{"id": "419461", "revid": "3028844", "url": "https://it.wikipedia.org/wiki?curid=419461", "title": "Roberto D'Angi\u00f2", "text": ""}
{"id": "419479", "revid": "14002", "url": "https://it.wikipedia.org/wiki?curid=419479", "title": "Processo contro Galileo", "text": ""}
{"id": "419480", "revid": "287204", "url": "https://it.wikipedia.org/wiki?curid=419480", "title": "John Atherton", "text": "Biografia.\nStudi\u00f2 all'Universit\u00e0 di Oxford e divenne membro del clero anglicano. Nel 1636 venne nominato vescovo di Lismore e Waterford (in Irlanda). Nel 1640 venne accusato di sodomia con un uomo, John Childe, giudicato e condannato a morte in base al \"Buggery Act\" del 1533. \nSecondo le testimonianze confess\u00f2 la sua colpevolezza prima dell'esecuzione, mentre durante il processo si era dichiarato innocente. Recentemente alcuni storici hanno affermato che John Atherton fu vittima di una cospirazione per screditare lui e i suoi protettori."}
{"id": "419493", "revid": "474175", "url": "https://it.wikipedia.org/wiki?curid=419493", "title": "Santiago Derqui", "text": "\u00c8 stato presidente della Confederazione Argentina dal 5 marzo 1860 al 5 novembre 1861.\nBiografia.\nDerqui studi\u00f2 all'Universit\u00e0 nazionale di C\u00f3rdoba, laureandosi in legge nel 1831. Sempre all'universit\u00e0 divent\u00f2 professore di diritto, quindi di filosofia per poi essere nominato vicepreside. Nel 1845 spos\u00f2 Modesta Garcia de Cossio con cui ebbe tre figli maschi e tre figlie femmine. Fu prima assistente ministro e poi ministro del governo della Provincia di Corrientes guidato da Jos\u00e9 Mar\u00eda Paz e Justo Jos\u00e9 de Urquiza lo invi\u00f2 quindi in Paraguay in missione diplomatica d'affari.\nNel 1854 fu eletto deputato della Provincia di C\u00f3rdoba e Urquiza lo mise a capo del \"Ministero della giustizia, del culto e della pubblica istruzione\", incarico che ricopr\u00ec per sei anni contribuendo allo sviluppo della giovane e emergente nazione. Scaduto il mandato di Urquiza, Derqui sal\u00ec alla presidenza. Dal momento che era originario di C\u00f3rdoba e non di Buenos Aires, ci si aspettava che sotto il suo governo le continue rivolte dei governi provinciali contro quello federale sarebbero terminate.\nDerqui avall\u00f2 la revisione costituzionale che conteneva modifiche che avrebbero favorito Buenos Aires e diede al paese il nome ufficiale di \"Rep\u00fablica Argentina\". Questo fatto, unito ad altre politiche non favorevoli al resto del paese, provocarono un generale malcontento nelle provincie che sfoci\u00f2 nella Battaglia di Pav\u00f3n. Incapace di mantenere la propria autorit\u00e0, Derqui diede le dimissioni e si rifugi\u00f2 a Montevideo. Mentre si trovava in esilio, Bartolom\u00e9 Mitre lo aiut\u00f2 a tornare da sua moglie a Corrientes, dove mor\u00ec pochi anni dopo. La sua effigie era rappresentata sulla banconota da 10 Australes, attualmente fuori corso.\nMassone, fu iniziato nella Loggia \"San Juan de la Fe\" di Paran\u00e1, si affili\u00f2 poi alla Loggia \"Constante Union\" di Corrientes e fu membro sia della massoneria brasiliana che di quella uruguaiana, il 21 luglio 1860 gli \u00e8 stato conferito il 33\u00ba grado del Rito scozzese antico ed accettato."}
{"id": "419495", "revid": "122547874", "url": "https://it.wikipedia.org/wiki?curid=419495", "title": "Guido Piovene", "text": "Biografia.\nAppartenente alla famiglia nobile vicentina dei Piov\u00e8ne, figlio unico di Francesco e Stefania di Valmarana, con una tesi su Vico consegu\u00ec la laurea in filosofia alla Statale di Milano, dove conobbe tra gli altri il filosofo Eugenio Colorni. Giovane fascista, si avvi\u00f2 senza indugi alla carriera giornalistica, incominciando da \"Il Convegno\" e dalle prestigiose riviste fiorentine, dirette da Ugo Ojetti, \"Pegaso\" e \"Pan\", coprendo il ruolo di inviato fin dalla sua prima assunzione per il quotidiano \"L'Ambrosiano\", dalla Germania. Pass\u00f2 successivamente al \"Corriere della Sera\", dove lavor\u00f2 da corrispondente estero a Londra e Parigi, curando anche in diverse occasioni la critica cinematografica del quotidiano, per il quale partecip\u00f2 come inviato alla Mostra del cinema di Venezia. \nPresso la testata lombarda conobbe Dino Buzzati, Orio Vergani e Indro Montanelli. Fece scalpore al tempo la recensione entusiastica che il giornalista, noto osservatore del mondo comunista, scrisse per il libello antisemita \"Contra judaeos\" di Telesio Interlandi: questo fatto gli cost\u00f2 l'amicizia con Colorni. Rinfacciategli nel dopoguerra, Piovene abiur\u00f2 le precedenti posizioni razziste nel suo \"m\u00e9moire\" romanzato \"La coda di paglia\".\nCollabor\u00f2 pi\u00f9 avanti con \"Solaria\", \"Pan\", \"Tempo\", \"La Stampa\", con la quale prosegu\u00ec la sua attivit\u00e0 di inviato dapprima negli Stati Uniti d'America e successivamente a Mosca.\nNel 1931 pubblic\u00f2 i suoi primi racconti ne \"La vedova allegra\", stampato dai fratelli Buratti. Ci vollero dieci anni perch\u00e9 Piovene desse alle stampe la sua seconda opera, \"Lettere di una novizia\".\nIn un secondo momento, la produzione di Piovene si orient\u00f2 verso il reportage di viaggio: diede alla luce il \"De America\" nel 1953, frutto di un viaggio di 32\u00a0000 chilometri attraverso 38 stati della Federazione, assieme alla moglie Mimy, su un'automobile Buick; segu\u00ec \"Viaggio in Italia\" (1957), la pi\u00f9 celebre guida letteraria del Bel Paese durante il boom economico, originata dalla trasmissione radiofonica RAI che Piovene tenne, dal 1953 al 1956, percorrendo il territorio da nord a sud, raccontando le 'cose viste'. Piovene si rese conto dei formidabili mutamenti in corso, dalla rapida industrializzazione alla tumultuosa e caotica crescita urbana:\nPer Montanelli, \u00abil suo \"Viaggio in Italia\" dovrebbe essere testo d'obbligo nelle scuole italiane, tali sono la profondit\u00e0 e la nitidezza della sua sonda nelle pieghe e nelle piaghe del nostro Paese\u00bb\nRitorn\u00f2 alla narrativa nel 1963 con \"Le furie\", romanzo-saggio che \u00e8 la cronaca di un ritorno a Vicenza e del confronto con i personaggi-fantasmi (\"furie\" appunto) del proprio passato. A dieci anni di distanza dal \"Viaggio in Italia\" pubblic\u00f2 anche \"Madame la France\" e \"La gente che perd\u00e9 Gerusalemme\". Nel 1968 torn\u00f2 alla Mostra del cinema di Venezia come presidente della giuria della Mostra internazionale del cinema di Venezia. Il massimo conseguimento della mai dimenticata introspezione psicologica dei personaggi lo ottenne con il romanzo del 1970 \"Le stelle fredde\", in cui una trama striminzita fa da sfondo ad un'abilissima analisi della morale. Il libro venne insignito del premio Strega. Nello stesso anno gli venne diagnosticata la sclerosi laterale amiotrofica, che lo porter\u00e0 alla morte quattro anni pi\u00f9 tardi. \nLasci\u00f2 \"La Stampa\" per fondare assieme a Indro Montanelli e altri \"Il Giornale Nuovo\", pubblicato dal 24 giugno 1974 e del quale fu il primo presidente della societ\u00e0 editrice. Cinque mesi dopo mor\u00ec in una clinica neurologica a Londra, citt\u00e0 nella quale si trovava per il lavoro da corrispondente estero.\nOmaggi.\nA Guido Piovene sono intitolati un istituto tecnico commerciale a Vicenza, una scuola media a Orgiano e una via a Chiampo."}
{"id": "419497", "revid": "14691", "url": "https://it.wikipedia.org/wiki?curid=419497", "title": "Logica booleana", "text": ""}
{"id": "419501", "revid": "599013", "url": "https://it.wikipedia.org/wiki?curid=419501", "title": "Libert\u00e9, Egalit\u00e9, Fraternit\u00e9", "text": ""}
{"id": "419503", "revid": "550667", "url": "https://it.wikipedia.org/wiki?curid=419503", "title": "Cit Turin", "text": "Cit Turin (, nome in piemontese), \u00e8 un piccolo e storico quartiere di Torino, appartenente alla Circoscrizione 3, insieme ai quartieri Borgo San Paolo, Lesna, Pozzo Strada e Cenisia (spesso viene assimilato con quest'ultimo quartiere, adiacente verso ovest). \u00c8 l'unico quartiere torinese che abbia esclusivamente denominazione in piemontese.\nI confini del Cit Turin sono: \nOrigini.\nIl quartiere si svilupp\u00f2 alla fine del XIX secolo, ma gli insediamenti nella zona hanno origini ben pi\u00f9 antiche, tanto che nei confini del quartiere sono stati ritrovati reperti di una necropoli d'et\u00e0 preromana.\nL'etimologia del nome \u00e8 controversa. La spiegazione pi\u00f9 convincente \u00e8 che l'attuale quartiere fosse il primissimo borgo fuori dalle mura della citt\u00e0, in epoca medioevale: essendo un'unit\u00e0 amministrativa indipendente, ma praticamente attigua alla citt\u00e0, avrebbe assunto il nome di \"Piccolo Torino\" (poich\u00e9 in piemontese \"Turin\" \u00e8 un nome maschile). Altre teorie simili si rifanno al progetto urbanistico di fine XVIII secolo, che prevedeva questo borgo come del tutto autosufficiente rispetto al centro storico di Torino.\nUn'altra spiegazione del nome si collegherebbe alle dimensioni del quartiere (che \u00e8 il pi\u00f9 piccolo della citt\u00e0), ma la spiegazione non \u00e8 storicamente accettabile in quanto, nel passato, Torino era divisa in borghi e contrade ben pi\u00f9 piccole di esso.\nCaratteristiche.\nIl quartiere \"Cit Turin\" situato a ovest centro citt\u00e0 \u00e8 da sempre considerato un elegante quartiere residenziale.\nLa presenza di lussuosi palazzi d'epoca in liberty torinese di inizio Novecento, di uno dei pi\u00f9 rinomati mercati (piazza Benefica) e di adiacenti vie commerciali di pregio, resero questo quartiere uno dei pi\u00f9 ricercati e prestigiosi.\nL'area pi\u00f9 a sud inoltre, fu rivoluzionata dalla costruzione di pi\u00f9 recenti strutture, quali il Palazzo di Giustizia (1994), la linea metropolitana 1 (2002), il Grattacielo Intesa Sanpaolo (2006-2013), la parte occidentale della nuova Stazione ferroviaria di Torino Porta Susa (2008), la\nnuova spina viaria di corso Inghilterra (2017).\nLa piazza-giardino (1997) di via Giovanni Falcone inoltre, prospiciente al Palazzo di Giustizia, fu dedicata al partigiano Nicola Grosa, ed in passato ospit\u00f2 il principale \"terminal\" degli autobus per varie linee destinazioni lontane (tra cui la linea bus con l'Aeroporto di Torino-Caselle), oggi spostato un po' pi\u00f9 a sud, sul controviale di corso Vittorio Emanuele II.\nMonumenti e luoghi d'interesse.\nAltri edifici, di epoca successiva:\nPiazza Benefica.\nCuore pulsante della vita del quartiere rimane il quadrilatero dei \"Giardini Luigi Martini\" pi\u00f9 noto ai torinesi col soprannome di \"Piazza Benefica\", oggi area mercatale.\n\"Benefica\" era il nome dell'istituto di carit\u00e0 situato sul lato meridionale dei giardini e legato all'adiacente Chiesa di Ges\u00f9 Nazareno. L'Istituto, che venne fondato dal politico filantropo Luigi Martini\" nel 1889, si occupava degli orfani proprio sulla piazza e lo fece fino alla fine della seconda guerra mondiale durante la quale sub\u00ec un bombardamento che lo distrusse.\nAl centro della piazza dove originariamente era presente una fontana, simile a quella presente in piazza Carlo Felice, fu presente una scultura in vetro chiamata \"La Totalit\u00e0\", installazione contemporanea (1999) dell'artista greco Costas Varotsos, il cui aspetto e impatto con lo spirito architettonico del quartiere venne molto contestato dai residenti tanto da venire smantellata nel 2017, nell'ottica di una sua ricollocazione nel giardino Grosa, ufficializzata nel 2019 e realizzata nel 2020; dal 2021 l'opera dispone di una nuova illuminazione a LED."}
{"id": "419506", "revid": "31101", "url": "https://it.wikipedia.org/wiki?curid=419506", "title": "Lilium convallium", "text": ""}
{"id": "419507", "revid": "2166030", "url": "https://it.wikipedia.org/wiki?curid=419507", "title": "Thema", "text": "Il termine thema (in greco antico \u03b8\u03ad\u03bc\u03b1; al plurale \u03b8\u03ad\u03bc\u03b1\u03c4\u03b1, \"th\u00e9mata\") designa le circoscrizioni che nel VII secolo furono create per opera dell'imperatore bizantino Eraclio I, al fine - almeno inizialmente - di rinnovare l'assetto amministrativo e territoriale di tutto l'impero.\nIl significato del vocabolo, che in greco classico indicava semplicemente \"ci\u00f2 che \u00e8 posto\", si era specializzato gi\u00e0 all'epoca di Giustiniano I in \"reggimento\".\nTeorie sulla nascita dei \"themata\".\nGeorg Ostrogorsky.\nLa teoria classica di Georg Ostrogorsky, secondo cui la ristrutturazione tematica dell'impero bizantino costituiva un progetto preordinato di Eraclio volto a sostituire nelle province l'amministrazione giustinianea con una pi\u00f9 semplice, caratterizzata dalla riunificazione dei poteri civili e militari in un'unica persona, \u00e8 oggi messa in discussione. Se \u00e8 vero, infatti, che gi\u00e0 sotto Eraclio si formarono i primi themata, pare ipotizzabile che l'intera struttura tematica ebbe uno sviluppo molto pi\u00f9 lento e graduale.\nSembra comunque assodato che il modello a cui Eraclio si ispir\u00f2 fu l'esarcato, in particolare l'Esarcato di Ravenna e l'Esarcato di Cartagine (Eraclio era il figlio dell'esarca a Cartagine Eraclio il Vecchio). Nell'esarcato, l'autorit\u00e0 politica e militare si fondevano nella persona dell'esarca, mentre nel modello tardo-romano (di Diocleziano e poi di Costantino I) vi era una netta separazione fra autorit\u00e0 politica e militare nelle province e nelle diocesi. \nScopo di Eraclio doveva comunque essere la difesa dei territori che nel VII secolo erano minacciati da diversi nemici su pi\u00f9 fronti: i Sasanidi da oriente, gli Slavi e gli Avari nei Balcani, i Longobardi in Italia. Secondo la teoria classica dei themata questi si sarebbero formati in Asia Minore in seguito alla conquista persiana di Siria e Egitto; infatti i \"limitanei\" bizantini (cio\u00e8 i soldati a difesa del \"limes\"), evacuando le zone invase, si stanziarono in Anatolia, dove insieme ai corpi scelti formarono i primi themata. Ostrogorsky sostiene che l'istituzione dei themata in Asia Minore permise a Eraclio di vincere i Persiani.\nA conferma della sua ipotesi (secondo cui primi themata vennero istituiti negli anni 620) l'Ostrogorsky cita un passo di Teofane, in cui viene affermato che Eraclio si rec\u00f2 nel \u00abterritorio dei themata\u00bb nel 622, riprendendolo probabilmente (secondo Ostrogorsky) da una fonte coeva a Eraclio.\nWarren Treadgold.\nWarren Treadgold attribuisce l'importante riforma dei themata, in passato attribuita a Eraclio, a Costante II. Egli ritiene che non pu\u00f2 essere stato Eraclio l'artefice di questa importante riforma per tre motivi:\nAlcuni indizi suggeriscono invece che i themata vennero istituiti da Costante II negli anni della tregua con gli Arabi, tra il 659 e il 661. Tali indizi sono:\nI soldati (detti stratioti) non venivano pi\u00f9 pagati in denaro, come accadeva in precedenza, ma in terre da coltivare, tagliando cos\u00ec le spese militari dei due terzi; in questo modo Bisanzio poteva mantenere ancora un grosso esercito nonostante la perdita delle prospere province di Siria ed Egitto. Un altro pregio della riforma dei themata \u00e8 che i soldati erano pi\u00f9 motivati a difendere la loro provincia dai nemici esterni in quanto la loro famiglia e i loro possedimenti erano proprio in quella provincia. Per questi motivi la riforma dei themata fu importantissima e arrest\u00f2 o quantomeno rallent\u00f2 l'espansione araba ai danni di Bisanzio.\nTeoria gradualista.\nLa teoria di Ostrogorsky \u00e8 stata rigettata da diversi studiosi moderni, i quali ritengono che i themata non furono il frutto di una riforma di Eraclio (o di Costante II, come ritiene il Treadgold), ma il risultato di un'evoluzione molto graduale dell'esercito bizantino, durata decenni, se non secoli. Secondo Jean-Claude Cheynet, i themata \u00abnon sono dunque il frutto di una riforma che potrebbe essere accreditata a un imperatore preciso, [...] n\u00e9, d'altro canto, costituiscono la prosecuzione dei \"limitanei\" del Basso Impero..., dal momento che i \"limitanei\" erano scomparsi anche prima delle trasformazioni della seconda met\u00e0 del VII secolo\u00bb. Secondo lo studioso, la riforma dei themata avvenne in modo molto graduale e non fu dovuta a una particolare riforma: dapprima i themata erano semplicemente gli antichi eserciti di campo (comitatenses) dell'Impero ritiratesi in Anatolia in seguito alle conquiste islamiche, anche se le zone da dove ogni thema reclutava le truppe presero progressivamente il nome dall'esercito ivi stanziato; le vecchie province della Tarda Antichit\u00e0 continuarono ad esistere in ambito civile all'interno dei themata fino al IX secolo, quando il thema territoriale divenne l'unico riferimento amministrativo. N\u00e9 \u00e8 dimostrato, come hanno congetturato in passato storici come Ostrogorsky e Treadgold, che gli stratioti ricevessero fin dal VII secolo terreni da coltivare dallo stato, dato che l'esistenza di queste terre \"stratiotiche\" comincia ad essere attestato nelle fonti solo a partire dal X secolo circa.\n\"Thema\".\nInizialmente, in considerazione della lontananza dei territori dal centro dell'impero, parve sensato assegnare delle terre ai soldati dei temi in cambio dei servizi di difesa territoriale offerti.\nIn tal modo i soldati, nei momenti di pace o quando erano inoperosi, potevano rimanere nella zona a coltivare la terra, corrispondendo delle tasse (e la terra, quando nel tempo il sistema tematico si istituzionalizz\u00f2, divenne un bene ereditario per tali soldati).\nGovernatore politico militare del thema, ma che non poteva essere della sua terra natia, era lo strategos, o catapano (il nome cambiava a seconda della regione interessata: in seguito il generale si sarebbe chiamato \u03b4\u03bf\u03cd\u03be, precisa trascrizione del latino dux). Il generale del thema dell'Opsikion era invece il komes mentre il generale del thema degli Ottimati veniva chiamato domestikos, termini entrambi che rivelano l'origine imperiale di tali ufficiali. Questi due generali ricoprivano questa carica per via ereditaria. In tempo di pace, il generale di un thema svolgeva il compito di governatore di provincia e aveva il compito di raccogliere le tasse per poi versarle in congrua quantit\u00e0 all'imperatore.\nIn alcune regioni marittime non di confine venne creata una flotta militare e i soldati venivano adattati a compiti di marinaio. Si preferiva arruolare piuttosto nuovi cavalleggeri veloci negli spostamenti e combattivi in maniera tale da ostacolare l'avanzata araba. \nCon il passare del tempo, comunque, l'Anatolia divenne sempre pi\u00f9 sicura poich\u00e9 gli assalti arabi diminuirono con il tempo di intensit\u00e0. I soldati-contadini (gli \"stratiotai\") potevano dedicare maggiormente le loro energie a coltivare piuttosto che a combattere, pur continuando anche loro a versare le tasse.\nRemunerazioni dei generali bizantini nel X secolo.\nI generali dei temi pi\u00f9 antichi godevano di una migliore remunerazione e, grazie a questa \"calma\", l'impero bizantino prefer\u00ec in questa fase storica adibire a ruoli prettamente militari dei mercenari.\nNel IX secolo i governatori dei temi Anatolikon, Armeniakon e Thrakesion - i primi ad essere fondati - riscuotevano quaranta libbre d'oro all'anno, mentre quelli di Opsikion, Bucellarion e Makedonia guadagnavano trenta libbre all'anno; ai governatori dei temi di Cappadocia, Charsianon, Paflagonia, Colonea e Tracia spettavano venti libbre all'anno mentre tutti i restanti comandanti avevano un appannaggio di dieci libbre d'oro annue. Inoltre, alcuni strateghi che operavano in occidente non venivano retribuiti dall'impero ma trattenevano per s\u00e9 - a discrezione - il loro compenso, prima di procedere al pagamento delle spettanze dell'esercito. Questa procedura non manc\u00f2 di suscitare il malcontento dei soldati-contadini i quali nei periodi di pace, costretti a lavorare la terra e a vivere del frutto del loro lavoro pi\u00f9 che di paghe ridotte, dovevano purtuttavia corrispondere onerose tasse.\n\"Themata\" del X secolo.\nL'Impero bizantino era costituito nel X secolo da trentuno themata, qui elencati in ordine alfabetico:\nStruttura di un thema.\nLa seguente tavola illustra la struttura di un thema, nello specifico il \"Thema Thrak\u0113si\u014dn\", ca. 902-936:\nAltri \"themata\" quasi indipendenti.\nI themata quasi indipendenti erano tre: Venetia, Sardinea (oggi Sardegna) e il Ducato di Napoli. Essi non fornivano soldati alla patria e versavano poche tasse, perch\u00e9 i contributi versati erano destinati principalmente a soddisfare i fabbisogni della zona (oggi si direbbe che costituivano, per cos\u00ec dire, una regione autonoma).\nIl declino dei themata.\nIl sistema tematico fu gradualmente abbandonato nell'XI secolo. A partire dalla met\u00e0 del X secolo, infatti, la staticit\u00e0 sociale garantita da questa ripartizione amministrativa e dalla figura dello stratiota, inizi\u00f2 a rivelarsi controproducente per i grandi proprietari terrieri interessati ad appropriarsi delle terre dei villaggi. Anche lo Stato bizantino, in una dimostrazione di miopia economica e militare, cerc\u00f2 di risolvere il problema endemico dei ritardi delle comunit\u00e0 di villaggio nel pagamento delle tasse favorendo l'espansione del latifondo, fiscalmente molto meno problematico.\nMa la graduale perdita di coerenza del thema provoc\u00f2 la rovina degli stratioti, sostituiti dai soldati mecenari dei Tagmata e l'assoggettamento ai latifondisti di intere comunit\u00e0 di villaggio. In un impero ormai prevalentemente rurale, ci\u00f2 signific\u00f2 l'inizio dello strapotere economico e politico delle grande famiglie latifondiste, che adesso potevano permettersi di insidiare lo stesso potere imperiale.\nI limiti del sistema militare basato sulle truppe mercenarie, poi, si manifestarono nella mancata riconquista bizantina della Sicilia nel 1040 e soprattutto nella disastrosa disfatta subita dai Bizantini ad opera dei Turchi a Manzicerta, dove mercenari bizantini furono sconfitti da Turchi."}
{"id": "419513", "revid": "1745361", "url": "https://it.wikipedia.org/wiki?curid=419513", "title": "Dumnonia", "text": "La Dumnonia (anche Damnonia, Domnonia e Dyfneint) era un regno britanno che comprendeva la Cornovaglia, il Devon, gran parte del Somerset e forse una parte del Dorset (zone della penisola sudoccidentale dell'odierna Inghilterra). Non \u00e8 chiaro se fosse un regno unitario o una serie di sub-regni. Di certo la Cornovaglia sembra essere stata almeno semi-indipendente, forse perch\u00e9 basata sul territorio della sub-trib\u00f9 dei cornovi.\nIl nome del regno derivava da quello della trib\u00f9 celtica dei dumnoni, che viveva nell'area prima dell'arrivo dei romani nell'isola. Sebbene sotto il controllo romano fino al tardo IV secolo, i dumnoni ebbero comunque una certa autonomia di governo.\n\u00c8 probabile che abbiano ricreato il proprio regno sin dal tempo di Magno Massimo (seconda met\u00e0 del IV secolo). La Dumnonia fu pienamente indipendente dal 410 (data del ritiro delle Legioni Romane dalla Britannia.\nLa sua prima capitale sarebbe stata Isca Dumnoniorum, sito abbandonato, come dimostra l'archeologia, nel V secolo a causa dell'avanzata dei sassoni del Wessex. Il conflitto tra Dumnonia e Wessex si inaspr\u00ec nel VII secolo ed entro il 710 tutto il Somerset cadde in mano sassone. La stessa cosa accadde al Devon tra la seconda met\u00e0 e la fine dell'VIII secolo. Invece, ci\u00f2 che restava della Cornovaglia rimase indipendente fino alla prima met\u00e0 del IX secolo, quando cadde in mano ad Athelstan, diventando cos\u00ec un regno-dipendente molto piccolo.\nTra i regni-dipendenti della Dumnonia c'era il Cerniw (Cornubia).\nNotizie varie.\nLa Dumnonia \u00e8 ben nota per i molti insediamenti dell'epoca romano-britannica e anche per le fortezze d'altura dell'et\u00e0 del ferro, come Cadbury Castle, che furono di nuovo fortificate dai signori o dai re. Ma ci furono anche fortezze costruite \"ex novo\" come Tintagel. Da molti siti presenti nella regione proviene ceramica post romana importata. Si parlava una lingua che potrebbe essere stato un dialetto britannico antenato del moderno cornico.\nIl Cristianesimo sembra essere sopravvissuto in Dumnonia dal periodo romano-britannico, estendendosi grazie all'azione evangelica di figure come san Piran, san Petroc e san Keyne. C'erano importanti monasteri a Bodmin e Glastonbury.\nConnessioni arturiani.\nMolti sostengono che re Art\u00f9 fosse un membro della casata reale della Dumnonia: il suo nonno tradizionale, Costantino, \u00e8 stato identificato con Constantine Corneu, anche se per altri sarebbe stato padre di Art\u00f9. Erbin e suo figlio Geraint sono presentati nella leggenda arturiana \"Geraint e Enid\" come regnanti \"sul lato lontano del Severn\" (da Caerleon). Costantino di Dumnonia appare nella leggenda arturiana come il successore del grande re, con il nome di Costantino III di Britannia. C'\u00e8 anche chi sostiene che la grande vittoria di Art\u00f9 nella battaglia del monte Badon sia avvenuta nel Devon, dove i dumnoni combatterono contro gli anglo-sassoni. Tuttavia, molti storici sostengono che lo scontro sia avvenuto presso Bath. Sempre secondo alcuni, anche l'ultima battaglia di Art\u00f9, quella di Camlann sarebbe stata combattuta a Slaughter Bridge, vicino a Camelford.\nSovrani.\nSovrani della Dumnonia:"}
{"id": "419516", "revid": "767487", "url": "https://it.wikipedia.org/wiki?curid=419516", "title": "Resident Evil (film)", "text": "Resident Evil \u00e8 un film del 2002 prodotto, scritto e diretto da Paul W. S. Anderson.\n\u00c8 il primo film della saga cinematografica \"Resident Evil\", ispirata alla serie di videogiochi survival horror omonima, prodotta da Capcom.\nLa pellicola \u00e8 interpretata tra gli altri da Milla Jovovich e Michelle Rodriguez.\nTrama.\nNel sottosuolo di Raccoon City, un'immaginaria metropoli statunitense con circa un milione di abitanti, si trova un complesso sotterraneo segreto di laboratori altamente tecnologici, detto \"Alveare\" (\"The Hive\"), di propriet\u00e0 della multinazionale Umbrella Corporation - la pi\u00f9 potente casa farmaceutica al mondo - usato per ricerche illegali su armi batteriologiche e ingegneria genetica, gestito da un supercomputer chiamato \"Regina Rossa\", dotata di un'alta intelligenza artificiale e di un'ampia autonomia decisionale. Una ragazza, Lisa, entra nell'Alveare come ricercatrice.\nUn uomo, chiuso all'interno di una tuta antiradioattiva, \u00e8 intento a posare all'interno di una valigetta blindata dei campioni di liquidi verdi e blu, per poi lanciare a terra un campione del liquido blu e scappare. La Regina Rossa, valutando un potenziale rischio biologico, sigilla le porte dei laboratori e uccide tutto il personale rilasciando gas halon.\nIl protocollo di sicurezza coinvolge anche Alice, svenuta all'interno di una villa nei boschi della vicina Raccoon City, usata come copertura dell'ingresso all'Alveare.\nAlcune ore dopo, Alice si risveglia completamente nuda, ha perso la memoria e vaga per la villa. D'improvviso viene aggredita da Matt, un misterioso uomo fintosi poliziotto; immediatamente irrompono degli uomini armati che arrestano entrambi. Attivano il treno di collegamento con l'Alveare e trovano Spence svenuto sul treno. Tra gli uomini spuntano James \"One\" Shade, Chad Kaplan, J.D. Salinas e Rain Ocampo. Spiegano che Alice e Spence sono sposati solo come copertura sul lavoro.\nGiunti all'Alveare, One rivela l'obiettivo della loro missione: sono stati mandati dalla Umbrella per disattivare la Regina Rossa. Nel corridoio precedente la stanza del supercomputer One e altri tre della squadra vengono uccisi dai raggi laser del sistema di sicurezza. Alice e Kaplan disattivano la Regina, ma allo stesso tempo perdono anche la corrente primaria dell'intera struttura. Alice, Kaplan e Spence tornano dai loro compagni J.D. e Rain che stavano sorvegliando Matt, ma Rain viene aggredita e morsa da uno dei tecnici dell'Alveare, tramutato in zombi. Altri zombi attaccano il gruppo uccidendo J.D., mentre Alice e Matt si allontanano da soli. Spence, Kaplan e Rain riescono a rifugiarsi nella camera della Regina Rossa.\nNel frattempo Alice viene aggredita da dobermann zombi, ma riesce ad ucciderli con capacit\u00e0 sovrumane, incredula. Salva poi Matt da una mutata Lisa, che si scopre esserne la sorella: entrambi ambientalisti, volevano denunciare l'Umbrella ed i suoi esperimenti illegali, mostrando ai mass-media un campione del virus T nell'Alveare, e si erano rivolti proprio ad Alice per penetrare all'interno.\nSopravvissuti ad un nuovo attacco, Rain e Kaplan rivelano che la porta di uscita verso la villa si sigiller\u00e0 irreversibilmente a breve. Alice riattiva la Regina Rossa ottenendo informazioni sull'accaduto: una volta disperso il virus, la Regina Rossa ha deciso di sigillare tutto allo scopo di contenere l'infezione del virus T, che ha rianimato in zombi tutti i tecnici dell'Alveare, e che il contagio pu\u00f2 avvenire in svariati modi, come un morso; spiega inoltre che l'unica via di fuga fattibile \u00e8 presso una conduttura di scarico e tra gli impianti elettrici. Nel percorrerlo il gruppo viene nuovamente attaccato dagli zombi (tra cui \u00e8 presente anche J.D. mutato), in cui soccombe Kaplan.\nArrivati ai laboratori, Alice ricorda la presenza di un anti-virus che potrebbe salvare Rain e il luogo in cui si trova, ma giunta sul posto non lo trova. Spence inizia gradualmente a recuperare la memoria: \u00e8 lui l'uomo che si vede all'inizio del film intento a posare alcuni campioni del virus T (di colore blu) e dell'anti-virus (di colore verde) all'interno di una valigetta, per poi scappare e coprire la sua fuga lanciando in terra un campione del virus e, di conseguenza ad infettare l'Alveare, svenendo per\u00f2 sul treno a causa del gas. Saltata la sua copertura, Spence rivela che la valigetta \u00e8 sul treno, quindi intrappola tutti nel laboratorio e scappa, ma viene divorato da un licker, un orrendo mostro ottenuto per sperimentazione diretta del virus T.\nIl gruppo viene informato dalla Regina Rossa che non potr\u00e0 andarsene prima di uccidere Rain, perch\u00e9 contagiata, ma Kaplan, in realt\u00e0 sopravvissuto, disattiva la Regina Rossa liberando i tre. I quattro salgono sul treno per tornare alla villa, Alice porta con s\u00e9 la valigetta con il virus e l'antidoto. Rain e Kaplan vengono curati, ma il licker ritorna ferendo Matt e uccidendo Kaplan, mentre Rain si trasforma ugualmente in zombi. Alice combatte il licker, ucciso poi da Matt che a sua volta \u00e8 costretto a uccidere anche Rain. Alice e Matt, ormai unici sopravvissuti, escono dal portone esterno pochi secondi prima della chiusura definitiva.\nPurtroppo Matt comincia a mutare; mentre Alice si appresta a curarlo, arrivano gli scienziati dell'Umbrella, capeggiati dal dottor William Birkin, che portano via Matt inserendolo nel programma \"Nemesis\", e stordiscono anche Alice, la quale si risveglia in un laboratorio dell'ospedale di Raccoon City. Dopo aver forzato la serratura della stanza dove era rinchiusa, Alice vaga per le strade della citt\u00e0, devastata e deserta: il virus T \u00e8 uscito dall'Alveare e ha contagiato tutta la citt\u00e0.\nProduzione.\nIl film \u00e8 una co-produzione anglosassone, tedesca, francese e statunitense, ed \u00e8 stato girato per lo pi\u00f9 in Germania.\nRiprese.\nLe riprese sono iniziate il 5 marzo 2001 e sono terminate il 19 maggio dello stesso anno e il film \u00e8 costato di dollari.\nDistribuzione.\nIl film \u00e8 uscito nelle sale statunitensi il 15 marzo 2002 mentre in Italia per il 5 luglio dello stesso anno.\nAccoglienza.\nIncassi.\nIl film ha incassato in tutto il mondo dollari riscuotendo un grande successo al botteghino.\nCritica.\nIl film ha ricevuto un indice di gradimento del 34% su Rotten Tomatoes, sulla base di 124 recensioni. Robert K. Elder dal \"Chicago Tribune\" ha dichiarato: il film \"aggiorna il genere zombi con un messaggio anti-aziendale, spaventando il suo pubblico e fornendo scene da batticuore\", mentre Owen Gleiberman dalla \"Entertainment Weekly\" ha osservato che il film \u00e8 \"impersonale nella sua inesorabilit\u00e0 come la serie di videogame che lo ha ispirato\".\nSequel.\nIl film ha cinque seguiti: ', uscito il 10 settembre 2004, ', uscito il 12 ottobre 2007, ', uscito nelle sale italiane il 10 settembre 2010 e ', uscito il 28 settembre 2012. Il capitolo conclusivo della saga, \"\" \u00e8 uscito nelle sale italiane il 16 febbraio 2017.\nReboot.\nNel maggio 2017 \u00e8 stato annunciato il film reboot della serie, diretto da regista James Wan. Il 7 dicembre 2018 \u00e8 stato scritturato Johannes Roberts; gli impegni di Roberts col film ', hanno posticipato l'inizio delle riprese al 2019. Il nuovo film viene intitolato '.\nCreature apparse nel film.\nZombi: uomini e donne uccisi e poi rianimati dal virus T; il loro corpo si \u00e8 putrefatto ed il loro intelletto \u00e8 quasi totalmente scomparso, sostituito dalla fame di carne umana e dalla necessit\u00e0 di attivarsi per saziarla. Possono trasmettere il virus T a chiunque mordano o graffino, facendo entrare i propri fluidi corporei in contatto con le ferite della vittima. Attaccano in branco ma sono molto lenti.\nCani zombi: dobermann uccisi e poi rianimati dal virus T, dal corpo putrefatto e dal temperamento estremamente aggressivo; i loro unici scopi sono nutrirsi di carne umana e muoversi per procurarsela.\nLicker: feroce creatura realizzata in laboratorio; non ha gli occhi e il cervello \u00e8 esposto fuori dal cranio, ha degli artigli molto lunghi per attaccare ed arrampicarsi sui muri, denti affilati e una lingua molto lunga che usa come una frusta; dopo aver mangiato Spence, diventa pi\u00f9 grosso e potente perch\u00e9 muta con il DNA umano."}
{"id": "419518", "revid": "6923", "url": "https://it.wikipedia.org/wiki?curid=419518", "title": "Stadium Arcadium", "text": "Stadium Arcadium \u00e8 il nono album studio del gruppo musicale statunitense Red Hot Chili Peppers, pubblicato il 9 maggio 2006 dalla Warner Bros. Records.\nIl disco ha vinto un Grammy Award al miglior album rock nel 2007.\nDescrizione.\n\"Stadium Arcadium\" continua l'evoluzione dell'album precedente in cui molto forte \u00e8 l'impronta alternative rock e pop rock, anche se in questo album si ritorna in parte al vecchio funk rock.\nCon questo album la band tocca uno dei momenti pi\u00f9 alti della sua carriera, vincendo cinque Grammy Awards su sette, tra cui i premi come miglior album e band rock dell'anno. Oltre ai successi di vendita si aggiungono quelli della critica, che ha visto positivamente la variet\u00e0 di stili ed influenze che hanno caratterizzato l'evoluzione del quartetto californiano condensati in un unico prodotto.\nSuccessivamente parte il tour mondiale dell'album e al finire di questo, arriva la notizia della seconda uscita dal gruppo di John Frusciante, che dichiara di volersi impegnare in futuro solo in progetti solisti. E cos\u00ec viene sostituito da Josh Klinghoffer, amico di Frusciante, che inizialmente far\u00e0 alcuni concerti con il complesso e poi prender\u00e0 parte alla lavorazione del successivo album \"I'm with You\".\nTracce.\nTesti e musiche di Anthony Kiedis, Flea, John Frusciante e Chad Smith."}
{"id": "419519", "revid": "118203631", "url": "https://it.wikipedia.org/wiki?curid=419519", "title": "Pallinatura", "text": "La pallinatura (chiamata anche con la denominazione anglofona \"shot peening\") \u00e8 un'operazione che consiste nel martellamento superficiale eseguito a freddo mediante un violento getto di pallini sferici, oppure di cilindretti ottenuti tagliando un filo (chiamati cut-wire).\nLe macchine che eseguono questo trattamento, le pallinatrici, proiettano il getto verso i pezzi da lavorare tramite una o pi\u00f9 giranti centrifughe in rapida rotazione oppure tramite aria compressa, in ogni caso i materiali utilizzati per la graniglia possono essere ghisa, acciaio, vetro e, pi\u00f9 raramente, ceramica.\nUtilizzo.\nI pezzi che si possono sottoporre al processo sono prevalentemente organi metallici quali ad esempio molle o bielle, ma anche altri pezzi in bronzo, ottone, titanio, alluminio e varie leghe; tuttavia il campo dove la pallinatura riveste un ruolo principale \u00e8 sicuramente quello aerospaziale e automobilistico.\nEffetti.\nLa pallinatura, per quanto riguarda le modalit\u00e0 di esecuzione assomiglia alla sabbiatura, mentre per lo scopo che si prefigge \u00e8 pi\u00f9 simile alla rullatura, operando pi\u00f9 sulla plasticit\u00e0 che sull'abrasione.\nEssa infatti provoca una compressione superficiale, in quanto il suo getto induce una deformazione plastica che si propaga fino ad alcuni decimi di millimetro nel materiale considerato e tecnicamente essa serve a migliorare la distribuzione superficiale delle tensioni residue aumentando la resistenza a fatica del pezzo trattato.\nQuesto effetto \u00e8 dovuto alle tensioni residue di compressione indotte nella superficie del materiale e negli strati sottostanti. Il materiale \u00e8 reso in tal modo pi\u00f9 resistente alle sollecitazioni a fatica, la durezza se varia ha variazioni non rilevabili nei campi di applicabilit\u00e0 con metodo HRC, per acciai legati e leghe a base nichelio.\nAlla fine del trattamento, a causa delle microcavit\u00e0 che si generano e che si sovrappongono l'una con l'altra, si ha come effetto secondario anche un affievolimento della quantit\u00e0 di luce riflessa sul materiale, ovverosia una specie di satinatura, ad esempio i fogli di alluminio trattati in questo modo assomigliano alla pietra bianca e sono ampiamente utilizzati in alcuni edifici.\nL'effetto finale della pallinatura dipende dalla durezza, dalla dimensione dei pallini, dalla portata, dalla velocit\u00e0 e dall'angolo di impatto del getto, dalla distanza del pezzo dal getto e dall'intensit\u00e0 (misurata in gradi Almen)."}
{"id": "419521", "revid": "287204", "url": "https://it.wikipedia.org/wiki?curid=419521", "title": "Giuseppe Marocco", "text": "Biografia.\nGiuseppe Marocco nacque da civili e non disagiati parenti; il padre era infatti un orefice. Ancora giovane fu inviato a studiare dai padri Somaschi a Lugano. Tale collegio era assai noto, e vi accorrevano i giovani delle migliori famiglie lombarde, fra i quali, qualche anno pi\u00f9 tardi, Alessandro Manzoni. Successivamente s'iscrisse all'Universit\u00e0 di Pavia, presso la quale si laure\u00f2 nell'anno 1796. Egli ottenne d'essere ammesso a svolgere la propria pratica presso l'avvocato Antonio Maria Borghi, all'epoca uno dei luminari del foro milanese, alla cui morte il Marocco piuttosto che allievo suo, potea dirsi successore. Mentre si addestrava nella giurisprudenza penale, il Marocco s'applic\u00f2 pure ad approfondire i problemi della filosofia del diritto. Durante l'epoca napoleonica la sua carriera segn\u00f2 le tappe pi\u00f9 importanti: nel 1809 un decreto del Vicer\u00e9 Eugenio di Beauharnais lo nomin\u00f2 avvocato presso il Consiglio di Stato, presso il Consiglio dei Titoli, il Consiglio delle Prede, la Corte di Cassazione, e il Ministero della Giustizia. La sua ampia e poliedrica cultura gli permetteva di cogliere riconoscimenti anche al di fuori della sua professione: ad esempio nel 1811 veniva eletto membro della milanese Accademia de' Trasformati, che aveva per scopo lo sviluppo delle belle arti, delle lettere e delle scienze. Egli fond\u00f2 anche una rinomata accademia oratoria.\nNel frattempo la fama del Marocco cresceva in patria e fuori, e molti venivano da lontane province per consultarlo in cose di giurisprudenza criminale, o per ottenere il patrocinio dell'eloquenza sua dinanzi a quei tribunali. Con la fine dell'epoca napoleonica il Marocco si trov\u00f2 in conflitto con le autorit\u00e0 austriache del Regno Lombardo-Veneto, in particolare per quanto riguarda la nuova disciplina asburgica in campo processualpenalistico. Al sistema di matrice napoleonica, essenzialmente misto e non privo in fase dibattimentale, di consistenti aperture verso i principi dell'oralit\u00e0, della pubblicit\u00e0 e del contraddittorio si sostitu\u00ec in effetti un modello, a prima vista, di natura rigorosamente inquisitoria, che rendeva quasi superfluo l'esercizio della professione legale, almeno nei modi e caratteri che avevano fatto la fortuna, tra gli altri, di Giuseppe Marocco.\nNegli anni successivi ebbe un certo ruolo nell'incerto avvio del governo conservatore ma liberale del Cantone Ticino: con Antonio Albrizzi fu tra gli estensori del Codice penale ticinese del 1816, che si segnalava per la mitezza delle pene; di seguito nel maggio 1817 fu vicino alla tipografia fondata a Mendrisio dal piacentino Antonio Landi e, fra gli altri, dal comasco Giovanni Molinari, imprenditore autorizzato ad aprire la stamperia, che in pochi mesi stamp\u00f2 una quindicina di titoli politici o satirici \"avidamente ricercati\" nella capitale lombarda e venne definita dal governo austriaco di Milano un \"covo di bonapartisti\" che impose al governo ticinese un decreto di chiusura. Coerentemente egli abbandon\u00f2 la carriera forense, anche se il suo temperamento combattivo fece s\u00ec che negli anni seguenti egli non rinunciasse con varie pubblicazioni, anche di argomento non giuridico, a far sentire vigorosamente la sua voce: finch\u00e9 improvvisamente la morte lo colse il 13 marzo 1829."}
{"id": "419522", "revid": "1632387", "url": "https://it.wikipedia.org/wiki?curid=419522", "title": "Ace Frehley", "text": "\u00c8 noto soprattutto per essere stato il primo chitarrista solista dei Kiss, in cui usava il nome d'arte \"The Spaceman\" (\"l'uomo dello spazio\", personaggio riscontrabile anche nel suo trucco); il soprannome \"Ace\" (\"asso\") \u00e8 invece un riferimento alla sua abilit\u00e0 con le donne.\nA pari merito con l'ex collega Paul Stanley, \u00e8 stato inserito alla quattordicesima posizione nella lista dei cento migliori chitarristi metal secondo \"Guitar World\" ed \u00e8 indicato come fonte di ispirazione per altri grandi chitarristi come Dimebag Darrell, John 5, Slash, Marty Friedman e molti altri.\nBiografia.\nInfanzia e adolescenza.\nFrehley proviene da una umile famiglia di origini olandesi e crebbe frequentando le gang di strada. Per il suo tredicesimo compleanno i suoi genitori gli donarono una chitarra, cercando in tutti i modi di toglierlo dalla delinquenza: Frehley continu\u00f2 la vita da adolescente ribelle anche se inizi\u00f2 a distaccarsi dal mondo della strada dopo essere rimasto vittima di una rissa in cui gli venne fratturato il cranio con una bottiglia di vetro. Attorno ai vent'anni abbandona definitivamente quello stile di vita e inizia a suonare seriamente (ringrazier\u00e0 sempre la musica per aver contribuito ad allontanarlo dalla vita di strada) ascoltando chitarristi come Eric Clapton, Pete Townshend, Jeff Beck e Jimmy Page.\nPreso il diploma inizia a compiere diversi lavoretti per raggranellare i soldi necessari all'acquisto della strumentazione e suona in band minori come \"Magic People\", \"The Muff Divers\" e \"Four Roses\" migliorando in tecnica e in esperienza.\nI Kiss.\nVerso la fine del 1972 Frehley lesse l'annuncio di un gruppo che cercava un chitarrista solista e cos\u00ec si present\u00f2 all'audizione: Paul Stanley, il leader di questo gruppo, accett\u00f2 Frehley non solo per la sua bravura ma anche per la sua stravaganza (la leggenda narra che si present\u00f2 con una scarpa arancione e una rossa), caratteristica a cui teneva molto.\nNacque cos\u00ec una band che entrer\u00e0 nella storia del rock, i Kiss: la formazione comprendeva Stanley come voce primaria e chitarra ritmica, Gene Simmons al basso e come seconda voce, Peter Criss alla batteria e Frehley chitarra solista.\nOltre al trucco e al costume, Frehley aggiunse alla sua Gibson Les Paul alcuni effetti speciali (un fumogeno al posto di uno dei pick-up e dei razzi nella paletta collegati ai potenziometri di volume e tono); il genere suonato era il glam rock di cui i Kiss, assieme a New York Dolls, Alice Cooper e Slade, furono fra i rappresentanti pi\u00f9 illustri. \"Cold Gin\", brano scritto da Ace, diventer\u00e0 uno dei cavalli di battaglia del gruppo e sar\u00e0 oggetto di cover da parte di tantissime band.\nIl successo determin\u00f2 tuttavia eccessi e diverbi che condussero i Kiss verso l'instabilit\u00e0 e nel 1982 Frehley, dopo un'accesa discussione con Stanley e Simmons, lasci\u00f2 improvvisamente il gruppo: alcuni dei motivi addotti furono il disaccordo sul cambiamento stilistico visto in \"Dynasty\", \"Unmasked\" e \"Music from \"The Elder\"\" e il poco spazio compositivo che i due membri fondatori lasciavano al chitarrista; poco prima del tour di \"The Elder\", che non fu mai effettuato, Ace ebbe inoltre un grave incidente automobilistico con la sua DeLorean, da cui il brano \"Rock Soldiers\" dei Frehley's Comet. Negli album successivi, \"Killers\" e \"Creatures of the Night\", Frehley continu\u00f2 comunque ad apparire in copertina e ad essere indicato come chitarrista solista pur non avendo mai partecipato alla composizione dei brani (anche se \u00e8 comparso nei video). Nelle registrazioni fu sostituito da Bob Kulick, Adam Mitchell, Steve Farris e Vinnie Vincent, che dal dicembre del 1982 prender\u00e0 ufficialmente il suo posto.\nI Frehley's Comet.\nDopo aver lasciato i Kiss, Ace fond\u00f2 i Frehley's Comet e pubblic\u00f2 il primo album omonimo nel 1987: il gruppo era composto dal batterista Anton Fig (che suon\u00f2 anche con i Kiss in \"Dynasty\" e \"Unmasked\" per sostituire Criss e nell'album solista di Ace), dal cantante/chitarrista Tod Howarth e dal bassista John Regan. Il genere \u00e8 un glam metal molto vicino allo stile dei Kiss ma con un suono pi\u00f9 moderno e robusto.\nNel 1988 esce il mini-album dal vivo \"Live + 1\" e il successivo disco \"Second Sighting\" dove il posto di batterista viene preso, temporaneamente, da Jamie Oldaker. Mentre Fig torna, il cantante Howarth se ne va e il gruppo incide un nuovo album a nome di Ace chiamato \"Trouble Walkin\": alla voce c'\u00e8 lo stesso Frehley e vengono chiamati vari ospiti come Sebastian Bach, Dave Sabo e Criss, dopodich\u00e9 il gruppo si scioglier\u00e0.\nAnni recenti.\nNel 1996, dopo anni di assenza dal mondo della musica, Ace torna con i compagni di un tempo prendendo il posto di Bruce Kulick e insieme incidono il disco live acustico \"Kiss Unplugged\"; nel gruppo torna anche Peter Criss e nel 1998 la formazione originale incide \"Psycho Circus\", all'interno del quale Frehley canta in due brani: \"Into the Void\" e \"In Your Face\" (contenuto nella versione giapponese del disco). Nel 2000 dal disco \u00e8 stato tratto il videogioco ' mentre l'anno precedente il gruppo aveva partecipato al film \"Detroit Rock City\" per poi separarsi di nuovo dopo il \"The Farewell Tour\" (terminato nel 2001): Eric Singer (che gi\u00e0 aveva partecipato a \"Revenge\", \"Alive III\" e ') prese il posto di Peter Criss e Tommy Thayer quello di Ace.\nL'ultima apparizione di Ace con i Kiss risale al febbraio 2002 alle Olimpiadi invernali di Salt Lake City; nel 2005 ha una piccola parte nel film \"Remedy\" mentre nel 2009 pubblica il suo quinto album, \"Anomaly\".\nNel 2006 ha partecipato ai Rock Honors suonando la canzone dei Kiss \"God of Thunder\" insieme a Slash, Rob Zombie, Tommy Lee, Gilby Clarke e Scott Ian."}
{"id": "419525", "revid": "149485", "url": "https://it.wikipedia.org/wiki?curid=419525", "title": "Re della Dumnonia", "text": ""}
{"id": "419528", "revid": "2079728", "url": "https://it.wikipedia.org/wiki?curid=419528", "title": "Isclero", "text": "L'Isclero \u00e8 un fiume lungo 31\u00a0km, che attraversa le province di Avellino e Benevento. \u00c8 un affluente di sinistra del Volturno.\nStoria.\nIl nome dell'Isclero deriva probabilmente dal termine basso latino isca o iscla (piccola corrente d'acqua). Nella linguistica neolatina il lessema latino, di epoca classica, \"insula\" \u00abisola fluviale, lacustre e marina\u00bb in et\u00e0 tardo imperiale si era trasformato in \"iscla\", attraverso le forme \u00ab\"isula\"-\"isla\"-\"iscla\"\u00bb . E da questa forma sono infatti derivati i nomi di varie localit\u00e0 italiane chiamate \"Ischia\", nonch\u00e9 \u00ab\"iska\"\u00bb in Sicilia \"isola fluviale\" e \"terra irrigua\", in Calabria \"striscia boscosa e cespugliosa lungo un fiume\", in Irpinia \"terreno irriguo o presso l'acqua\", in Trentino \u00ab\"iscia\"\u00bb \"\"giuncheto\".\nPresso le sorgenti dell'Ofizzo e dell'Isclero, si ipotizza, si sarebbe trovato il \"campus aquosus\" nel quale si sarebbero accampati i Romani prima della sconfitta umiliante delle Forche Caudine nel 321 a.C. Ancora alla fine del Settecento era conosciuto col nome di \"Faenza\"\", nelle denominazioni delle cartografie reali del Regno di Napoli.\nFino all'inizio del secolo, lungo il suo corso, erano funzionanti numerosi mulini alimentati da canali di derivazione, paralleli al fiume. Tra i pi\u00f9 importanti si ricorda mulino Faenza (a due macine) in territorio di Paolisi, mulino Mastromarco (una macina) a Moiano, mulino Falco (due macine) recentemente restaurato in modo filologico a scopo didattico con la ricollocazione \"in situ\" dell'impianto di molitura e mulino Ferriera, nato addirittura come industria di lavorazione del ferro sotto Ferdinando IV di Borbone e poi convertito, prima in azienda di produzione elettrica, poi a mulino, a Sant'Agata de' Goti.\nIl fiume, nella localit\u00e0 Castellone sul confine dei comuni di Airola, Bucciano e Moiano, \u00e8 scavalcato dal tracciato dell'acquedotto carolino -ovvero del Fizzo- che recava le acque di alimentazione per il Parco della Reggia di Caserta, con un poderoso ponte in tufo, a cinque arcate a tutto sesto, dedicato alla consorte di Carlo III di Borbone, Maria Amalia di Sassonia, recante una lapide di benemerenza ai sovrani, ed una seconda, aggiunta da Luigi Vanvitelli, alla salita al trono di Ferdinando IV.\nDescrizione.\nNasce nella valle Caudina, con direttrice Nord-Nord-Ovest, dalla confluenza di vari corsi d'acqua: \"valloni\" (a carattere torrentizio, discendenti dalle vicine montagne), e \"fossi\" (canali di convogliamento delle acque delle campagne), il \"Cola\", il \"Querci\", la \"Pirozza\", la \"Conga\" e il \"Remescuso\" che vi si immettono in zona \"Faenza\", e poi il \"T. Carmignano\", nel quale confluiscono, in zona \"Cardito\", il \"Castello\", lo \"Ioffredo\", il \"S.Gennaro\" (provenienti da Cervinara), il \"Fosso Ariello\", il \"Fosso Torre\" (provenienti da Montesarchio), le cui sorgenti sono nell'area compresa fra cima Recuorvo (968\u00a0m s.l.m.) e il monte Pizzone (756\u00a0m s.l.m.).\nTra i comuni di Bucciano ed Airola devia con decisione verso ovest, ricevendo come affluenti i torrenti \"Tesa\" (lungo 10\u00a0km) e \"Varco\", provenienti da est, dalle zone pedemontane del Taburno e assume connotazioni stabili di fiume, ingrossando l'alveo e la portata d'acqua.\nProsegue quindi il suo corso nella stretta di Moiano, per un alveo incassato tra rocce vive, e nel territorio di Sant'Agata de' Goti lambendone a nord l'abitato; qui riceve il tributo idrico dei torrenti \"Reullo\" e \"Martorano\". Sfocia nel Volturno ad est di Limatola presso la frazione dell' \"Annunziata\". Nella stretta tra Moiano e Sant'Agata de' Goti traeva origine un acquedotto (\"Acqua Giulia\") che confluiva poi in quello del \"Carmigliano\", e approvvigionava Napoli con le sue acque."}
{"id": "419529", "revid": "1573940", "url": "https://it.wikipedia.org/wiki?curid=419529", "title": "Piero Caleffi", "text": "Prima della guerra.\nNel 1925-1926 fu segretario della Federazione socialista di Mantova. Con la messa al bando dei partiti di opposizione nel 1926, Caleffi entr\u00f2 a far parte della giunta esecutiva del Partito d'Azione di Genova. Nel 1930 e nel 1936 fu arrestato dalle autorit\u00e0 fasciste per sovversione.\nDurante la guerra.\nDopo l'8 settembre 1943, Caleffi fu contattato dagli emissari degli Alleati ed entr\u00f2 a far parte della missione \"Law\", con la quale lui e altri azionisti organizzarono un servizio di informazioni che doveva riferire agli inglesi dei movimenti di truppe tedesche in Italia. Inoltre collabor\u00f2 per far fuggire in Svizzera i soldati alleati prigionieri dei tedeschi e per organizzare i collegamenti con le formazioni partigiane che allora cominciavano a formarsi.\nNell'agosto del 1944 fu catturato dai repubblichini a Milano, consegnato alle SS e mandato nel lager di Bolzano e poi in quello di Mauthausen, da dove fu trasferito nel sottocampo di St. Aegid. Tornato in Italia, raccont\u00f2 le esperienze vissute in quegli anni nel libro \"Si fa presto a dire fame\", scritto nel 1954.\nNel dopoguerra.\nNella nuova Italia repubblicana, Caleffi si iscrisse al Partito Socialista Italiano, divent\u00f2 giornalista e fu eletto senatore nella III legislatura, dal 1958 al 1963. Venne anche eletto al Senato per altre due legislature fino al 1972. Fu anche nominato sottosegretario alla Pubblica Istruzione nel II e III governo Moro (dal 1964 al 1968).\nCaleffi \u00e8 stato anche presidente dell'ANED, l'Associazione nazionale ex deportati politici nei campi nazisti.\nArchivio.\nL'archivio personale di Piero Caleffi \u00e8 disponibile e consultabile presso l'ISEC."}
{"id": "419531", "revid": "339392", "url": "https://it.wikipedia.org/wiki?curid=419531", "title": "Reggiane, progetti avanzati", "text": ""}
{"id": "419532", "revid": "1543377", "url": "https://it.wikipedia.org/wiki?curid=419532", "title": "Cupola della Roccia", "text": "La Cupola della Roccia (; , \"Kippat ha-Sel\u2018a\"), chiamata talora impropriamente Moschea della Roccia, \u00e8 un santuario islamico edificato su un sito, utilizzato e considerato sacro in tempi antecedenti alla formazione delle tre maggiori religioni monoteistiche, noto come \"Spianata delle Moschee\" dai musulmani e \"Monte del Tempio\" dagli ebrei. Con la Moschea al-Aqsa, costituisce l\"al-\u1e24aram al-Shar\u012bf\", considerato dal Sunnismo il terzo sito pi\u00f9 sacro del mondo islamico dopo la Ka\u02bfba e la Moschea del Profeta di Medina.\nCompletata nel 691 da artisti e maestranze bizantine \u00e8, secondo alcuni, l'edificio islamico pi\u00f9 antico del mondo ancora oggi esistente.\nStoria.\nFu costruita fra il 687 e il 691, nell'era degli Omayyadi, dal 9\u00ba Califfo, \u02bfAbd al-Malik b. Marw\u0101n. \u00c8 talora chiamata Moschea di Omar dal momento che, all'epoca del 2\u00ba califfo, \u02bfUmar ibn al-Kha\u1e6d\u1e6d\u0101b, era stato costruito su quel sito un oratorio in legno (successivamente andato a fuoco). In quel punto esatto in cui \u02bfUmar aveva pregato al momento della sua visita alla Citt\u00e0 Santa, dopo la conquista di Gerusalemme nel 637, fu edificato un santuario adornato da mosaici realizzati da maestranze bizantine, appositamente chiamate dal califfo omayyade.\nLa Cupola della Roccia fu fatta edificare sfruttando l'opera di artigiani bizantini forniti dall'Imperatore. \u00c8 edificata a guisa di \"martyrion\", una struttura finalizzata cio\u00e8 alla conservazione e alla venerazione di sante reliquie ed \u00e8 un eccellente esempio di arte bizantina del periodo centrale.\nLa costruzione dell'edificio avrebbe risposto alla volont\u00e0 del califfo \u02bfAbd al-Malik di dotare di pregevoli monumenti i suoi domini (opera perfezionata poi dal figlio e successore al-Wal\u012bd I) e di contrastare i sentimenti di stupore tra i musulmani alla vista della Basilica cristiana del Santo Sepolcro di Gerusalemme, la cui cupola destava grande ammirazione, oltre che di sottolineare il carattere musulmano di un personaggio sacro a musulmani, ebrei e cristiani (Abramo) e celebrare la vittoria dell'Islam sulle altre fedi.\nShlomo Dov Goitein, allora dell'Universit\u00e0 Ebraica di Gerusalemme era convito che la Cupola della Roccia intendesse competere con molti monumenti di altre fedi religiose: K.A.C. Creswell, nel suo libro \"Origin of the plan of the Dome of the Rock\" nota che coloro che edificarono il santuario, usarono le misure della Basilica del Santo Sepolcro. Il diametro della cupola del santuario islamico \u00e8 di e la sua altezza di , mentre il diametro della cupola della Basilica del Santo Sepolcro \u00e8 di e la sua altezza di .\nLa Cupola della Roccia infine - come ricorda lo storico arabo filo-sciita e anti-omayyade al-Ya\u02bfq\u016bb\u012b - avrebbe risposto al preciso intento di trattenere all'interno dei domini omayyadi i sudditi siriani del califfo, che, recandosi alla Mecca per il \"hajj\", avrebbero pericolosamente potuto ascoltare le tesi di parte dell'\"anti-califfo\" \u02bfAbd All\u0101h b. al-Zubayr, che contestava la legittimit\u00e0 del califfato di \u02bfAbd al-Malik. Fino alla vittoria contro \u02bfAbd All\u0101h, la Cupola della Roccia fu infatti destinata a fungere come temporanea alternativa alla Ka\u02bfba, anche se il califfo omayyade non volle mai sostituirla in modo che sarebbe apparso a ogni fedele sacrilego, tanto che per marcare le differenze il \"\u1e6daw\u0101f\" che si poteva compiere intorno al santuario gerosolimitano era prescritto dovesse avvenire comunque in senso orario e non, come richiesto nel rito del \"\u1e25ajj\" a Mecca, in senso antiorario, senza dimenticare che il califfo omayyade comp\u00ec pi\u00f9 volte il pellegrinaggio a Mecca, prima e dopo la guerra che lo contrappose al suo rivale \u02bfAbd All\u0101h b. al-Zubayr.\nLa sua cupola dorata si staglia su tutte le altre costruzioni di Gerusalemme. La roccia al centro del santuario \u00e8 ritenuta dai musulmani come il posto in cui Maometto, asceso al cielo nel suo miracoloso viaggio notturno, narrato dal Corano, dell\"isr\u0101\u02be e del successivo mi\u02bfr\u0101j\", complet\u00f2 il suo spostamento cominciato a Mecca, prima di cominciare la sua ascesa al cielo. Sulla medesima roccia Abramo (in Arabo \"Ibr\u0101h\u012bm\") sarebbe stato sul punto di sacrificare Ismaele (oppure Isacco) prima di essere fermato da Dio. Una \"moschea estrema\", \"al-masjid al-aq\u1e63\u0101\", fu costruita nelle sue immediate vicinanze per commemorare l'evento soprannaturale.\nLa moschea sub\u00ec numerosi e profondi restauri, da quello del califfo abbaside al-Ma\u02bem\u016bn e d'et\u00e0 fatimide a quelli di epoca mamelucca e ottomana.\nAll'epoca del Regno Latino di Gerusalemme e fino a quasi tutto il XII secolo, la cupola venne denominata \"Templum Domini\" e ai Cavalieri Templari venne destinata una parte dell'adiacente \"Templum Salomonis\", residenza del re di Gerusalemme e attualmente Moschea al-Aq\u1e63\u0101.\nSito.\nLocalizzata nell\"al-\u1e24aram al-Shar\u012bf\" (Nobile Santuario) - l'area del Tempio di Gerusalemme, sacra a ebrei, cristiani e musulmani - essa \u00e8 uno dei simboli architettonici della citt\u00e0, grazie al fatto che la sua cupola dorata si staglia su tutte le altre costruzioni di Gerusalemme.\nArchitettura.\nLa pianta ottagonale della Moschea della Roccia \u00e8 comune all'architettura tardo antica e bizantina. La cupola \u00e8 ispirata alla cupola del Santo Sepolcro, di cui ha circa le stesse dimensioni. Originariamente in piombo di colore grigio venne sostituita negli anni 60 del XX secolo da una in bronzo alluminio (prodotta in Italia) e successivamente rivestita con doratura. Nel 1993 la copertura d'oro \u00e8 stata sostituita grazie a re Husayn di Giordania, a causa della ruggine e dell'usura. La cupola ha un diametro di circa 20 metri e raggiunge un'altezza di pi\u00f9 di 35 metri sopra la \"Nobile roccia\".\nLa s\u016bra coranica \"Y\u0101\u02be S\u012bn\" \u00e8 scritta sopra all'interno della smagliante copertura commissionata nel XVI secolo dal Sultano ottomano Solimano il Magnifico. La s\u016bra \"al-isr\u0101\u02be\" (Il viaggio notturno) \u00e8 iscritta sopra la sura \"Y\u0101\u02be S\u012bn\".\nL'interno \u00e8 riccamente dipinto, con archeggiature mosaicate a forma di corone, gioielli e motivi floreali, di gusto bizantino, privo di rappresentazioni di esseri viventi. Le finestre sono schermate. In origine esistevano mosaici anche all'esterno, ma furono rimossi dai sultani ottomani e sostituiti da ceramiche colorate. Nella moschea \u00e8 conservata in un'urna la reliquia di peli della barba di Maometto.\nUn'edicola esterna che riprende l'impianto ottagonale dell'edificio principale ospita la fontana per le abluzioni; \u00e8 decorata con capitelli bizantini a traforo.\nL'esterno della moschea \u00e8 in maiolica, con versetti coranici nella cornice superiore e senza immagini o sculture antropomorfe.\nElementi architettonici.\nCiascuno dei 4 portali (lunghi 2,6\u00a0m e alti 4,3\u00a0m) \u00e8 definito da un architrave e da un soprastante arco rialzato. Gli architravi sono rivestiti sulla faccia inferiore in lamine di metallo, rame e bronzo lavorato a sbalzo. I rilievi del disegno dei portali sono dorati, mentre il fondo \u00e8 dipinto in nero, nella parte centrale in verde acqua. I contorni delle attuali porte laminate risalgono al sultano ottomano Solimano (1552).\nI quattro portali sono disposti secondo i punti cardinali. L'ingresso dal lato nord \u00e8 chiamato \"Porta del paradiso\" (\"b\u0101b al-janna\") e il portone ha il nome di \"B\u0101b D\u0101w\u016bd\" (Porta di Davide). La porta principale si apre per\u00f2 sul lato sud ed \u00e8 preceduta da un portico coperto in marmo, sostenuto da quattro colonne.\nAll'epoca di al-Muqaddas\u012b (985) le porte erano in legno, a pannelli intagliati preziosamente.\nLa cupola originale del diametro di 20,44\u00a0 fu costituita da una cupola esterna e un'altra interna. Secondo Ibn al-Faq\u012bh (903), il rivestimento esterno era fatto di lamine di piombo e lastre di rame dorato.\nLa cupola attuale ha un'altezza, dal livello di suolo al vertice, di 35,3\u00a0m, consistente in due calotte indipendenti in cui il passaggio tra le due calotte costituisce una galleria che prende la luce dall'interno grazie ad alcune aperture.\nLa cupola esterna e quella interna sono strutturate a nervature convergenti. Quelli della cupola esterna si innestano su un piano di posa fissato lungo il bordo esterno del tamburo. Questo bordo \u00e8 costituito da travetti in legno congiunti a incastro in modo da costruire una catena circolare continua. La nervatura esterna \u00e8 rivestita da un'intelaiatura sulla quale \u00e8 fissato il rivestimento.\nHa un diametro di 20,44\u00a0m ed \u00e8 formato da quattro contrafforti che portano dai quattro pilastri della rotonda interna, oltrepassano la muratura e sono visibili dall'esterno, dove si nota la sporgenza discordante con l'insieme del tamburo. Nel tamburo, sopra il livello del tetto si aprono 16 finestre, alcune delle quali sono le pi\u00f9 antiche delle moschea, poich\u00e9 il telaio simmetrico risale certamente ai lavori del 1318-19.\nNella rotonda interna gli archi hanno un intradosso di 1,11\u00a0m, poggiano direttamente sui capitelli e sono ad arco lievemente acuto. Il rivestimento marmoreo fu realizzato dal sultano mamelucco al-N\u0101\u1e63ir Mu\u1e25ammad Qalawun nel 1318-19.\nLe travi sono in legno a sezione quadrata di 8\u20139\u00a0cm.\nLa muratura esterna venne parzialmente in luce per un breve periodo durante i lavori eseguiti nel 1873-74. Essa \u00e8 costituita da pietre con altezza di 80\u00a0cm. I sette pannelli di facciata, alti stretti e rientranti, sono sormontati da archi semicircolari, mascherati nel 1552 dal rivestimento in terracotta che confer\u00ec loro un andamento a sesto lievemente acuto.\nIl rivestimento esterno attuale \u00e8 in marmo decorato con vari colori. Le decorazione consistono in scritte coraniche scolpite sul marmo.\nLe aperture delle finestre erano schermate da vetri, secondo Ibn al-Faq\u012bh (903), che afferma che nei muri e sopra il tamburo si aprivano 56 finestre originali. Grazie alle accurate ricerche di Richmond \u00e8 ora possibile determinare la posizione nello spessore dei muri, come pure le dimensioni delle strombatura.\nHa uno spessore di 1,30\u00a0m. Il rivestimento in marmo dell'interno risulta nella strombatura della finestra per una profondit\u00e0 di 92\u00a0cm e si arresta a 15\u00a0cm dal mosaico esterno. Le finestre attuali sono schermate da una grata, quella esterna fa parte del rivestimento in ceramica ed \u00e8 quindi databile al tempo dei lavori fatti al tempo del sultano ottomano Solimano nel 1552.\nLe pareti interne sono rivestite da cima a fondo di lastre in marmo, dove di fronte si presentano 3 archi lungo ciascun lato dell'ottagono intermedio, sorretti da 2 colonne in marmo poste tra i due pilastri ad angolo rivestiti sempre in marmo.\nSopra i capitelli dorati corrono massicci travi di collegamento, con la faccia inferiore rivestita di lamine metalliche di 6\u00a0cm, lavorate e dipinte allo stesso modo delle travi.\nLe colonne portano capitelli di vario ordine, alcuni corinzi, altri di stile composito. I fusti sono di diversa lunghezza, ma tale disparit\u00e0 \u00e8 mascherata da un basamento in marmo.\nFin dalla met\u00e0 del XIX secolo ai non-musulmani era vietato accedere all'area sacra. Dal 1967 tuttavia ai non-musulmani \u00e8 stato consentito l'ingresso salvo durante il periodo della preghiera islamica.\nLe iscrizioni e la loro interpretazione.\nLa prima iscrizione dedicatoria della Cupola riveste un particolare interesse, dal momento che in essa si fece per la prima volta uso in un manufatto del sistema di puntuazione dei caratteri arabi, elaborato proprio all'epoca del califfo \u02bfAbd al-Malik, utilizzato nella redazione del Corano, fino ad allora normalmente scritto nella forma arcaica dell'arabo esistente all'epoca in cui la Vulgata era stata approntata dal terzo califfo \"ortodosso\" 'Uthman ibn 'Affan, particolarmente ricco di omografi indifferenziati e di lettura quanto mai problematica, se non fosse stata soccorsa dal preciso ricordo dei numerosi musulmani che l'avevano imparato a memoria (\"\u1e25uff\u0101\u1e93\") in segno di venerazione.\nLa prima iscrizione all'interno della Cupola fu redatta in lettere cufiche su una placca di metallo su fondo azzurro, posizionata sopra l'arcata di sud-est della fila ottagonale delle colonne erette attorno alla Roccia. Essa recita , che significa: \u00abHa edificato questa Cupola \u02bfAbd al-Malik b. Marw\u0101n comandante dei credenti nell'anno 72 [dell'Egira] * All\u0101h l'accetti da lui e sia soddisfatto di lui * amen\u00bb.\nDegne di nota sono le iscrizioni cufiche datate all'epoca Umayyade (fine VII secolo d.C.) che corrono sulle pareti della cupola. Le iscrizioni sono composte da una serie di versetti provenienti da diverse sure del Corano. La giustapposizione dei versetti coranici \u00e8 stata interpretata in senso omelitico: si sono scelti con attenzione alcuni versetti per comunicare un certo messaggio ai credenti e visitatori del monumento. I versetti coranici utilizzati nelle iscrizioni della Cupola della Roccia contengono numerosi riferimenti alla fede cristiana, ad esempio Q 17:111 \"La lode appartiene ad Allah, Che non ha figlio alcuno, Che non ha associati nella Sua sovranit\u00e0\". In generale \u00e8 stato riconosciuto che le iscrizioni di epoca omayyade della cupola insistono sulla unicit\u00e0 di Dio (\"taw\u1e25\u012bd\"), che \u00e8 ritenuta incompatibile con la dottrina trinitaria, professata dalla fede cristiana, all'epoca maggioritaria a Gerusalemme. La stessa insistenza sull'unicit\u00e0 di Dio si ritroverebbe anche nelle monete fatte coniare da \u02bfAbd al-Malik.\nLe medesime iscrizioni sono state studiate in relazione ai mosaici della Basilica della Nativit\u00e0 di Betlemme, datati fra il 690 e il 787 da Erika Dodd. La Dodd ha determinato che le iscrizioni della Cupola della Roccia possono essere interpretate come un vero e proprio programma iconografico, opposto a quello presente nei mosaici della Basilica della Nativit\u00e0: il programma della Cupola mira all'affermazione dell'Unicit\u00e0 divina, mentre quello della Basilica sottolinea la Trinit\u00e0 divina.\nQueste interpretazioni sottolineerebbero la caratteristica antagonistica della Cupola della Roccia verso i cristiani di Gerusalemme.\nCiononostante Oleg Grabar prima e Lawrence Nees in una sua pubblicazione pi\u00f9 recente hanno sottolineato come in realt\u00e0 questo antagonismo nelle iscrizioni della Cupola della Roccia non \u00e8 giustificato dalle prove contestuali. Le iscrizioni inoltre sembrano presentare pi\u00f9 una base comune per le due religioni musulmana e cristiana. Grabar, citato da Nees, legge le iscrizioni della Cupola come aventi un significato \"ecumenico\". Entrambi gli autori sottolineano come effettivamente nel Corano ci siano passaggi pi\u00f9 critici verso la fede cristiana, ad esempio \"Cor.\" 4:157, dove si confuta la crocifissione.\nLe scritte relative ai restauri.\nIl manufatto sub\u00ec diversi danni a causa dei terremoti, frequenti nell'area, che richiesero interventi pi\u00f9 o meno profondi di restauro. Di essi rimane traccia in scritte apposte sulle pareti della Cupola della Roccia.\nNel 1016 vi fu un sisma assai violento, nel periodo in cui im\u0101m/califfo era il fatimide al-\u1e24\u0101kim bi-amri ll\u0101h. Intervenne allora nel 1022 l'Im\u0101m al-Z\u0101hir li-i\u02bfz\u0101z al-Din All\u0101h e si sa che i lavori furono condotti a termine da un certo \u02bfAl\u012b b. A\u1e25mad, di cui resta il nome in una placca commemorativa dell'avvenuto restauro.\nCinquant'anni dopo nuovi forti terremoti danneggiarono ancora la struttura e persino la roccia su cui insisteva la cupola fu incrinata.\nIn epoca crociata, la Cupola fu requisita dai cavalieri Templari che ne fecero un luogo di culto cristiano. Il manufatto ospit\u00f2 cos\u00ec un buon numero di statue e una croce d'oro fu sistemata sulla Cupola mentre all'ingresso principale fu collocata una statua di Ges\u00f9 Cristo che si vorrebbe fosse in oro e pietre preziose. Secondo una testimonianza dello storico arabo al-Haraw\u012b, che visit\u00f2 la Cupola nel 1173, i crociati avrebbero anche affrescato le pareti, ritraendo ad esempio Salomone sulla parete antistante l'ingresso principale. Secondo qualche storico dell'arte l'edificio sarebbe diventato per alcuni aspetti modello per costruzioni sacre edificate in Europa, tra cui la Temple Church a Londra e le chiese dell'ordine dei Templari.\nQuando nel 1187 Saladino prese possesso di Gerusalemme, la Cupola della Roccia fu riportata alle condizioni in cui si trovava prima della conquista della I Crociata, salvo per la grigliatura in ferro che circonda il manufatto. Il futuro sultano ayyubide lasci\u00f2 un'iscrizione all'interno che dice , che significa: \u00abIn nome di Dio Clemente Misericordioso. Ha ordinato il restauro e la doratura di questa nobile cupola il nostro Signore, il Sultano sovrano vittorioso, dotto, giusto, fattivo \u1e62al\u0101\u1e25 al-D\u012bn Y\u016bsuf figlio di Ayy\u016bb. Che Dio lo protegga con la Sua misericordia. E ci\u00f2 nei mesi dell'anno 586 [dell'Egira].\u00bb"}
{"id": "419534", "revid": "125240275", "url": "https://it.wikipedia.org/wiki?curid=419534", "title": "Castello di Chenonceau", "text": "Il castello di Chenonceau (/\u0283\u0259n\u00f5'so/) \u00e8 un castello situato nei pressi di Chenonceaux nel dipartimento dell'Indre e Loira nella Valle della Loira in Francia. \u00c8 classificato come Monumento storico di Francia dal 1840 (il parco dal 1962).\nStoria.\nIn origine nella tenuta sede dell'attuale castello si trovava un maniero che fu bruciato dalle truppe reali nel 1411 per punire il proprietario, Jean Marques, accusato di una cospirazione. Nel 1430 Marques ricostru\u00ec il castello insieme ad un mulino fortificato ma il suo erede, fortemente indebitato, nel 1513 vendette il castello a Thomas Bohier, tesoriere dei re Carlo VIII, Luigi XII e Francesco I. Bohier distrusse tutti gli edifici esistenti e diroccati tranne la torre di vedetta e tra il 1515 e il 1521 costru\u00ec un nuovo castello per la moglie, Catherine Bri\u00e7onnet, che vi soleva intrattenere la nobilt\u00e0 francese e in due occasioni ospit\u00f2 anche re Francesco I.\nAlla morte di Bohier (1524) e della moglie (1526) il figlio Antoine dovette cedere il castello alla corona per pagare i debiti del padre. Prese possesso del castello il governatore di Montmorency in nome del re Francesco I impegnato in quegli anni nella costruzione del castello di Chambord.\nIl suo successore, Enrico II, offr\u00ec il castello in dono alla sua amante, Diana di Poitiers, nel 1551 questa divenne duchessa del Valentinois e acquis\u00ec la propriet\u00e0 del castello, divenne anche una delle donne pi\u00f9 influenti dell'epoca. A Diane de Poitiers si deve in gran parte l'attuale struttura del castello, sua fu infatti la realizzazione del ponte sul fiume. Fece anche realizzare degli splendidi giardini lungo le rive del fiume.\nDopo la morte di Enrico II la vedova, Caterina de' Medici, fece di tutto per scacciare Diane dal castello forzandola ad accettare lo scambio con il castello di Chaumont. Caterina de Medici ne fece la sua residenza preferita aggiungendo altri giardini. Nel suo periodo da reggente di Francia spese ingenti somme per il castello e per organizzarvi feste e intrattenimenti. Nel 1560, in occasione dell'ascesa al trono di suo figlio Francesco II, vi organizz\u00f2 il primo spettacolo pirotecnico mai visto nel paese.\nNel 1589, alla morte di Caterina de' Medici il castello and\u00f2 alla nuora, Luisa di Lorena, moglie di re Enrico III. Questa apprese della morte del marito mentre risiedeva a Chenonceau, cadde in una profonda depressione, e trasform\u00f2 il castello da luogo di feste in un luogo tetro e silenzioso.\nDa Luisa di Lorena il castello fu ereditato da Cesare di Borbone-Vend\u00f4me (figlio illegittimo di Enrico IV) e da sua moglie, Francesca di Lorena, seguendo nel secolo successivo l'asse ereditario dei Duchi di Vend\u00f4me, fino al settimo duca Filippo di Borbone-Vend\u00f4me.\nNel 1720 fu comprato dal Duca di Borbone che, poco alla volta, ne vendette i contenuti. Molte delle statue finirono a Versailles. La propriet\u00e0 fu infine venduta a Claude Dupin. Sua moglie, figlia del finanziere Samuel Bernard e nonna di George Sand, Madame Louise Dupin, riport\u00f2 il castello, almeno in parte, agli antichi splendori intrattenendovi i leader dell'Illuminismo: Voltaire, Montesquieu, Buffon, Bernard le Bovier de Fontenelle, Pierre de Marivaux e Jean-Jacques Rousseau.\nIl castello si salv\u00f2 dalla distruzione da parte della Guardia rivoluzionaria durante la Rivoluzione francese, in quanto essenziale per le comunicazioni: era infatti l'unico ponte sul fiume per diversi chilometri.\nNel 1864 divenne proprietaria del castello Marguerite, moglie del chimico Th\u00e9ophile Pelouze, che lo aveva comprato dagli eredi di Madame Dupin. Dopo la morte del marito Marguerite inizi\u00f2 dei lavori di ristrutturazione che riportarono il castello all'aspetto che probabilmente aveva all'inizio del XVI secolo.\nNel 1913 il castello divenne propriet\u00e0 della famiglia di industriali cioccolatai Menier. Durante la prima guerra mondiale fu in parte adibito ad ospedale, mentre durante la seconda guerra mondiale venne usato come via di fuga dalla zona di Vichy occupata dai nazisti.\nNel 1951 la famiglia Menier cominci\u00f2 la ristrutturazione del castello e dei giardini, danneggiati da un'inondazione nel 1940."}
{"id": "419536", "revid": "729019", "url": "https://it.wikipedia.org/wiki?curid=419536", "title": "Castello di Chinon", "text": "Il castello di Chinon si trova a Chinon, un comune francese situato sulle rive del fiume Vienne nel dipartimento dell'Indre e Loira. Dal 1840 \u00e8 classificato come Monumento storico di Francia.\nStoria.\nNel castello di Chinon fu tenuto prigioniero Jacques de Molay, l'ultimo gran maestro dell'Ordine dei templari prima della sua esecuzione avvenuta poi a Parigi.Nel 1429 avvenne inoltre in questo castello il primo incontro fra Giovanna d'Arco ed il re Carlo VII."}
{"id": "419542", "revid": "287204", "url": "https://it.wikipedia.org/wiki?curid=419542", "title": "Ilyushin Il-2 Sturmovik", "text": ""}
{"id": "419563", "revid": "22166", "url": "https://it.wikipedia.org/wiki?curid=419563", "title": "SP/DIF", "text": ""}
{"id": "419565", "revid": "77358", "url": "https://it.wikipedia.org/wiki?curid=419565", "title": "M.A.S.C.I.", "text": ""}
{"id": "419567", "revid": "21079", "url": "https://it.wikipedia.org/wiki?curid=419567", "title": "Algebricamente chiuso", "text": ""}
{"id": "419568", "revid": "88740", "url": "https://it.wikipedia.org/wiki?curid=419568", "title": "Masci", "text": ""}
{"id": "419580", "revid": "22166", "url": "https://it.wikipedia.org/wiki?curid=419580", "title": "SPDIF", "text": ""}
{"id": "419583", "revid": "174925", "url": "https://it.wikipedia.org/wiki?curid=419583", "title": "Brand Equity", "text": ""}
{"id": "419587", "revid": "51984", "url": "https://it.wikipedia.org/wiki?curid=419587", "title": "S/P-DIF", "text": ""}
{"id": "419606", "revid": "339392", "url": "https://it.wikipedia.org/wiki?curid=419606", "title": "Drederick Tatum", "text": ""}
{"id": "419608", "revid": "121372969", "url": "https://it.wikipedia.org/wiki?curid=419608", "title": "Lyocell", "text": "Con il nome lyocell (o tencel) si intende una fibra prodotta dalla cellulosa frantumata disciolta in NMMO-monoidrato (\"N\"-metilmorfolina-\"N\"-Ossido-monoidrato); il prodotto risultante \u00e8 di consistenza simile al miele, ma si indurisce quando oltrepassa la filiera. Si distingue perci\u00f2 dalla viscosa che utilizza il solfuro di carbonio facendo comunque parte delle fibre cellulosiche.\nLe caratteristiche principali sono l'ottima resistenza, la buona traspirabilit\u00e0 e l'assorbimento dell'umidit\u00e0. Il tessuto di lyocell \u00e8 resistente fino a 40 \u00b0C senza nessun problema; se esso si lava a 60\u00a0\u00b0C, tuttavia, si nota un restringimento del 5% circa.\n\u00c8 molto morbida, liscia e lucida, con panneggio fluido.\nSe, per\u00f2, non \u00e8 sottoposto ad appropriati procedimenti di finissaggio, produce con facilit\u00e0 l'antiestetico pilling, che rovina proprio le sue caratteristiche peculiari di morbidezza e lucidit\u00e0. Queste operazioni di rifinitura d'altronde, possono ridurre le caratteristiche di traspirabilit\u00e0 e di assorbimento di umidit\u00e0.\nIl processo di produzione \u00e8 poco inquinante: anche i solventi utilizzati sono atossici, oltre ad essere completamente riciclabili.\nTuttavia, sebbene il lyocell sia biodegradabile, se posto in una discarica non si decompone completamente. In ogni caso, da appositi studi, risulta che esso riesca a decomporsi in soli 8 giorni in determinati ambienti.\nUsi del lyocell.\nPer le sue caratteristiche peculiari la fibra lyocell \u00e8 una materia prima per l'industria tessile (abbigliamento, tessuti tecnici, arredamento).\nSi usa anche per ottenere della carta con caratteristiche particolari, cuoio sintetico, prodotti per l'igiene, filtri, capi per la protezione dei lavoratori e addirittura sigarette con basso tenore di catrame.\nStoria.\nLa prima azienda a produrre il lyocell \u00e8 stata la Courtaulds Fibers Inc. nel 1988, nell'impianto sperimentale S25; solo quattro anni dopo, nel 1992, inizi\u00f2 a commercializzarlo, sebbene con un altro nome: il \"tencel\". Solo successivamente la produzione si espanse, e inizi\u00f2 anche a produrlo la Lenzing AG, una compagnia austriaca, sotto il nome commerciale di \"Lenzing Lyocell\". Da marzo 2018 Lenzing AG ha smesso di commercializzare la fibra lyocell sotto il nome Lenzing Lyocell, e oggi produce le fibre cellulosiche Modal e Lyocell utilizzando un unico nome per entrambe: TENCEL."}
{"id": "419615", "revid": "599013", "url": "https://it.wikipedia.org/wiki?curid=419615", "title": "Arnaldo Pambianco", "text": "Carriera.\nDopo i risultati in campo dilettantistico (fu settimo nella prova su strada ai Giochi olimpici di Melbourne nel 1956, vincitore del campionato italiano e secondo ai mondiali nel 1957) pass\u00f2 professionista nel 1958 e nei suoi primi anni di carriera svolse prevalentemente il ruolo di gregario per Ercole Baldini e Gastone Nencini; nonostante ci\u00f2, nel 1960 riusc\u00ec a piazzarsi settimo sia al Giro d'Italia sia al Tour de France.\nRitrov\u00f2 quindi finalmente le qualit\u00e0 messe in luce tra i dilettanti e nel 1961 ottenne il risultato pi\u00f9 importante della sua carriera, al Giro d'Italia del centenario dell'Unit\u00e0. Dopo essere caduto una settimana prima nella tappa di Taranto e aver continuato con grande tenacia, Pambianco riusc\u00ec a entrare nella fuga della quattordicesima tappa, al termine della quale conquist\u00f2 la maglia rosa con 24 secondi di vantaggio sul favorito e fino a quel momento leader della generale Jacques Anquetil. A dispetto dei pronostici e nonostante i ripetuti assalti dello stesso Anquetil, di Charly Gaul e di Rik Van Looy, riusc\u00ec a difendere il primato e lo suggell\u00f2 con il secondo posto, dietro al solo Gaul, nella penultima frazione caratterizzata dalla scalata al Passo dello Stelvio e l'arrivo a Bormio. Giunse vittorioso a Milano pur non avendo vinto alcuna tappa.\nNegli anni successivi, il bertinorese si comport\u00f2 egregiamente anche in alcune corse in linea, come dimostrano il quinto posto ai mondiali del 1962 disputato a Sal\u00f2 (vinto da Jean Stablinski) e la vittoria nella Freccia del Brabante del 1964. Al Giro d'Italia invece non riusc\u00ec pi\u00f9 a ripetere le prestazioni del 1961 e ottenne solo una vittoria di tappa nel 1963. \u00c8 di questi anni la canzone \"Viva Pambianco\", a lui dedicata da Secondo Casadei.\nChiuse la carriera nel 1966 e, dopo una breve esperienza in ammiraglia alla Salvarani e alla Ariostea, si dedic\u00f2 all'attivit\u00e0 imprenditoriale.\nCinema.\nIl regista forlivese Riccardo Salvetti ha dedicato a Pambianco il film-documentario \"Gaban\u00ec - Due volte campione\"."}
{"id": "419634", "revid": "110157", "url": "https://it.wikipedia.org/wiki?curid=419634", "title": "Vote for Change Tour", "text": "Il Vote for Change Tour \u00e8 stata una \"tourn\u00e9e\" di artisti politicamente motivati che si sono esibiti tra settembre ed ottobre 2004 in 40 concerti itineranti nelle principali citt\u00e0 statunitensi poco prima delle elezioni del Presidente degli Stati Uniti.\nL'obbiettivo proposto era promuovere l'associazione MoveOn.org, incoraggiando gli elettori a votare contro il candidato George W. Bush e in alcuni concerti implicitamente invitare a votare per il candidato concorrente, John Kerry.\nIl tour ha attirato attenzioni da parte della stampa e con un afflusso di spettatori elevato, raccogliendo dieci milioni di dollari per l'associazione: l'obiettivo principale fu mancato in quanto non spostarono voti in base ai sondaggi pre-elettorali, anche in stati come l'Ohio in cui furono eseguiti 6 concerti."}
{"id": "419636", "revid": "767487", "url": "https://it.wikipedia.org/wiki?curid=419636", "title": "Marco Bonamico", "text": "\u00c8 soprannominato \"il Marine\".\nCarriera.\nClub.\nAlto 2,01 m, ha iniziato la sua carriera come ala grande nella Virtus Pallacanestro Bologna nella stagione 1975-76. Nel 1976-77 cambia sponda e gioca per la Fortitudo Pallacanestro Bologna, storici rivali della Virtus, per tornare alla Virtus Pallacanestro Bologna l'anno seguente. Nel 1978 passa all'Antonini Siena, nel 1979 alla Billy Milano e nel 1980 ritorna alla Virtus. Nel 1986-87 e 1987-88 ha giocato a Napoli (promozione dall'A2), poi \u00e8 tornato per un anno a Bologna e dal 1989-90 al 1991-92 ha giocato per Forl\u00ec (altra promozione dall'A2). Ha chiuso la carriera con Udine, in Serie A2.\nDa giocatore ha disputato 15 campionati di Serie A1 e 4 di Serie A2 ed ha vinto tre scudetti con Bologna, una Coppa Italia ed \u00e8 stato il topscorer nella finale di Eurolega 1981 persa contro il Maccabi Tel Aviv.\nNazionale.\nIn Nazionale ha giocato 154 partite complessive segnando 754 punti totali, vincendo gli Europei 1983 e l'argento alle Olimpiadi di . Il suo punto di forza era la penetrazione sotto canestro e i tiri da tre punti. Per quanto riguarda quest'ultima caratteristica, fu uno dei primi a saper applicare questa regola che fu introdotta nel campionato 1984-85. Nel 1987 tent\u00f2 119 volte il tiro da fuori segnando in 46 occasioni.\nDopo il ritiro.\nPer anni \u00e8 stato seconda voce nelle telecronache cestistiche della RAI, spesso affiancato a Franco Lauro.\nIl 19 febbraio 2009 \u00e8 stato eletto presidente della Legadue (seconda lega professionista nazionale), all'unanimit\u00e0 e per alzata di mano, durante l'Assemblea delle Societ\u00e0, per succedere al dimissionario Valentino Renzi approdato in Lega di Serie A."}
{"id": "419638", "revid": "12497", "url": "https://it.wikipedia.org/wiki?curid=419638", "title": "Vote for Change", "text": ""}
{"id": "419640", "revid": "1983214", "url": "https://it.wikipedia.org/wiki?curid=419640", "title": "Oria (disambigua)", "text": ""}
{"id": "419646", "revid": "120997889", "url": "https://it.wikipedia.org/wiki?curid=419646", "title": "Prenomi romeni", "text": "Questa \u00e8 una lista di prenomi comuni in Romania."}
{"id": "419653", "revid": "999533", "url": "https://it.wikipedia.org/wiki?curid=419653", "title": "Presa telefonica tripolare", "text": "La presa telefonica tripolare \u00e8 il primo modello di presa telefonica che ha segnato la storia della telefonia in Italia, Norvegia, Finlandia e Turchia. Dopo la liberalizzazione (deregolamentazione) degli impianti telefonici in Italia, la presa tripolare \u00e8 stata gradualmente abbandonata per la pi\u00f9 moderna presa detta \"plug\" (RJ-11), introdotta come standard per le nuove attivazioni telefoniche anche dall'ex monopolista Telecom Italia, a partire da aprile 2007.\nStruttura.\nLa presa \u00e8 costituita da un blocco in materiale plastico color avorio, provvisto di un coperchietto a vite sul quale \u00e8 riportato il logo del gestore telefonico (se la presa \u00e8 omologata).\nRimuovendo il coperchio si accede ai morsetti di collegamento, e alle virole metalliche dei portafusibili, se questi ultimi sono presenti. La presa pu\u00f2 essere fissata a parete o installata all'interno di apposite scatole da incasso unificate, queste hanno forma quadrata e sono dotate di un coperchio sfondabile di colore avorio o (nei pi\u00f9 recenti) bianco. \nLa scatola viene fornita con il coperchio integro e provvisto di vite centrale di fissaggio, per l'installazione della presa si provvede ad eliminare la parte centrale del coperchio (a rottura prestabilita), ottenendo il foro nel quale si inserisce la presa (che si avvita al fondo della scatola). All'interno, la presa \u00e8 provvista di un contatto per realizzare il collegamento in serie (o cascata) degli apparecchi telefonici, il contatto \u00e8 normalmente chiuso e si apre quando viene inserita la spina. Il collegamento in serie ha lo scopo di impedire il funzionamento simultaneo di pi\u00f9 apparecchi telefonici durante la conversazione, evitando variazioni d'impedenza con conseguenti sovraccarichi, nonch\u00e9 l'ascolto indesiderato delle conversazioni attraverso un altro apparecchio.\nTutti gli impianti realizzati dal gestore telefonico, prima della liberalizzazione, erano cablati in serie con prese tripolari e non potevano essere modificati dall'utente. A tal fine, i telefoni omologati dovevano essere dotati di contatto di commutazione: sollevando la cornetta, il contatto si apre ed esclude la linea a tutti i telefoni inseriti a valle.\nAllo stato attuale, il gestore telefonico si limita ad installare la terminazione di rete (prima presa) e l'impianto a valle di quest'ultima deve essere predisposto a cura dell'utente, con la possibilit\u00e0 di scegliere il collegamento in parallelo, l'impianto deve essere comunque realizzato a regola d'arte e con materiale conforme alla normativa vigente. Alcuni nuovi apparecchi (per es. i cordless) sono sprovvisti di contatto di commutazione, e quindi hanno un ponticello nella spina per garantire la continuit\u00e0 della linea: se inseriti su un impianto in serie lo trasformano in parallelo. Da notare che la presenza simultanea di telefoni con ponticello ed apparecchi tradizionali con contatto di commutazione, sempre su un impianto in serie, lo trasformano in una configurazione mista serie-parallelo.\nSiglatura dei contatti per il collegamento in serie (il filo bianco \u00e8 denominato A, il rosso B)\nNota: anche le prese con protezione integrata sono dotate di morsetti BE e AE, collegando la linea in ingresso a questi ultimi si escludono le protezioni.\nOgni presa tripolare omologata pu\u00f2 essere di tipo semplice, oppure con protezione integrata contro i sovraccarichi. Le prese con protezione integrata erano utilizzate come terminazione di rete (prima presa), e ricevevano in ingresso la linea telefonica proveniente dalla centrale. La protezione pu\u00f2 essere costituita da una coppia di fusibili (formato standard 5\u00d720\u00a0mm, corrente nominale 1A, caratteristica d'intervento \"F\" o rapida), oppure da elementi resistivi a coefficiente termico positivo (PTC).\nI fusibili integrati nella presa consentivano di evitare un'ulteriore (ed antiestetica) scatoletta portafusibili esterna, quest'ultima dotata di fusibili con formato particolare.\nIn seguito, i fusibili sono stati sostituiti da elementi PTC, aventi la stessa funzione ma con la caratteristica di essere delle protezioni autoripristinanti (non serve sostituirli dopo l'intervento, a differenza dei fusibili bruciati). Alcune prese di recente produzione sono dotate PTC e di circuito RC escludibile tramite jumper (in gergo conosciute come \"prese RC\"). Queste prese tripolari hanno un aspetto leggermente diverso rispetto alle versioni tradizionali, e riportano la sigla RC sul coperchietto, oltre al numero di serie indicato sulla parte superiore della base. \nIl circuito RC integrato protegge l'impianto contro le sovratensioni di entit\u00e0 limitata (la protezione completa richiede appositi scaricatori), e viene utilizzato dal gestore telefonico per determinate verifiche sulla linea.\nLe nuove terminazioni di rete utilizzate da Telecom Italia, in sostituzione delle prese tripolari, sono dotate di connettore/i RJ ed eventuale splitter ADSL integrato; anch'esse comprendono i PTC ed il circuito RC escludibile.\nNegli anni novanta la SIP talvolta installava, nei pressi della borchia principale dell'impianto, una scatoletta quadrata di circa 7\u00d77\u00a0cm, denominata tecnicamente NTUL (\"Nuova Terminazione Unificata di Linea\") contenente una modesta circuiteria il cui scopo teorico era diagnostico, ovvero di aiutare a rilevare i guasti dalla centrale. Il suo impiego in realt\u00e0 si \u00e8 rivelato inconsistente e, in compenso, agendo come filtro, introduce disturbi nel segmento delle frequenze eccedenti quelle impiegate dalla fonia, creando problemi di stabilit\u00e0 di linea alle connessioni ADSL. Esistono inoltre delle semplici prese tripolari con un condensatore al loro interno, talvolta presenti nei vecchi impianti, anch'esse comportano problemi con la connessione ADSL.\nPresa telefonica tripolare Telecom.\nNel 1994 la SIP \u00e8 stata trasformata in Telecom Italia, la quale, oltre a fabbricare le tripolari con circuito RC, ha continuato a costruire anche le tripolari tradizionali. Tali prese possiedono la stessa base delle tripolari SIP, ma portano alcune differenze qui di seguito indicate:\nLe prese tripolari Telecom esteticamente sono uguali alle tripolari SIP, permettendo per\u00f2 di collegare un modem senza il fastidioso fruscio o altri problemi legati alle vecchie tripolari, e non devono essere confuse con le tripolari Telecom RC.\nAltre prese.\nDalla fine degli anni novanta si \u00e8 preferito sostituire, nei nuovi impianti, la presa tripolare SIP con la presa standard RJ-11, diffusa a livello internazionale e sempre pi\u00f9 nell'uso comune anche in Italia, in particolare per la connessione di modem e telefoni.\nIn passato la ditta BTicino aveva progettato un connettore telefonico ispirato alle prese elettriche della linea \"Magic\" da essa prodotta, tuttavia non ha mai avuto un'ampia diffusione. Telecom continua, comunque, a fabbricare prese tripolari \"classiche\", come quelle della SIP, senza condensatori e fusibili, rivelandosi, dunque, adatte anche per i moderni impianti al pari delle RJ-11.\n\u00c8 importante chiarire, sia ai fini della funzionalit\u00e0 sia per ragioni di sicurezza, che la presa tripolare telefonica analogica non \u00e8 adatta per le prese ISDN digitali, dal momento che quest'ultima adotta differenti caratteristiche elettriche, ma \u00e8 comunque utilizzabile se la terminazione di rete ISDN \u00e8 NT1Plus, che consente la connessione di terminali analogici."}
{"id": "419690", "revid": "339392", "url": "https://it.wikipedia.org/wiki?curid=419690", "title": "Repubblica Fiorentina", "text": ""}
{"id": "419695", "revid": "124648868", "url": "https://it.wikipedia.org/wiki?curid=419695", "title": "FMEA", "text": "La FMEA (o Analisi dei modi e degli effetti dei guasti, dall'inglese \"Failure Mode and Effect Analysis\") \u00e8 una metodologia utilizzata per analizzare le modalit\u00e0 di guasto o di difetto di un processo, prodotto o sistema, analizzarne le cause e valutare quali sono gli effetti sull'intero sistema/impianto. Generalmente (ma non necessariamente) l'analisi \u00e8 eseguita preventivamente e quindi si basa su considerazioni teoriche e non sperimentali.\nStoria.\nLa FMEA ha avuto origine negli Stati Uniti il 9 novembre 1949, con l'introduzione della procedura militare \"MIL-P-1629\" (Procedures for Performing a Failure Mode, Effects and Criticality Analysis), allo scopo di classificare i guasti in base all'impatto sul successo della missione e sulla sicurezza del personale e degli equipaggiamenti. Successivamente \u00e8 stata applicata negli anni sessanta per le missioni spaziali Apollo.\nNegli anni ottanta fu usata dalla Ford per ridurre i rischi visto che un modello di automobile, la Pinto (progettata dal carismatico manager Lee Iacocca), presentava un problema ripetitivo di rottura del serbatoio che causava incendi in caso di incidenti.\nNel 1994 Chrysler, Ford e General Motors, sponsorizzate dalla USCAR (United States Council for Automotive Research), formalizzano una comune procedura per l'implementazione della FMEA.\nAttualmente l'utilizzo della FMEA \u00e8 previsto da diversi sistemi di gestione della qualit\u00e0. FMEA \u00e8 una delle componenti principali del PPAP (\"Production Part Approval Process\") ed \u00e8 inoltre applicata nell'ambito della metodologia Sei Sigma.\nIl processo.\nIl primo passo da realizzare nella tecnica FMEA consiste nella scomposizione del processo, prodotto o sistema in esame in sottosistemi elementari. A questo punto, nell'analisi dei guasti di ogni sottosistema, occorre:\nPer chiarire la terminologia si pu\u00f2 utilizzare un semplice esempio relativo al prodotto \"serbatoio del carburante di un'automobile\". Un modo di guasto sar\u00e0: il serbatoio \u00e8 vuoto. (si noti che il termine \u201cguasto\u201d qui non \u00e8 utilizzato nel suo significato corrente di \u201crotto\", ma denota un'anomalia che non permette al componente di svolgere correttamente la sua funzione e di conseguenza ha delle ripercussioni pi\u00f9 o meno gravi sul funzionamento del sistema di cui fa parte, nel nostro caso dell'automobile).\nLe cause che hanno portato al modo di guasto \u201cserbatoio vuoto\u201d possono essere:\nL'effetto di questo modo di guasto \u00e8 che l'automobile non \u00e8 in grado di procedere.\nI controlli sono tutti quegli accorgimenti che, nel caso di FMEA di prodotto, prevengono o rilevano carenze progettuali che possono sfociare nel modo di guasto anzidetto o che, nel caso di FMEA di processo, prevengono o rilevano carenze produttive che possono sfociare nello stesso modo di guasto\nPer tutte le combinazioni modo di guasto - causa si devono valutare tre fattori:\nAd ognuno dei tre fattori sar\u00e0 assegnato un punteggio da 1 a 10, in cui (per le voci \"P\" e \"G\") 1 rappresenta la condizione di minimo rischio e 10 quella di massimo rischio (per la voce \"R\" minore \u00e8 il punteggio - ad esempio 1 - maggiore \u00e8 la possibilit\u00e0 di rilevamento del modo di guasto).\nI punteggi devono essere assegnati secondo scale non lineari in modo da garantire una corretta ponderazione dei tre fattori. Nella pratica sono disponibili tabelle pubblicate da AIAG, VDA, ANFIA, SAE, etc.\nA titolo esemplificativo, P \u00e8 posto pari a 1 in caso di probabilit\u00e0 di accadimento remota, che pu\u00f2 essere valutata al di sotto di un caso su 100.000, mentre \u00e8 pari a 10 se si ha elevata probabilit\u00e0 di accadimento, cio\u00e8 circa 1 caso su 10 (Potential FMEA - Reference Manual AIAG).\nG \u00e8 valutato in base all'impatto sulla funzionalit\u00e0 e sulla sicurezza del sistema. G pu\u00f2 essere posto pari a 1 quando il modo di guasto non produce effetti apprezzabili, mentre \u00e8 posto pari a 10 quando, oltre a compromettere la funzionalit\u00e0 del sistema, esso provoca situazioni di pericolo per l'integrit\u00e0 delle persone.\nR sar\u00e0 posto pari a 1 quando si ha la ragionevole certezza che i controlli individuino il modo di guasto o la sua causa, mentre sar\u00e0 posto pari a 10 quando non \u00e8 previsto alcun controllo per il modo di guasto o causa in questione.\nL'analisi sopra descritta permette di individuare i modi di guasto pi\u00f9 critici mediante l'Indice di Priorit\u00e0 del Rischio (formula_4):\nformula_5\nLe azioni di miglioramento del prodotto, processo o sistema dovranno essere orientate principalmente sui modi di guasto che presentano i pi\u00f9 alti valori di RPN. La FMEA pu\u00f2 essere poi ripetuta a seguito delle azioni migliorative, per verificare se i valori di RPN sono diminuiti."}
{"id": "419704", "revid": "2175", "url": "https://it.wikipedia.org/wiki?curid=419704", "title": "Orto-fenantrolina", "text": ""}
{"id": "419706", "revid": "2175", "url": "https://it.wikipedia.org/wiki?curid=419706", "title": "Fenantrolina", "text": ""}
{"id": "419707", "revid": "767487", "url": "https://it.wikipedia.org/wiki?curid=419707", "title": "Starman (film)", "text": "Starman \u00e8 un film del 1984 diretto da John Carpenter e interpretato da Jeff Bridges e Karen Allen.\nLa pellicola ha ispirato una serie televisiva omonima nel 1986 interpretata da Robert Hays e Christopher Daniel Barnes. Per la sua interpretazione Jeff Bridges fu candidato all'Oscar come miglior attore protagonista.\nTrama.\nDopo aver intercettato il satellite artificiale Voyager 2, lanciato nello spazio nel 1977 con alcuni messaggi di saluto da parte dei terrestri, un alieno parte per il pianeta Terra. Ma poco prima dell'arrivo viene attaccato da alcuni militari ed \u00e8 obbligato ad un atterraggio di fortuna, riportando seri danni alla propria astronave. Abbandonato il relitto, si mette alla ricerca di una forma di vita con cui interagire, finch\u00e9, esplorata tutta la zona circostante, giunge a casa di Jenny Hayden, una giovane donna afflitta dalla morte del marito Scott, avvenuta pochi mesi prima in un incidente. Tramite una sorta di clonazione, assume le sembianze dell'uomo defunto, e presentatosi di fronte a Jenny, la trascina nella sua macchina e le chiede di condurlo a Winslow in Arizona. La donna dapprima \u00e8 terrorizzata dalla presenza dell'essere, pensando abbia cattive intenzioni, e per non innervosirlo gli obbedisce.\nDurante il tragitto Jenny cerca di fuggire, ma Starman, ricorrendo ad alcune sfere d'energia con le quali esercita i suoi poteri, riesce a fermarla. Pensando allora di non avere via di scampo, la donna gli chiede di ammazzarla subito, convinta che tanto lo farebbe comunque pi\u00f9 avanti; ma l'alieno la fissa intensamente con occhi spaesati dicendole di non volerle fare del male. Capisce cos\u00ec che l'essere non \u00e8 cattivo e si tranquillizza, e insieme continuano il viaggio finch\u00e9 Starman si decide a spiegarne il motivo: a mezzogiorno di due giorni dopo, la sua astronave madre verr\u00e0 a riprenderlo al Meteor Crater dell'Arizona per riportarlo a casa, e se in quel momento non sar\u00e0 l\u00ec presente, morir\u00e0. Sentendo queste parole, Jenny si impietosisce e comincia a nutrire simpatia per l'alieno, che comunque \u00e8 il clone del marito e glielo ricorda continuamente tutte le volte che lo guarda. Quando poi durante una sosta in una stazione di servizio, lo osserva mentre riporta in vita un cervo grazie ad una delle sue sfere di energia, decide irrevocabilmente di aiutarlo a compiere la sua missione.\nNel frattempo una squadra di militari guidati da George Fox e Mark Shermin si mette sulle tracce di Starman, convinti che Jenny sia stata rapita da lui. Entrambi vengono presto localizzati, e durante la fuga, Jenny viene colpita accidentalmente da uno dei due poliziotti che la inseguono, morendo sul colpo. Starman allora, ricorre nuovamente alle sue sfere, prima per far esplodere la macchina facendo perdere le sue tracce, e poi, una volta fuggito lontano, per curare le ferite di lei e riportarla in vita.\nRimasti senza mezzo di trasporto, continuano il viaggio a bordo di un treno merci, dove finalmente fra i due scocca la scintilla e fanno l'amore. Pi\u00f9 tardi, Starman fa a Jenny una confidenza: durante la notte le ha donato un figlio, spiegandole che sar\u00e0 umano e figlio del suo defunto marito. La donna rimane sbalordita, essendo sterile, e piena di felicit\u00e0 abbraccia l'alieno accettando il regalo che le ha fatto.\nDopo aver viaggiato tutta la notte, ormai nei pressi del Meteor Crater, si fermano ad un bar, quando ad un tratto la squadra di militari che li pedinava li raggiunge, bloccandoli sul posto. Di l\u00ec a poco arriva Mark Shermin, che ha il compito di catturare l'alieno per consegnarlo a George Fox e farlo analizzare, ma poi si impietosisce e decide di lasciarli andare con una scusa.\nStarman e Jenny riescono cos\u00ec a raggiungere finalmente il cratere, dove a momenti dovrebbe arrivare l'astronave. Ma ad un tratto intravedono da lontano una squadra di elicotteri da guerra diretti verso di loro: George Fox ha infatti liquidato Mark Shermin e preso il comando della missione per catturare l'alieno. Impauriti, i due si rifugiano nel cratere, ma i militari arrivano in men che non si dica e cominciano a sparargli, intimando loro di fermarsi. Fortunatamente di l\u00ec a poco arriva l'astronave, che salva la donna e l'alieno avvolgendoli in una fitta nebbia.\nPer i due protagonisti \u00e8 giunto il momento di salutarsi per sempre. Jenny, non volendo separarsi da lui, gli chiede di portarla con s\u00e9, ma Starman le risponde che non pu\u00f2 venire sul suo pianeta, perch\u00e9 l\u00e0 non riuscirebbe a sopravvivere. Si scambiano quindi un bacio di addio, poi lui le consegna l'ultima sfera d'energia che gli \u00e8 rimasta, dicendole di conservarla per il bambino che aspetta da lui.\nProduzione.\nLa fase di produzione di \"Starman\" \u00e8 durata cinque anni. La sceneggiatura originale di Bruce A. Evans e Raynold Gideon \u00e8 stata acquistata dalla Columbia Pictures sotto urgente richiesta del produttore esecutivo Michael Douglas, poco prima di acquisire i diritti di Night Skies di Steven Spielberg. Lo sceneggiatore Dean Riesner \u00e8 entrato nel progetto nel finire del 1981, dopo l'abbandono da parte del regista Mark Rydell a causa di divergenze creative con Douglas. Riesner ha lavorato su sette riscritture della sceneggiatura, con sei diversi registi, senza per\u00f2 essere accreditato su schermo, in quanto, secondo lui, \"\u00abla Gilda dei Registi, nella sua infinita saggezza, ha deciso che non ho contribuito al 50% della sceneggiatura\u00bb\". Altri sceneggiatori non accreditati sono Edward Zwick e Diane Thomas. In seguito, la Columbia ha deciso di abbandonare \"Night Skies\", il quale aveva una trama troppo simile a \"Starman\", con la differenza il primo era indirizzato ai bambini, mentre il secondo era un progetto per un pubblico pi\u00f9 maturo. \"Night Skies\" sarebbe stato poi ribattezzato \"E.T. l'extra-terrestre\", diventando il pi\u00f9 grande successo commerciale di quel periodo.\nSecondo Riesner, i produttori erano molto preoccupati a causa degli incassi di \"E.T.\", pensando che \"Starman\" (del quale Riesner stava riscrivendo la sceneggiatura) fosse troppo simile. Adrian Lyne ha brevemente lavorato al progetto, prima di andare a dirigere \"Flashdance\" per la Paramount. \u00c8 stato inizialmente rimpiazzato da John Badham, il quale, dopo aver visto \"E.T.\" decise di lasciare il progetto e andare a dirigere \"WarGames\", a causa della similarit\u00e0 dei due film. Reisner venne cos\u00ec incaricato di riscrivere nuovamente la sceneggiatura, conservandone lo spirito ma differenziandolo da \"E.T.\" In questo processo si susseguirono altri due registi, Tony Scott e Peter Hyams, per poi terminare con John Carpenter. Mentre Scott era pi\u00f9 interessato al lato stilistico che narrativo, e Hyams voleva un approccio pi\u00f9 fantascientifico, Carpenter, che voleva enfatizzare il rapporto tra i due protagonisti, evidenziandone le differenze comportamentali.\nAlcune parti del film sono state girate a Monument Valley, nello Utah.\nColonna sonora.\nLa colonna sonora \u00e8 composta da Jack Nitzsche, eccetto All I Have to Do Is Dream scritta da Felice and Boudleaux Bryant\nDistribuzione.\nIl film \u00e8 stato rilasciato nelle sale americane il 14 dicembre 1984, mentre in Italia \u00e8 stato distribuito direttamente in edizione home video dalla CEIAD.\nAccoglienza.\nIncassi.\nLanciata al cinema lo stesso mese di altre due pellicole di fantascienza, \"Dune\" di David Lynch e \"2010 - L'anno del contatto\" di Peter Hyams, \"Starman\" ha incassato nei soli Stati Uniti $ 28.744.356.\nCritica.\nIl film \u00e8 stato accolto positivamente da critica e pubblico, ottenendo sull\"aggregatore di recensioni \"Rotten Tomatoes\" un punteggio pari all'85% da parte della critica e al 69% da parte dell'audience , mentre l'aggregatore \"Metacritic\" assegna al film un punteggio del 70% per la critica e di 8,2/10 per il pubblico."}
{"id": "419709", "revid": "2225", "url": "https://it.wikipedia.org/wiki?curid=419709", "title": "L'alba del giorno dopo", "text": ""}
{"id": "419718", "revid": "466539", "url": "https://it.wikipedia.org/wiki?curid=419718", "title": "Amber Tamblyn", "text": "Biografia.\nAmber \u00e8 nata il 14 maggio 1983 a Santa Monica. \u00c8 la figlia degli attori Russ Tamblyn e Bonnie Margaret Murray. \u00c8 nota soprattutto per aver recitato da protagonista nella serie TV \"Joan of Arcadia\", Joan Girardi, ma ha partecipato anche a diversi film. A partire dalla settima stagione entra a far parte dello staff di Gregory House nella serie \"Dr. House - Medical Division\", nel ruolo di Martha Masters. Ha anche recitato nei film \"4 amiche e un paio di jeans\", \"The Grudge 2\" e \"4 amiche e un paio di jeans 2\". Prende parte alle ultime due stagioni della serie televisiva \"Due uomini e mezzo\", interpretando Jenny, la figlia di Charlie Harper. \u00c8 anche apparsa nel video \"French Made\" delle Plastiscines.\nAmber Tamblyn \u00e8, fin da bambina, anche una poetessa. Nel suo ultimo libro di poesie, \"Dark Sparkler\" (2015), dedicato alle attrici di ogni tempo morte giovani, sono citate due sole attrici italiane: Vincenza Armani, protoattrice del '500, e Paola Pezzaglia, interprete teatrale e del cinema muto, vissuta tra l'Ottocento e il Novecento.\nVita privata.\nIl 6 ottobre 2012 ha sposato l'attore David Cross, con cui aveva una relazione da aprile 2008, e il 15 febbraio 2017 ha dato alla luce una bambina, Marlow Alice Cross.\nInsieme ad America Ferrera e Alexis Bledel \u00e8 madrina di James Reynolds, figlia di Blake Lively e Ryan Reynolds.\nDoppiatrici italiane.\nNelle versioni in italiano dei suoi film, Amber Tamblyn \u00e8 stata doppiata da:"}
{"id": "419720", "revid": "1305772", "url": "https://it.wikipedia.org/wiki?curid=419720", "title": "Patrimonio di marca", "text": "Il patrimonio di marca o valore del marchio (conosciuto anche con il termine inglese brand equity), \u00e8 una risorsa immateriale d'impresa che si fonda sulla conoscenza di una marca da parte di un determinato mercato. \nEsso pu\u00f2 essere definito come lo stato, in un dato momento, della relazione instaurata tra una determinata offerta e una domanda. Esprime il valore della marca in condizioni di funzionamento sintetizzando la forza di una marca sul mercato di riferimento. \nLe determinanti della brand equity sono molteplici ma possono essere riassunte in \nValutazione del patrimonio di marca.\nPer quanto concerne la valutazione della brand equity si devono valutare gli aspetti quali-quantitativi della conoscenza di marca, cio\u00e8 la notoriet\u00e0 (\"brand awareness\"), l'immagine (\"brand image\") e la \"brand association\" (alla base della costruzione della lealt\u00e0 al brand)."}
{"id": "419727", "revid": "729019", "url": "https://it.wikipedia.org/wiki?curid=419727", "title": "Dewoitine D.520", "text": "Il Dewoitine D.520 fu uno degli ultimi caccia francesi ad entrare in linea nell'Arm\u00e9e de l'Air poco prima dell'inizio della seconda guerra mondiale. Monoplano ad ala bassa, struttura della cellula in tubolari metallici, motore in linea raffreddato a liquido, di concezione moderna, era considerato il miglior caccia francese del conflitto. Era pi\u00f9 lento del Bf109E, ma superiore in manovrabilit\u00e0. Ma, a causa della decisione dell'Arm\u00e9e de l'Air che decise di dare la priorit\u00e0 di produzione al Morane-Saulnier M.S.405, quando fu firmato l'armistizio con la Germania solo 437 esemplari erano stati completati. Ne furono costruiti, in tutto, 905 esemplari, anche durante l'occupazione tedesca. Fu utilizzato anche dalla Luftwaffe, oltre che dalla Regia Aeronautica (60 esemplari nel 1942-43), dalle aviazioni bulgara (120 aerei dal 1943) e rumena e da reparti della Francia Libera. Apprezzato da molti per l'armonia delle sue forme, secondo il noto pilota collaudatore Capt. Eric Brown, CBE, DSC, AFC, RN, \"Chief Naval Test Pilot\" a RAE Farnborough, nel 1944-1949, e \"C.O. Captured Enemy Aircraft Flight\" nel 1947-1949, alla sua linea elegante non corrispondeva una simile condotta di volo. \u201cEra un bell'apparecchio, ma non volava in un bel modo. E mi dissero che, una volta atterrato, non avrei dovuto lasciare i comandi finch\u00e9 non fossi rientrato nell'hangar e avessi spento il motore. Potevi rullare tranquillamente verso l'hangar e rilassarti quando di colpo si girava ad angolo retto.\u201d\nStoria.\nSviluppo.\nNonostante la necessit\u00e0 di sostituire il D.510 fosse riconosciuta addirittura dal 1934, la progettazione concreta del caccia di nuova generazione part\u00ec soltanto con considerevole ritardo e non fu prima del 1936 che il requisito venne posto ufficialmente.\nNel 1936, gli impianti della Dewoitine furono nazionalizzati e assorbiti dalla SNCA du Midi. Nello stesso anno fu concepito il progetto del D.520.\nIl nuovo caccia derivava direttamente dai precedenti modelli della serie 500. Pur essendo di dimensioni ridotte, si cerc\u00f2 di installare un motore da 1.300\u00a0hp, ma non si riusc\u00ec a trovarne uno adatto. La cabina di pilotaggio del primo prototipo era di tipo aperto, mentre il secondo aveva ancora il parabrezza monoblocco ricurvo, il pattino d'atterraggio in luogo del ruotino e due mitragliatrici a tamburo, soluzioni che sarebbero state adottate anche sulle prime macchine prodotte.\nIl D.520, prodotto da quella che all'epoca era la pi\u00f9 importante ditta di produzione di aerei da caccia francesi, vol\u00f2 nel 1938, ma ormai i tempi per introdurlo in servizio in quantitativi adeguati erano troppo stretti. Il caccia dell'ingegner Robert Castello era inizialmente dotato di un motore Hispano-Suiza da 890 cavalli e aveva un'elica bipala in legno a passo fisso.\nIl velivolo aveva ipersostentatori sul bordo d'attacco che, per quanto avanzati tecnicamente, vennero giudicati superflui e quindi abbandonati.Le prese d'aria del radiatore, annegate nel bordo alare, vennero tolte in quanto riducevano la velocit\u00e0 a 490\u00a0km/h anzich\u00e9 migliorare la finezza aerodinamica. La soluzione venne trovata con l'adozione di un radiatore ventrale, mentre i tubi di scappamento vennero meglio sagomati per sfruttare appieno la spinta aggiuntiva dei gas (ci\u00f2 che da solo fece raggiungere circa 15\u00a0km/h in pi\u00f9). Il risultato fu talmente buono che in una picchiata un pilota collaudatore registr\u00f2 825\u00a0km/h, uno dei migliori valori ottenuti dalle macchine del periodo prebellico.\nAl CEMA, il reparto sperimentale di Villacoublay, i prototipi della macchina completarono con successo le prove, ma i primi esemplari uscirono ancora con la vecchia motorizzazione e due mitragliatrici da 7,5\u00a0mm e vennero seguiti dai D.520 di serie, con le armi e i motori definitivi.\nImpiego operativo.\nNel maggio 1940, durante la Battaglia di Francia, vennero consegnati 101 esemplari. La prima formazione ad entrare in azione con il nuovo caccia fu il Groupe de Chasse GC I/3, seguita negli ultimi giorni di maggio dal GC II/3 e quindi, prima della resa, dai GCIII/3, GC III/6 e dal GC II/7.\nA questi gruppi furono attribuite 147 vittorie con la perdita di 85 caccia e di 44 piloti.\nSecondo altri autori, questo caccia si attribu\u00ec 77 vittorie e sub\u00ec 43 perdite in combattimento.\nSuccessivamente, il governo di Vichy riprese la costruzione del D.520 e ne produsse in tutto 740. La Luftwaffe nel 1942 requis\u00ec 411 esemplari, cedendone molti all'Italia, alla Bulgaria e alla Romania. \nNel 1944, in seguito, sotto la guida di Doret, venne riformato il GC I/8 che, cancellate le insegne tedesche, entr\u00f2 in azione contro le ultime sacche di resistenza nella Francia del Sud.\nContro l'Italia, il D.520 combatt\u00e9 soprattutto il 15 giugno 1940, quando poche di queste macchine abbatterono due Fiat B.R.20 e tre C.R.42, apparentemente senza perdite. \nAnzi, presumibilmente il bottino fu pi\u00f9 pesante, il solo asso Pierre Le Gloan, in forza al Gruppo Caccia III/6, rivendic\u00f2 (e ottenne conferma) 2 B.R. 20 il 13 giugno 1940 e ben 5 apparecchi (4 C.R. 42 e 1 B.R. 20, le prime due in collaborazione con il capitano Assolant), in un'unica missione il 15 giugno, mentre difendeva il dipartimento del Var e la zona di Tolone. In questa circostanza i francesi rivendicaro l'abbattimento di 6 B.R. 20. Dopo poche settimane invece combatterono contro gli inglesi in Nord Africa, specie quando si scontrarono con gli aerei della portaerei \"Ark Royal\", durante le drammatiche giornate successive all'armistizio. Ancora battaglie contro gli ex-alleati, stavolta, l'anno dopo in Siria, occupata dalle truppe alleate; i D.520 contrastarono gli Hawker Hurricane e i Curtiss P-40. Infine la battaglia successiva li vide in gran numero contrastare lo sbarco in Algeria dell'Operazione Torch.\nIn tutti questi scontri i D.520 cominciarono ad essere sempre pi\u00f9 inferiori rispetto agli avversari, non tanto per obsolescenza tecnica, ma perch\u00e9 gli avversari erano meglio preparati a causa del costante impegno bellico; i francesi non ottennero cos\u00ec sufficienti risultati operativi, mentre le perdite in aria e a terra furono pesanti.\nVenne consegnato anche ad altre aviazioni minori dell'Asse, come quella croata.\nIn servizio con la Regia Aeronautica.\nCirca sessanta di questi aerei vennero impiegati in combattimento dalla Regia Aeronautica. I piloti italiani apprezzarono soprattutto il cannoncino da 20 millimetri Hispano-Suiza e - almeno nel 1941 - le prestazioni e il comportamento in volo. I primi tre Dewoitine vennero assegnati al 2\u00ba Stormo, basato sull'aeroporto di Torino-Caselle, dove vennero impiegati per la difesa della regione aerea del capoluogo piemontese.\nAltri D.520 vennero catturati a Mont\u00e9limar, Orange, Istres, Aix-en-Provence. Vennero dapprima trasferiti sull'aeroporto di Villanova d'Albenga dove furono assegnati provvisoriamente all'8\u00ba Gruppo del 2\u00ba Stormo e presi in consegna dalla locale SRAM, che poi provvedeva a smistarli ai vari reparti. L'8 febbraio 1943 su questo aeroporto c'erano dieci Dewoitine, ma il 25 dello stesso mese, quattro venivano assegnati al 22\u00ba Gruppo, basato su Napoli Capodichino.\nAll'inizio del 1943, si rese disponibile una buona quantit\u00e0 di questi aerei. L'asso Luigi Gorrini fu uno dei piloti che ebbe il compito di trasferire i D.520 \"preda di guerra\" in Italia per il previsto utilizzo \"in difesa della patria\". Gorrini ricordava di avere trasportato diverse dozzine di questi velivoli da vari aeroporti francesi o dalla fabbrica di Tolosa. Per il sergente maggiore pilota del 3\u00ba Stormo, il \"520\" era \"una buona macchina, anche se non ottima\", inferiore al Macchi M.C.200, tranne che per la presenza del cannoncino Hispano-Suiza HS 404 da 20mm. Il 21 maggio 1943, la Regia Aeronautica e la Luftwaffe si accordarono per scambiare una partita di 39 aerei Lior\u00e9-et-Olivier Le.0.451, catturati da nostre truppe nella fabbrica SNCASE di Amb\u00e9rieu (Lione), con uno stock di 30 D.520. In seguito, nella primavera-estate 1943, i Dewoitine vennero usati dal 161\u00b0 \"Gruppo Autonomo\", schierato in sud Italia con la 163\u00aa Squadriglia a Grottaglie, la 162\u00aa Squadriglia a Crotone e la 164\u00aa a Reggio Calabria.\nIl 31 luglio 1943, la Regia Aeronautica aveva ancora in carico 47 Dewoitine.\nDopo l'armistizio, tre D.520, in precedenza in servizio con il 24\u00ba Gruppo (XXIV Gruppo), vengono impiegati dall'aeronautica della Repubblica Sociale Italiana per addestramento.\nDescrizione tecnica.\nStruttura.\nIl caccia francese aveva una struttura a semiguscio, interamente metallica ad esclusione del rivestimento delle superfici di controllo, e una progettazione interamente convenzionale. Aveva molte buone qualit\u00e0 che non mancarono di essere notate anche all'estero.\nLa fusoliera aveva sezione ovale allungata, ma era molto compromessa anteriormente dallo spazio necessario al motore, lungo e pesante, mentre dietro l'abitacolo era estremamente corta, terminando infine nei piani di coda di generose dimensioni.\nL'ala era a struttura monolongherone. Il carrello era a carreggiata larga che si imperniava dentro le semiali interne e, ancora pi\u00f9 all'interno, serbatoi da 120 litri, circa il doppio di quanto sarebbe stato consigliabile per non causare problemi di centraggio a pieno carico. La grande capacit\u00e0 di questi serbatoi alari provocava infatti uno scompenso nelle distribuzioni delle masse quando erano pieni, tale da ridurre la maneggevolezza in maniera molto marcata, e spesso essi venivano lasciati vuoti.Lo stesso vale d'altra parte anche per macchine successive quali il P-51 e Su-27 e come per queste, il vantaggio principale di tanta abbondanza consisteva nel far giungere teoricamente il caccia in zona di combattimento con una riserva di carburante tale da non dover temere di restare a secco prima del rientro alla base di partenza.\nContrariamente alla norma di quei tempi, il problema del D.520 era talvolta quello di avere troppa benzina a bordo, piuttosto che essere limitato da un'autonomia troppo ridotta.Il resto della dotazione di carburante era contenuto in un grande serbatoio dietro l'abitacolo, di tipo autostagnante, da 396 litri, con i quali sarebbe stato possibile a pieno carico raggiungere i 636 litri complessivi, oltre il 50% in pi\u00f9 rispetto al Messerschmitt Bf 109.\nIl pilota aveva a disposizione una buona impiantistica, ad esclusione dell'affidabilit\u00e0 di certi componenti quali il carrello, non ancora totalmente adeguata alle esigenze.In dettaglio erano presenti un impianto ricetrasmittente, un sistema di erogazione dell'ossigeno, un sistema di estrazione del carrello idraulico e un quadro dei comandi presenti a bordo molto razionale e completo, nonostante la ristrettezza dello spazio a disposizione.\nMotore.\nIl motore aveva raffreddamento a liquido con un radiatore sistemato sotto la fusoliera, compressore per le alte quote e un sistema di lubrificazione costituito da un serbatoio da ben 58 litri, anche se il pieno normale era di 45. La cilindrata era di 36 litri e il peso di 471 chili a secco. Sono dati che fanno meditare, perch\u00e9 il peso \u00e8 molto ridotto, mentre la cilindrata figurava davvero elevata, con il risultato che se il rapporto potenza-peso si poteva considerare adeguato, il rapporto potenza-cilindrata non lo era.\nDetto in altri termini, anche se il motore Hispano-Suiza 12Y era molto pi\u00f9 leggero del Rolls-Royce Merlin XII ed aveva un migliore rapporto potenza-peso, il potenziale di crescita non era adeguato per le esigenze future mentre il Merlin, che non era l'ultimo rappresentante della vecchia generazione di motori ma il capostipite della nuova, pot\u00e9 sviluppare poi potenze ben maggiori, grazie anche alla capacit\u00e0 di sopportare sollecitazioni meccaniche ben pi\u00f9 consistenti (ad esempio la velocit\u00e0 dei pistoni era circa il doppio del motore francese).\nIl sistema d'alimentazione era ad iniezione meccanica. Il cofano motore conteneva anche un sistema di estinzione incendi con una bombola azionabile dal pilota grazie all'allarme antincendio presente sul pannello degli strumenti.Il motore era sistemato direttamente sul telaio della fusoliera senza interposizione di parti plastiche, a conferma della grande rigidit\u00e0 e semplicit\u00e0 della struttura. A parte questo, la potenza erogata veniva utilizzata dall'elica che poteva essere sia a passo variabile elettricamente che pneumaticamente, comunque tripala metallica di ridotto diametro.\nArmamento.\nL'armamento era costituito da quattro mitragliatrici MAC 1934 da 7,5 \u00d7 54 mm MAS con 2.700 colpi, pi\u00f9 di tutte le munizioni disponibili per un caccia inglese armato col doppio di tali mitragliatrici leggere, in quanto evidentemente in quel caso si cercava il volume di fuoco istantaneo piuttosto che l'autonomia di tiro. C'era anche e soprattutto un cannone Hispano-Suiza HS.404 da 20 \u00d7 110 mm sparante attraverso il mozzo dell'elica, di nuova concezione e di grande potenza, a riarmo pneumatico (come le mitragliatrici) ma dotato solo di 60 colpi, per un totale di 6 secondi di fuoco contro i 30-40 delle armi alari. Erano presenti punti d'aggancio anche per artifizi illuminanti, utilizzati per la caccia notturna.\nVersioni.\nLa macchina era concepita per impiegare motori di potenza elevata, come i modelli da 1.100-1.300 cavalli. Ma al momento dell'approntamento della fusoliera non c'era disponibilit\u00e0 di questi propulsori e il velivolo entr\u00f2 in produzione con il motore da 900 cavalli originariamente previsto.\nTra i modelli studiati per migliorare le capacit\u00e0 belliche ci sono il D.524 e il D.550; quest'ultimo era solo una macchina da record e montava il motore Rolls-Royce Merlin, ma non ne mancarono versioni militari, nessuna concretizzata.\nIl primo era invece una versione decisamente migliore del modello originario, con un nuovo Hispano-Suiza da 1.200 cavalli, che non fece peraltro in tempo ad essere realizzato.\nL'unico derivato che vol\u00f2 effettivamente divenne pertanto il D.521, con il Merlin e due cannoni da 20\u00a0mm nelle ali; ma il centro di gravit\u00e0, per i motivi di differenza peso summenzionati tra i 2 propulsori, venne spostato in maniera inaccettabile."}
{"id": "419738", "revid": "60765", "url": "https://it.wikipedia.org/wiki?curid=419738", "title": "Numero primo di Eisenstein", "text": " \nIn matematica, un primo di Eisenstein \u00e8 un intero di Eisenstein\nche \u00e8 irriducibile (o equivalentemente primo) nel senso della teoria degli anelli: i suoi soli divisori nell'anello sono le unit\u00e0 (1, 1+\u03c9, \u03c9, -1, -1-\u03c9, -\u03c9) \"z\" stesso e il prodotto di \"z\" per un'unit\u00e0.\nPrendono il nome del matematico tedesco Ferdinand Gotthold Eisenstein.\nI primi di Eisenstein sono precisamente quegli interi di Eisenstein \"z\" che soddisfano una delle seguenti propriet\u00e0 (che si escludono a vicenda):\nLe ultime due condizioni possono essere unificate richiedendo che, se formula_1, allora formula_4 \u00e8 un numero primo.\nI pi\u00f9 piccoli numeri primi che sono anche primi di Eisenstein sono:\nAlcuni primi di Eisenstein non reali sono:\nA settembre 2019, il numero primo di Eisenstein reale pi\u00f9 grande \u00e8 10223 \u00d7 231172165 + 1, scoperto da P\u00e9ter Szabolcs col progetto PrimeGrid, che \u00e8 il nono numero primo pi\u00f9 grande conosciuto. I numeri primi pi\u00f9 grandi di questo sono primi di Mersenne, che (a parte 3) sono congrui a 1 modulo 3, mentre i primi di Eisenstein reali sono congrui a 2 modulo 3."}
{"id": "419753", "revid": "1632387", "url": "https://it.wikipedia.org/wiki?curid=419753", "title": "Isr\u0101\u02be e Mi\u02bfr\u0101j", "text": "Con le parole arabe isr\u0101\u02be e mi\u02bfr\u0101j () ci si riferisce rispettivamente a un miracoloso viaggio notturno del profeta Maometto in sella a Buraq (\"isr\u0101\u02be\") e della sua successiva ascesa al Cielo (\"mi\u02bfr\u0101j\"), con la visione delle pene infernali e delle delizie paradisiache riservate a dannati e beati, fino alla finale ascesa e accostamento ad Allah, con relativa Sua \"visione beatifica\", impossibile agli occhi di qualsiasi uomo per l'infinit\u00e0 che \u00e8 uno degli attributi divini.\nL'esperienza \u00e8 narrata dal Corano nelle sure XVII:1, LIII:1-12 e LXXXI:19-25.\nIl racconto.\nIl racconto fu fatto da Maometto una mattina dopo aver trascorso la notte, ospite nella casa di Mecca della cugina Umm H\u0101ni\u02be, che in giovent\u00f9 era stata promessa a Maometto per contrarre il tradizionale \"matrimonio preferenziale\". L'ambiguit\u00e0 del resoconto della straordinaria esperienza narrata non fece capire ai testimoni presenti se il profeta si stesse riferendo a una sua esperienza reale o a una di tipo mistico.\nPer lungo tempo (due secoli quasi) l'ambiguit\u00e0 non si dissolse e non mancarono esimi studiosi di \"scienze islamiche\" (l'esegeta coranico e storico \u1e6cabar\u012b ad esempio, ma anche il tradizionista Bukhari) che pensarono che la narrazione avesse un significato prettamente esoterico e che fosse quindi una \"visione\" ( \"ru\u02beya\" ) da interpretare. Prevalse per\u00f2 l'opinione contraria e, a tutt'oggi, l'Islam si riferisce a quell'esperienza come a un fatto realmente accaduto.\nIsr\u0101\u02be.\nMaometto sarebbe stato svegliato da un angelo e trasportato nel corso d'una sola notte (da qui il termine \"isr\u0101\u02be\") \"dal Tempio Santo al Tempio Ultimo\", identificati poi nella Ka\u02bfba della Mecca e nella Spianata del Tempio di Gerusalemme (dove, in effetti, fu poi costruita la moschea detta al-Aq\u1e63\u0101, cio\u00e8 \"Ultima\"). Questo sarebbe stato possibile grazie a una fantastica cavalcatura volante, Bur\u0101q, dal volto umano femminile, dal corpo a met\u00e0 strada fra il mulo e l'asino.\nIn particolare il versetto 1 della s\u016bra XVII (\"la Sura del Viaggio notturno\") dice:\nMi\u02bfr\u0101j.\nNella seconda esperienza Maometto, partito dal \"Tempio Ultimo\", avrebbe sorvolato il baratro infernale, assistendo alle pene decisamente corporali (fiamme e dolori fisici) inflitte ai dannati in funzione del loro peccato commesso sulla terra, secondo un'anticipazione del cosiddetto \"contrappasso\" dantesco. In seguito Maometto avrebbe asceso i sette Cieli, in ognuno dei quali avrebbe incontrato un profeta che l'aveva preceduto nel mondo per l'identica missione salvifica del genere umano: Adamo fu il primo, seguito da Ya\u1e25y\u00e0 (Giovanni Battista) e da \u02bf\u012as\u0101 (Ges\u00f9), da Y\u016bsuf (Giuseppe) nel terzo Cielo, da Idr\u012bs (Enoch ?), da H\u0101r\u016bn (Aronne) nel quinto, da M\u016bs\u0101 (Mos\u00e8) nel sesto Cielo e da Ibr\u0101h\u012bm (Abramo) nell'ultimo.\nMaometto venne ammesso infine al supremo cospetto divino, alla distanza di \"due archi e meno ancora\" (\"fa-k\u0101na q\u0101ba qawsayni aw adn\u00e0\"), con ci\u00f2 realizzando (per volere insondabile di Dio) l'impresa impossibile agli uomini di vedere, con i limitati occhi terreni, l'infinit\u00e0 della Sua Maest\u00e0.\nQuest'ultima esperienza sarebbe per definizione sovrasensibile e impossibile in vita agli uomini, che hanno sensi del tutto limitati e che, comunque, non possono sopportare la Potenza divina, tanto da essere permessa da Dio all'uomo solo una volta morto, allorch\u00e9 questi verrebbe dotato di particolari sensi, che sopravanzerebbero di molto quelli terreni. \nIl miracolo voluto da Dio (che, essendo Onnipotente, non conosce limiti alla Sua Volont\u00e0) sarebbe proprio quello di aver permesso al Suo profeta ultimo qualcosa di straordinario, ma l'ineffabilit\u00e0 della visione non rende possibile che questa sia razionalmente descritta e immaginata, s\u00ec da costringere a espressioni dalle forti coloriture poetiche e simboliche. Il settimo cielo, dove Maometto contemplerebbe la Maest\u00e0 divina, presso la \"\"sidrat al-Muntah\u00e0 \u02bfinda-h\u0101 jannatu l-M\u0101\u02bew\u00e0\" (\"il loto di al-Muntah\u00e0 presso cui \u00e8 il Giardino di al-M\u0101\u02bew\u00e0\"), \u00e8 chiaramente un'espressione mistica, sulla quale, infatti, non pochi sufi a lungo e profondamente discetteranno.\nInfluenze nella letteratura.\nLa narrazione si diffuse ovviamente in tutto il mondo islamico. In al-Andalus, di essa vennero a conoscenza anche gli ambienti cristiani dei Mozarabi, che ne riprodussero presto versioni negli idiomi volgari proto-spagnoli, chiamandoli libri \"della Scala\" (nel senso di \"scalata\" al Cielo). Da qui trasse origine una vastissima letteratura nelle altre lingue neo-latine, germaniche e slave.\nLa struttura topografico-concettuale dell'Inferno e del Paradiso potrebbe aver influenzato la \"Commedia\" dantesca. L'ipotesi, affacciata per la prima volta dallo studioso gesuita Miguel As\u00edn Palacios, gener\u00f2 una feroce polemica fra vari studiosi, per lo pi\u00f9 (ma non solo) dantisti, espressi in margine alle celebrazioni del VI centenario dantista. Essi rifiutarono per lo pi\u00f9 aprioristicamente qualsiasi possibile \"contaminazione\" islamica del capolavoro di Dante, mentre gli islamisti, sia pure in modo altalenante, senza mettere in alcun modo in discussione l'originalit\u00e0 poetica e ideologica della \"Divina Commedia\", accettarono una simile contaminazione, alla luce del fatto che l'Alighieri, da uomo di grande e vivace cultura, non poteva ignorare il contenuto di alcune fra le tante versioni dei \"Libri della Scala\" redatte in lingue volgari.\nNel secondo dopoguerra Enrico Cerulli, gi\u00e0 Governatore d'Etiopia e in et\u00e0 pi\u00f9 avanzata Presidente dell'Accademia Nazionale dei Lincei, in due lavori di censimento e collazione della letteratura europea riguardante i \"Libri della Scala\", ha potuto ricostruire i numerosi tramiti percorsi dalle versioni romanze dei vari \"Libri della Scala\" in tutta Europa e attestare in particolare l'esistenza, proprio all'epoca di Dante, di una versione in latino, approntata dal notaio Bonaventura da Siena, opera che un intellettuale acuto e curioso come Dante difficilmente avrebbe potuto ignorare, quand'anche non fosse approdata nella loro comune terra toscana. \nPer conoscere la diffusione dei testi religiosi dell'Islam e le modalit\u00e0 di trasmissione della leggenda nera in Occidente \u00e8 utile far riferimento non solo a Dante ma anche alla tradizione esegetica antica della Commedia, in particolare di Jacopo della Lana e dell'Ottimo commento. \nNon trascurabile poi il fatto che messer Brunetto Latini, uno dei maestri di Dante (ricordato nel suo stesso capolavoro, sia pure nell\"'Inferno\"), si fosse recato per qualche mese nel 1260 presso la corte di Alfonso X \"el Sabio\", re di Castiglia e di Le\u00f3n, in rappresentanza della Repubblica fiorentina. Sembrerebbe implausibile che l'autore de \"Il Tesoretto\" non avesse portato con s\u00e9, al suo ritorno in patria, materiale su questo genere letterario grandemente diffuso in terra spagnola, di cui gi\u00e0 parlava ad esempio nel suo \"Dittamondo\" Fazio degli Uberti."}
{"id": "419759", "revid": "1504506", "url": "https://it.wikipedia.org/wiki?curid=419759", "title": "Granduca di Toscana", "text": ""}
{"id": "419763", "revid": "17033", "url": "https://it.wikipedia.org/wiki?curid=419763", "title": "Prachanda", "text": ""}
