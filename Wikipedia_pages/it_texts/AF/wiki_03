{"id": "388758", "revid": "1543377", "url": "https://it.wikipedia.org/wiki?curid=388758", "title": "Fiction televisiva", "text": "Fiction televisiva (a cui si fa riferimento anche come fiction TV o semplicemente fiction) o sceneggiato, \u00e8 il macrogenere di programmi televisivi caratterizzati dalla narrazione di eventi di fantasia, non reali.\nIl termine \"fiction\", derivato dal latino \"fingere\" e generalmente usato per indicare qualsiasi opera narrativa frutto di fantasia, \u00e8 in Italia un anglicismo accolto nella lingua nazionale a partire dagli anni 1960, diffusosi nei decenni seguenti grazie ma non solo, al successo delle cosiddette \"soap opera\" importate dagli Stati Uniti. Fino all'inizio degli anni '80 venivano prevalentemente chiamati teleromanzi o sceneggiati televisivi. Per un lungo periodo, dall'inizio delle trasmissioni da parte della RAI, fino al finire degli anni '60, furono spesso creati e sviluppati in modo da avere anche la funzione di elevare il grado d'istruzione dei telespettatori, costituendo una sorta di incrocio tra il teatro e una specie di scuola nazionale.\nContrapposta al macro-genere della non-fiction, la fiction televisiva si suddivide in tre principali categorie con strutture narrative, durate e collocazione nei palinsesti differenti: film TV, serie e serial.\nStoria.\nLa fiction televisiva nasce non molto tempo dopo l'avvio delle prime trasmissioni televisive alla fine degli anni trenta, prendendo piede dopo la fine della seconda guerra mondiale, tra la fine degli anni quaranta e i primi anni cinquanta. La prima forma di fiction era il \"teledramma\" o \"sceneggiato\" (in inglese \"live anthology drama\", \"single play\", \"teleplay\" o \"teledrama\"), costituito da una rappresentazione di derivazione teatrale trasmessa in diretta. Inizialmente si trattava prevalentemente di adattamenti di spettacoli di Broadway, testi teatrali classici o romanzi, ma presto iniziarono a essere frequenti anche produzioni originali; tra i contenitori che li trasmettevano \"Kraft Television Theatre\", \"Goodyear Television Playhouse\" e \"Studio One\". Anche per una questione di necessit\u00e0, caratterizzati da set ristretti e copioni che si affidavano alla bravura degli attori presi in prestito dal teatro, si contrapponevano alle spettacolarizzazioni dei film di Hollywood costituendo quindi una sorta di rivincita della cultura teatrale, anche se la trasmissione in diretta restava uno dei punti di maggiore attrattiva.\nLa diretta, non dettata da esigenze tecnologiche, comportava un ritmo lento, con i tipici tempi teatrali: per permettere i cambi scena la telecamera indugia su inquadrature fisse in cui \u00e8 assente l'azione o \u00e8 di irrilevante importanza. Le ambientazioni si trovano sempre all'interno degli studi televisivi perch\u00e9 le telecamere necessitano di un'illuminazione della scena molto curata, negli esterni forniscono ancora scarse prestazioni. Ci\u00f2 comporta anche una impostazione interpretativa e recitativa profondamente diversa rispetto alla fiction pi\u00f9 moderna. Date le lunghissime sequenze prive di interruzioni, gli attori, infatti, dovevano necessariamente essere in possesso di solide esperienze e tecniche teatrali. In tal senso, molti sceneggiati di quell'epoca, rivisti oggi, se da un lato appaiono per l'appunto dilatati in ritmi molto lenti, dall'altro rivelano spesso, nelle performance degli attori, anche quelli non protagonisti, un livello interpretativo molto elevato e raffinato.\nDalla seconda met\u00e0 degli anni cinquanta la trasmissione in diretta viene pian piano abbandonata: registrare su pellicola era meno difficoltoso e offriva nuove opportunit\u00e0 di guadagno con le ri-distribuzioni nazionali e internazionali. Dai teledrammi si passa quindi a una serie televisiva che pur mantenendo una struttura episodica si affida a ambientazioni e protagonisti fissi, sempre con lo scopo di produrre pi\u00f9 episodi possibile per riempire i palinsesti, la cui produzione non \u00e8 pi\u00f9 gestita direttamente dalle emittenti ma delegate alle case di produzione cinematografiche. Uno dei maggiori successi di questo periodo \u00e8 \"I Love Lucy\". Agli inizi degli anni sessanta, con l'aumentare dei costi di produzione, diminuisce il tipico numero di episodi prodotti all'anno per una stessa serie, passando da una trentina-quarantina ai 22-24 per stagione, standard rimasto in vigore nei decenni successivi. A questo periodo risale anche la nascita della \"stagione televisiva\" cos\u00ec come intesa anche in senso moderno, che ricalca la durata della stagione scolastica andando da settembre a maggio, lasciando i mesi estivi, quando il pubblico medio davanti ai teleschermi diminuisce, alle repliche o a programmi pi\u00f9 a basso costo.\nPer quanto riguarda i serial, dagli anni cinquanta iniziarono ad essere rappresentati in televisione diverse \"soap opera\" gi\u00e0 trasmesse via radio, tra cui la longeva \"Sentieri\". Si trattava di un genere tuttavia secondario, relegato alla fascia del \"day time\", anche se a partire dagli anni sessanta inizi\u00f2 a trovare popolarit\u00e0 nel Regno Unito e, alla fine degli anni settanta, trov\u00f2 gloria in prima serata anche negli Stati Uniti con il successo internazionale di \"Dallas\". Dagli anni ottanta le potenzialit\u00e0 del racconto \"seriale\" iniziarono quindi ad essere sfruttate anche per le serie televisive del \"prime time\" e \"storyline\" che si sviluppavano lungo pi\u00f9 episodi o stagioni divennero sempre pi\u00f9 frequenti.\nLa fiction seriale, la cui diffusione \u00e8 riconducibile al feuilleton ottocentesco, prima della televisione era gi\u00e0 ampiamente utilizzata nel mondo letterario, al cinema e alla radio. I motivi del successo secondo alcuni osservatori si possono ricondurre al grado di rassicurazione che offre allo spettatore: se una puntata \u00e8 apprezzata \u00e8 probabile si apprezzi anche la successiva, mentre la visione di un film \u00e8 pi\u00f9 frequentemente una sorta di scommessa. La ripetizione diventa quindi un elemento di fidelizzazione, mentre nel caso dei serial subentra la curiosit\u00e0 nel seguire l'evolversi della trama; altro punto forte \u00e8 la capacit\u00e0 di immedesimarsi in certi personaggi e ambienti o lo sviluppo di un vero e proprio legame affettivo con il proprio protagonista preferito.\nTipologia.\nIn Italia chiamate anche telefilm, le fiction televisive si suddividono principalmente in film per la televisione, serial e serie.\nFilm per la televisione.\nIl film per la televisione (o film TV) \u00e8 un film pensato per la distribuzione televisiva, generalmente dalla durata minore rispetto a una tipica opera cinematografica. Pu\u00f2 essere anche parte di una serie, mantenendo almeno un elemento in comune tra un'opera e l'altra (ad esempio stesso protagonista o stessa ambientazione), purch\u00e9 abbia una trama prevalentemente auto-conclusiva.\nSerial televisivo.\nIl serial televisivo \u00e8 una fiction suddivisa in un elevato numero di \"puntate\", le quali si caratterizzano per una narrazione che rimane aperta (senza conclusione) fino alla fine della fiction stessa; nello stile di ripresa primeggiano primi piani e dialoghi ad effetto.\nSono sotto-categorie del serial le telenovelas, molto popolari nel Sud America, contraddistinte da un arco narrativo chiuso sviluppato in un numero di puntate solitamente predeterminato, e le soap opera, pi\u00f9 diffuse nel Nord America, in cui si riscontra invece un arco narrativo sempre aperto, con un numero di puntate potenzialmente infinito. Altre differenze sono individuabili nelle modalit\u00e0 di programmazione o nelle ambientazioni (le soap opera sono spesso ambientate nel mondo dell'alta borghesia, mentre le telenovelas prediligono scenari pi\u00f9 popolari o \"coloniali\"). Tra le produzioni asiatiche rientrano i \"drama\" coreani.\nSerie televisiva.\nLa serie televisiva (o pi\u00f9 semplicemente, serie TV) \u00e8 un'opera composta da \"episodi\", ovvero segmenti narrativi con trame prevalentemente chiuse, personaggi solitamente fissi e set ricorrenti.\nSe inizialmente le prime serie TV degli anni cinquanta e sessanta erano caratterizzate da una struttura narrativa esclusivamente episodica, cio\u00e8 con trame diverse per ogni episodio, nel tempo, in particolare dagli anni ottanta, si \u00e8 assistito a una transizione verso opere che sempre pi\u00f9 frequentemente includevano anche una trama \"orizzontale\", la quale coinvolgeva i protagonisti nell'arco di pi\u00f9 episodi, includendo quindi elementi tipici dei serial. Alcuni commentatori pertanto parlano di \"serie episodiche classiche\" o di \"serie classiche\" per distinguere la forma originariamente pi\u00f9 comune di serie televisiva (con episodi autonomi) dalle pi\u00f9 recenti serie con una pi\u00f9 o meno marcata trama orizzontale, da Milly Buonanno chiamate anche \"serie serializzate\" per sottolineare la commistione di generi. Quando una serie presenta episodi (o, per estensione, stagioni) che in comune non hanno neanche personaggi e ambientazioni, si parla invece di serie antologiche.\nSono esempi di \"serie episodiche classiche\" \"Perry Mason\", \"Magnum, P.I.\", \"Charlie's Angels\", \"Colombo\", \"La signora in giallo\", \"M*A*S*H\", \"I Robinson\", \"Vita da strega\", \"La famiglia Bradford\", \"Star Trek\" e \"Starsky e Hutch\". In questo tipo di opere i tratti essenziali dei personaggi sono stabiliti nel primo episodio e rimangono sostanzialmente inalterati per tutta la durata della serie. Nelle serie serializzate, come nei serial, i caratteri dei personaggi evolvono invece nel corso della serie. Un esempio di opera che affianca una trama verticale (ovvero una \"narrazione episodica\" auto-conclusiva per ogni episodio) a una trama orizzontale (ovvero una \"narrazione seriale\" sviluppata su pi\u00f9 episodi) \u00e8 \"Dr. House - Medical Division\", in cui la trama verticale, interna al singolo episodio, corrisponde al caso clinico da risolvere, mentre quella orizzontale riguarda l'evolversi delle relazioni tra i vari personaggi. Non mancano anche serie che vedono la completa o quasi assenza di una trama verticale, distinguendosi comunque dai serial anche per le modalit\u00e0 di programmazione e le tematiche affrontate; un esempio \u00e8 \"Lost\", la cui trama si sviluppa ininterrottamente per sei stagioni, episodio dopo episodio.\nIn Italia alcune fonti parlano anche di \"serie all'italiana\" per evidenziare le opere prodotte durante la transizione dagli sceneggiati alle serie televisive pi\u00f9 moderne di stampo statunitense; tali opere avevano generalmente un protagonista unico e le storie si esaurivano in 6-8 parti di circa 90 minuti.\nRiguardo ai generi, una macro-suddivisione distingue le commedie, in particolare le sit-com, caratterizzate da episodi dalla durata di circa 25 minuti e contesti narrativi generalmente comuni (un luogo di lavoro, di studio o un ambiente domestico), oltre che dalla comicit\u00e0 e velocit\u00e0 dei dialoghi, dalle serie a sfondo drammatico, con episodi di circa 50 minuti, ricadenti in generi di derivazione cinematografica (polizieschi, thriller, western...).\nUlteriori tipi e classificazioni.\nAltri tipi di fiction sono le miniserie televisive, che, a met\u00e0 tra un serial e un film TV, presentano un arco narrativo chiuso suddiviso in un numero limitato di puntate, e le webserie, mini-fiction pensate esclusivamente per la diffusione via internet, con episodi generalmente di breve durata (fino a 10-15 minuti).\nRiguardo allo sviluppo dell'arco narrativo delle fiction alcuni studiosi come Milly Buonanno hanno proposto anche una suddivisione tra opere non seriali, cio\u00e8 non suddivisi in segmenti (i film TV), opere a serialit\u00e0 debole, con un numero di puntate o episodi limitato (\u00e8 il caso delle miniserie e talvolta di serie, tra cui quelle antologiche), e opere a serialit\u00e0 forte, con un'elevata frammentazione narrativa (\u00e8 il caso dei serial e spesso delle serie TV).\nRiguardo l'impiego dell'animazione, si distingue invece tra fiction animate (cartoni occidentali e anime) e opere live action. Altre classificazioni sono basate sull'origine geografica: oltre telenovelas e soap-opera, associate rispettivamente ai paesi latini e agli Stati Uniti anche se poi esportate in diversi altri paesi, tra le produzioni orientali si possono distinguere ad esempio il dorama, il drama cinese, il drama coreano, il drama taiwanese, ecc.\nQuality series.\nA partire dal nuovo millennio, la fiction televisiva \u00e8 stata investita da una rivoluzione che ne ha cambiato completamente le dinamiche di produzione, fruizione e apprezzamento. Gi\u00e0 nel 1996 Robert J. Thompson anticipa con il proprio testo \"Television\u2019s second Golden Age\" i risultati straordinari della mutazione (all\u2019epoca solo avviata) prevedendo la nascita di un nuovo genere di linguaggio artistico seriale: le quality series.\nPer comprendere come e perch\u00e9 le quality series siano da considerarsi una classificazione a s\u00e9 stante di narrazione seriale televisiva, si devono considerare due principali fenomeni:\nLe quality series attraggono i professionisti del settore cinematografico e appassionano sia il pubblico popolare che quello pi\u00f9 esigente, ereditando dal romanzo \u00abil ruolo egemone di testimone dello spirito dei tempi\u00bb, e impongono una ridiscussione riguardo al paradosso serialit\u00e0\u2013arte tra gli intellettuali contemporanei; anche Alessandro Baricco in \"The Game\", testo in cui si propone di mappare la rivoluzione digitale, scrive riguardo alle nuove serie televisive che \u00abIl loro accecante successo planetario non si spiega se non ricorrendo al codice genetico dell\u2019insurrezione digitale, di cui le serie sono la pi\u00f9 riuscita espressione artistica\u00bb. Possiamo indicare le quality serie come nuovo genere di narrazione seriale, laddove intendiamo con \u201cgenere\u201d una categoria di prodotti a s\u00e9 stanti e riconoscibili per dinamiche industriali e caratteristiche testuali.\nNelle dinamiche tecnologiche, di fruizione e di apprezzamento, spiegate con i fenomeni di Complex Tv e Quality Tv, possiamo individuare le peculiarit\u00e0 del genere quality series dal punto di vista critico e industriale, che Grasso e Penati sintetizzano nel testo \"La nuova fabbrica dei sogni\":\nPer completare la definizione del nuovo genere \u00e8 necessario considerare anche gli aspetti testuali in grado di distinguere le quality serie come prodotti audiovisivi a s\u00e9 stanti. Le quality serie ibridano il linguaggio seriale televisivo con l\u2019adozione di strumenti propri del linguaggio cinematografico (ad es. l\u2019arco di trasformazione del personaggio), presentano una forte ibridazione di generi narrativi e ridisegnano i confini dei generi narratologici. Le Quality serie non sono quindi distinguibili per le tematiche affrontate o il genere narrativo a cui aderiscono, ma sono piuttosto da catalogare testualmente in base alle teorie e tecniche adottate della sceneggiatura e della regia cinematografiche (gli influssi della Settima arte sono riscontrabili in tutti i reparti di produzione: prestazioni attoriali, scenografie, costumi, effetti speciali, montaggio, effetti e colonna sonora). \nGeneri narrativi.\nI generi sono generalmente equivalenti a quelli cinematografici, anche se non mancano categorie pi\u00f9 tipiche del medium televisivo.\nIn particolare nei paesi anglosassoni, le fiction vengono suddivise in due macro-categorie: le \"comedy\", di cui la sit-com \u00e8 il formato pi\u00f9 popolare, e i \"drama\", opere a sfondo pi\u00f9 drammatico articolabili in svariate sotto-categorie.\nTra i sotto-generi, riscontrabili sia tra le opere drammatiche sia tra le fiction pi\u00f9 improntate alla commedia, si possono evidenziare quelle di genere familiare (in inglese chiamate \"family drama\"), di genere adolescenziale (anche noti come \"teen drama\"), ambientate in epoche passate (in costume, in inglese definite \"costume drama\" o \"period drama\"), incentrate su eventi storici reali (di genere storico), a sfondo giallo, medico o politico.\nIl poliziesco \u00e8 molto popolare tra le serie televisive, in particolare nella forma procedurale, con un caso diverso da risolvere per ogni episodio. Altri generi principali sono l'azione, l'avventura, il giallo, il thriller, la fantascienza, il fantasy, l'horror, il religioso e il western.\nCommedie e sit-com.\nLe commedie mirano a divertire lo spettatore, narrando eventi di carattere leggero o anche seri ma in chiave ironica o satirica. Sono comuni tratti distintivi una struttura narrativa in quattro atti, la ripetizione, dialoghi arguti, l'auto-riflessivit\u00e0 e l'iperbole. Possono assumere varie forme e declinazioni (parodia, satira, commedia nera...), fondersi con il genere drammatico (nel caso della commedia drammatica), o legarsi ad altri sotto-generi, come il fantascientifico (commedia fantascientifica), l'azione (commedia d'azione) o il sentimentale (commedia romantica).\nLa sit-com, abbreviazione di \"situation comedy\" (commedia di situazione), \u00e8 la forma di commedia televisiva pi\u00f9 diffusa, contraddistinta da episodi auto-conclusivi della durata media di 18-25 minuti, dialoghi veloci, situazioni spesso poco realistiche, e ambientazioni comuni e ristrette. Spesso includono risate registrate che accompagnano i momenti pi\u00f9 divertenti e a volte sono filmate alla presenza di un pubblico.\nIn base al tipo di location predominante, in inglese si distingue inoltre la \"domestic comedy\" (commedia domestica), ambientata in contesti domestici in cui predominano atmosfere calde e accoglienti, forti legami famigliari e storie con una morale che mirano a far immedesimare direttamente lo spettatore, dalla \"workplace comedy\" (commedia professionale o lavorativa), ambientata in luoghi di lavoro e solitamente caratterizzata da personaggi pi\u00f9 improntati all'azione, con trame che occasionalmente sfruttano la tensione che nasce tra colleghi con caratteri e origini diversi; quest'ultimo \u00e8 anche visto come un sotto-genere pi\u00f9 flessibile dai produttori in quanto d\u00e0 pi\u00f9 opportunit\u00e0 di aggiungere o cambiare, anche solo temporaneamente, membri del cast o modificare i set. In inglese si parla anche di \"sophisticated comedy\" (commedia sofisticata) quando la fiction \u00e8 incentrata sulle problematiche dell'\"alta societ\u00e0\".\nFiction drammatiche.\nIl genere drammatico \u00e8 costituito da trame con risvolti tragici, o comunque pi\u00f9 \"seri\" o a pi\u00f9 alta intensit\u00e0 emotiva di una commedia, anche se pu\u00f2 includere elementi comici di alleggerimento. I personaggi sono complessi e ben sviluppati, mentre i set sono generalmente pi\u00f9 vasti e curati rispetto a una sit-com. La durata tipica degli episodi delle serie televisive drammatiche \u00e8 di circa 45-50 minuti.\nQuando una fiction presenta contemporaneamente aspetti caratteristici sia del genere drammatico che della commedia \u00e8 chiamata commedia drammatica; uno dei primi esempi pi\u00f9 rappresentativi di \"dramedy\" televisiva, genere tradizionalmente considerato dai critici pi\u00f9 elevato e raffinato, \u00e8 la serie \"Moonlighting\", nel 1985 nominata contemporaneamente come \"best drama\" e \"best comedy\" ai Directors Guild of America Awards.\nAltri generi e sottogeneri.\nFiction adolescenziali.\nLa fiction adolescenziale identifica opere con protagonisti adolescenti e il cui universo narrativo affronta almeno alcuni dei temi tipici legati all'adolescenza. Sono stereotipi ricorrenti i ragazzi secchioni contrapposti ai bulli, i ragazzi popolari, attraenti e superficiali contrapposti ai pi\u00f9 solitari o emarginati, mentre le linee narrative solitamente escludono o mettono nettamente in secondo piano gli adulti; sono infatti spesso gli adolescenti ad affrontare da soli i \"problemi da adulti\", mentre i pi\u00f9 grandi sono presentati come pi\u00f9 ingenui e non capaci di analizzare a pieno le situazioni come i pi\u00f9 giovani. Prima che in televisione le caratteristiche delle opere a tema adolescenziale si erano gi\u00e0 ben delineate al cinema a partire dagli anni cinquanta grazie a opere come \"Giovent\u00f9 bruciata\" e, pi\u00f9 tardi, \"Breakfast Club\". Le trame possono ricadere in qualsiasi genere, compreso il melodrammatico o il fantasy; si possono distinguere le commedie e le sitcom adolescenziali (in inglese \"teen sitcom\") dai drammi adolescenziali (\"teen drama\").\nIl genere ha trovato popolarit\u00e0 in televisione durante gli anni novanta, con \"Beverly Hills 90210\" ad affermarsi uno dei primi teen drama di successo, cui seguiranno popolari serie come \"My So-Called Life\", \"Buffy l'ammazzavampiri\", \"Veronica Mars\", \"The O.C.\", \"Dawson's Creek\", \"Glee\", \"Pretty Little Liars\"; \"Hollyoaks\" \u00e8 considerata la prima fiction adolescenziale britannica di successo. Alcune giocano con i luoghi comuni o li ribaltano: la bella ragazza bionda solitamente vittima nelle opere horror in \"Buffy\" \u00e8 invece la protagonista che salva il mondo, mentre in \"Veronica Mars\" \u00e8 una detective di successo. Sempre importante \u00e8 la colonna sonora; con temi e generi musicali ben definiti associati a ogni protagonista.\nFiction d'azione e d'avventura.\nLa fiction d'azione \u00e8 un genere in cui i protagonisti si confrontano con una serie di sfide che tipicamente includono scenari di violenza, lotte fisiche e inseguimenti frenetici. Generalmente i personaggi coinvolti non hanno particolare complessit\u00e0, risultando facile distinguere \"buoni\" e \"cattivi\". Molto spesso sono d'azione le fiction poliziesche, specialmente quando danno un certo risalto alle scene di violenza, pratica che era molto comune nella televisione statunitense degli anni sessanta; tra le fiction pi\u00f9 violenti dell'epoca spicca \"Gli intoccabili\". Nei decenni successivi, anche a causa delle diffuse critiche rivolte all'eccessiva raffigurazione di scene violente, l'intensit\u00e0 delle scene d'azione inizi\u00f2 a diminuire, con la ricerca di nuovi espedienti per catturare l'interesse degli spettatori: alcune fiction iniziarono a introdurre personaggi pi\u00f9 complessi, altre sfruttavano invece il loro aspetto fisico senza preoccuparsi di risultare sessiste (\"Magnum, P.I.\" e \"Charlie's Angels\"), altre ancora puntavano sulla commedia (\"The Dukes of Hazzard\") o su ambientazioni fantascientifiche (\"Battlestar Galactica\"). Tra gli esempi pi\u00f9 moderni di fiction d'azione \"MacGyver\", \"Renegade\", \"24\", \"Nikita\" e \"Chuck\".\nSono generi correlati quello bellico, specialmente quando \u00e8 posta pi\u00f9 attenzione alle battaglie rispetto ai retroscena politici, il western e l'avventura.\nLe fiction d'avventura generalmente vedono i protagonisti abbandonare la loro vita ordinaria per intraprendere un viaggio alla ricerca di qualcosa, non necessariamente materiale. I personaggi vivono quindi anche situazioni di pericolo, ma tipicamente \u00e8 mantenuta pi\u00f9 enfasi sulla storia dei personaggi e sul raggiungimento dei loro obiettivi che sull'emotivit\u00e0 delle singole situazioni affrontate. Altre volte invece il genere si fonde maggiormente con quello d'azione. La storia narrata pu\u00f2 essere un'unica avventura o anche suddividersi o comunque includere una serie di mini-avventure.\nFiction in costume e storiche.\nLa fiction in costume (\"period drama\") \u00e8 il genere in cui ricadono le opere ambientate in un passato pi\u00f9 o meno lontano, le cui scenografie e costumi rispecchiano pi\u00f9 o meno accuratamente relativi luoghi e abiti tipici. Tra le pi\u00f9 note rientrano \"Io Claudio imperatore\", \"The Way We Live Now\", \"Downton Abbey\", \"Orgoglio e pregiudizio\", \"Su e gi\u00f9 per le scale\", \"Deadwood\", \"When the Boat Comes In\", \"Ritorno a Brideshead, Il Trono di Spade\" e \"Mad Men\".\nUn suo sotto-genere \u00e8 il western, mentre affine \u00e8 anche il genere storico, in cui ricadono opere la cui trama racconta o comunque d\u00e0 un certo peso ad eventi storici realmente accaduti.\nIl western era un tipo di fiction molto popolare nei primi decenni della televisione statunitense. Se nei primi anni si rivolgeva prevalentemente a un pubblico di ragazzi (tra i primi popolari western televisivi si ricordano \"The Gene Autry Show\", \"The Roy Rogers Show\", \"Cisco Kid\", \"The Lone Ranger\" e \"Hopalong Cassidy\"), negli anni cinquanta i western invasero la prima serata statunitense, con serie rivolte a un pubblico pi\u00f9 adulto in cui violente sparatorie erano molto frequenti: tra le tante nascono \"Gunsmoke\", \"Frontier\", \"Cheyenne\", \"Le leggendarie imprese di Wyatt Earp\" e \"Tales of Wells Fargo\". Tra la fine degli anni cinquanta e gli anni sessanta, a seguito delle diffuse critiche alla troppa violenza mostrata in TV, l'azione viene ridotta lasciando pi\u00f9 spazio a trame romantiche, melodrammatiche e di genere familiare. In questo periodo debuttano \"The Deputy\", \"Carovane verso il West\", \"Maverick\", \"La grande vallata\", \"Ai confini dell'Arizona\" e la longeva \"Bonanza\". Negli anni settanta e ottanta il genere diventa sempre meno popolare; nel 1989 \"Colomba solitaria\" con protagonisti Robert Duvall e Tommy Lee Jones \u00e8 una delle ultime a registrare un particolare successo.\nFiction familiari.\nLa fiction familiare \u00e8 una fiction incentrata sulle dinamiche e sui rapporti interpersonali tipici di una famiglia. A seconda del macro-genere di riferimento si pu\u00f2 parlare di dramma, commedia o sit-com familiare (in inglese rispettivamente \"family drama\", \"family comedy\" o \"family sitcom\"), ma anche di commedia drammatica familiare.\nComplice il periodo di espansione demografica ed economica in cui fu introdotta, la televisione era stata concepita sin dalle origini come un mezzo per le masse e quindi per le famiglie, di conseguenza la fiction a tema familiare si \u00e8 affermata immediatamente come uno dei generi pi\u00f9 popolari tra le prime fiction televisive, in particolare tra le commedie. Il modello tipico di famiglia rappresentato negli Stati Uniti inizialmente era pi\u00f9 idealistico che realistico, ricalcando molti aspetti del tipico sogno americano e basandosi su visioni nostalgiche dei rapporti tra consanguinei e vicini di casa. Non c'era spazio per le minoranze etniche e la censura impediva di allargare le tematiche trattate a quelle che erano le reali problematiche sociali; all'inizio degli anni sessanta le tipiche sitcom in onda rappresentavano famiglie idealizzate dei sobborghi (\"The Donna Reed Show\", \"Ci pensa Beaver\" e \"Father Knows Best\" sono alcuni esempi), iniziando ad includere elementi pi\u00f9 realistici solo durante la seconda met\u00e0 del decennio, quando complice l'esplosione dei divorzi, furono introdotti vari genitori single, anche se mai si trattava di conseguenze di divorzi, tema fortemente censurato. Solo dagli anni settanta, quando ormai documentari e reality avevano gi\u00e0 iniziato a trattare approfonditamente i disagi sociali pi\u00f9 comuni, dalle tipiche difficolt\u00e0 economiche della famiglia media alla gestione dell'omosessualit\u00e0, anche le fiction televisive iniziarono a non affidarsi solo agli stereotipi passati. Iniziarono quindi presto a diffondersi donne autonome e lavoratrici, famiglie afroamericane, genitori divorziati e persino l'aborto non era pi\u00f9 un tab\u00f9; in questo periodo trovano successo \"Arcibaldo\", \"Maude\" e \"I Jefferson\". Negli anni ottanta le soap opera da prima serata \"Dallas\" e \"Dynasty\" evidenziavano gli aspetti pi\u00f9 cupi di famiglie fortemente disfunzionali, affrontando temi come l'infedelt\u00e0 matrimoniale, l'incesto, lo stupro e l'alcolismo; nel 1984 \"The Burning Bed\" fu uno dei primi film TV a trattare un caso di violenza domestica, mentre sit-com come \"Sposati... con figli\" fanno il verso alle vecchie commedie degli anni cinquanta. Negli anni a seguire la produzione televisiva statunitense e internazionale esplora ancora di pi\u00f9 le diversit\u00e0 sociali, etniche, culturali e l'evoluzione dei modelli di famiglia, ma continuano a non mancare prodotti che spingono i pi\u00f9 idealistici valori tradizionali legati alla famiglia. Tra gli esempi pi\u00f9 moderni \"Settimo cielo\", \"Brothers &amp; Sisters - Segreti di famiglia\", \"Parenthood\", \"This Is Us\", \"Here and Now - Una famiglia americana\".\nFiction fantasy e di fantascienza.\nIl fantasy e la fantascienza sono generi affini che nei paesi anglosassoni vengono a volte considerati parte di un macro-genere chiamato \"speculative fiction\" (fiction speculativa). Il genere fantasy racchiude opere caratterizzate dalla presenza di contesti o elementi completamente estranei alla comune realt\u00e0, dando spazio a oggetti, creature o manifestazioni mitologiche, magiche o soprannaturali. La fantascienza identifica opere fantastiche con fondamenti scientifici reali; spesso ambientate nel futuro, possono raffigurare ipotetiche tecnologie molto avanzate o creature la cui esistenza \u00e8 almeno teoricamente possibile (inclusi mostri nati da mutazioni genetiche o alieni). \u00c8 possibile che un'opera ricada in entrambe le categorie, come spesso \u00e8 il caso delle fiction supereroistiche; in inglese a volte si parla di \"science fantasy\" per evidenziare l'unione dei due generi. In una \"science fantasy\" magia e (fanta)scienza convivono, possono esservi delle tecnologie talmente avanzate da rasentare la magia o personaggi con poteri tanto avanzati da poter sembrare magici.\nSi pu\u00f2 individuare una moltitudine di sotto-generi e filoni sia per il fantasy sia per la fantascienza.\nTradizionalmente si tratta di generi non molto diffusi nei palinsesti televisivi. Agli inizi, tra gli anni 1940 e i primi anni 1950, le \"science fiction\" erano generalmente produzioni a basso costo rivolte ai bambini, spesso legandosi con il genere western (sono esempi \"Buck Rogers\", \"Captain Video and His Video Rangers\", \"Flash Gordon\" e \"Space Patrol\"). Tra i programmi rivolti agli adulti figuravano invece \"Lights Out\", \"Out There\" e \"Tales of Tomorrow\", che, oltre a presentare storie originali, adattavano anche racconti di autori come Jules Verne, H. G. Wells e Ray Bradbury. Pi\u00f9 tardi diverse fiction iniziarono a raffigurare metafore e allegorie in cui venivano veicolate le tensioni e le paure della guerra fredda, ma anche a celebrare l'avanzamento della tecnologia spaziale; negli anni 1960 emergono su tutte \"Ai confini della realt\u00e0\" e \"The Outer Limits\". La maggior parte delle fiction fantascientifiche rimanevano per\u00f2 storie avventuristiche per ragazzi, come \"Viaggio in fondo al mare\", \"Lost in Space\", \"Time Tunnel\" e \"La terra dei giganti\", anche se elementi fantasy o di fantascienza iniziavano a diffondersi anche in fiction di altri generi, tra le quali \"I pronipoti\", \"Il mio amico marziano\", \"Strega per amore\", e, tra le serie televisive di spionaggio ideate sull'onda del successo dei film di James Bond, \"Il prigioniero\".\nNel 1966, inoltre, nasceva \"Star Trek\", la fiction di fantascienza pi\u00f9 popolare in assoluto, che riusciva a intervallare storie di azione e avventura con un varie tematiche sociali, affrontando tra gli altri temi come il razzismo, la guerra, il sessismo, mentre nel 1963 era nata la longeva \"Doctor Who\".\nTra la fine degli anni sessanta e gli anni settanta, tra le tipiche trame di fantascienza, in cui fino ad allora predominava l'interesse per l'esplorazione spaziale, si diffondono anche storie di alieni e cospirazioni (\"Gli invasori\", \"UFO\" e \"Project UFO\"). Negli anni settanta, durante una fase di declino del genere, si affermano serie come \"L'uomo da sei milioni di dollari\", \"La donna bionica\", \"Blake's Seven\" e, in un tentativo di rivolgersi al pubblico della saga di \"Star Wars\", \"Battlestar Galactica\" e \"Capitan Rogers nel 25\u00ba secolo\", per le quali fu dedicata grande attenzione agli effetti speciali, mai cos\u00ec complessi e costosi in campo televisivo. Negli anni ottanta debuttano \"V - Visitors\", uno dei rari esempi televisivi di cyberbunk: \"Max Headroom\", la fantasy romantica \"La bella e la bestia\", \"Quantum Leap\" e \"\".\nNegli anni 1990 il franchise di \"Star Trek\" si espande con ' e ', mentre tra le nuove serie di fantascienza spiccano \"Babylon 5\", \"Space Precinct\", l'iconica e longeva \"X-Files\", \"Farscape\" e \"Stargate SG-1\", che alimenta un suo franchise. Parallelamente nascono anche le serie fantasy \"Highlander\", \"Hercules\", \"Buffy l'ammazzavampiri\" e \"Streghe\".\nNegli anni 2000 debuttano \"Andromeda\", \"Fringe\", \"Roswell\", \"Smallville\", \"Heroes\", la pluri-premiata \"Lost\" e, nel filone fantasy del soprannaturale, \"Ghost Whisperer - Presenze\", \"True Blood\", \"The Vampire Diaries\" e la longeva \"Supernatural\". Negli anni 2010 il genere fantastico conosce nuove punte di qualit\u00e0 e popolarit\u00e0 grazie a prodotti di successo come \"The Walking Dead\", \"Teen Wolf\", \"American Horror Story\" e soprattutto \"Il Trono di Spade\". Contemporaneamente cresce notevolmente, come al cinema, anche il filone supereroistico, con serie come \"Arrow\", \"The Flash\", \"Misfits\", \"Agents of S.H.I.E.L.D.\", \"Daredevil\", \"Supergirl\" e \"Legion\".\nFiction gialle.\nLe fiction gialle sono opere la cui trama \u00e8 generalmente basata sulla commissione di un crimine e/o sulle sue immediate conseguenze. A volte sono anche dette fiction criminali.\nInclude diversi sotto-generi, il pi\u00f9 popolare dei quali \u00e8 il poliziesco, in particolare nella forma del \"police procedural\". Nelle fiction poliziesche, che tradizionalmente aspirano ad essere le pi\u00f9 realistiche, protagoniste sono le indagini condotte dalla polizia a seguito di uno o pi\u00f9 delitti. Tra le prime serie televisive con protagonisti detective figurano \"Stand By for Crime\" e \"Chicagoland Mystery Players\", ma la prima a registrare un certo successo e una notevole influenza per le serie pi\u00f9 tarde fu \"Dragnet\", andata in onda dal 1951. Negli anni sessanta \"Ironside\" fu tra le prime a incorporare visioni pi\u00f9 liberali che non approvavano a pieno lo \"status quo\", dando spazio anche a donne, giovani e afroamericani. Nei decenni a seguire il genere andava diventando sempre pi\u00f9 prolifico, evolvendosi e sperimentando forme nuove. Negli anni settanta serie come \"McCloud\", \"Columbo\" e \"Kojak\" vedevano protagonisti detective con personali idiosincrasie verso le procedure investigative standard, questionando la loro efficacia, altre come \"Toma\" vedevano protagonisti poliziotti che infrangevano regolarmente le regole. Negli anni ottanta tra le pi\u00f9 innovative spiccano \"Hill Street Blues\", che introduceva uno stile documentaristico, uno stile narrativo pi\u00f9 frammentato e personaggi dalla morale ambigua, \"New York New York\" (\"Cagney &amp; Lacey\"), che diede molto spazio a tematiche femministe, e \"Miami Vice\", che, oltre a personaggi dalla morale ambigua, incorporava uno stile visivo derivato dal noir, con alti contrasti, luci non bilanciate e angoli di ripresa estremamente alti o bassi, mischiato con segmenti musicali elusivi e allusivi. Negli anni novanta spiccano invece \"Law &amp; Order\", con episodi divisi tra una prima parte di indagini poliziesche e una seconda in cui trovano spazio i relativi sviluppi giudiziari, e \"Homicide\", con una struttura narrativa poco convenzionale segnata da salti nella narrazione e bruschi cambi di inquadratura. Dagli anni 2000 \u00e8 dato molto risalto al lato tecnico-scientifico delle indagini; a conoscere popolarit\u00e0 sono serie come \"CSI\", \"NCIS\", \"Bones\" e \"The Mentalist\".\nSono sotto-generi anche il classico giallo deduttivo, in cui la trama ruota attorno alla risoluzione di un enigma dai contorni misteriosi; il thriller, caratterizzato da opere con una marcata componente di intrigo, avventura e specialmente \"suspense\", in cui a volte il punto di vista narrativo \u00e8 diviso tra quello dei personaggi \"buoni\" e quello dei \"cattivi\"; il gangster, in cui prevale il punto di vista dei criminali; il giudiziario, composto da opere incentrate su vicende legali, in inglese chiamate anche \"courtroom drama\" quando il tribunale \u00e8 la location principale; le fiction di spionaggio e le opere noir.\nFiction mediche.\nLe fiction mediche sono quelle che narrano storie a sfondo medico o comunque ambientate in contesti medici. Quando sono ambientate principalmente in un ospedale, circostanza frequente, sono dette anche ospedaliere. \"Il dottor Kildare\", andata in onda tra il 1961 e il 1966, \u00e8 considerata una delle prime serie televisive mediche di successo. Tra i pi\u00f9 noti esempi di fiction mediche \"E.R. - Medici in prima linea\", \"Dr. House - Medical Division\", \"Grey's Anatomy,\" \"Private Practice e Nip/Tuck.\"\nFiction musicali.\nLa fiction musicale \u00e8 un genere di programmi in cui predomina la musica; pu\u00f2 trattarsi di musical veri e propri, di fiction in cui performance musicali hanno un ruolo centrale nell'universo narrativo, o che si svolgono in contesti musicali professionali. Un esempio famoso \u00e8 Glee (serie televisiva), i cui protagonisti fanno parte di un Glee club e dunque si esibiscono in performance canore in ogni episodio.\nFiction religiose.\nLa fiction religiosa identifica programmi in cui predominano linee narrative a sfondo religioso; pu\u00f2 trattarsi di fiction che affrontano tematiche religiose o con protagonisti membri del clero, basate su eventi narrati in testi sacri (dette anche bibliche quando tratte dalla Bibbia) o sull'agiografia di importanti personalit\u00e0 religiose.\nIl genere \u00e8 tra i meno diffusi. Solitamente gli aspetti religiosi nelle fiction sono limitati alla celebrazione di eventi come matrimoni, battesimi o funerali, e, quando entrano pi\u00f9 marcatamente nel genere religioso personaggi e tematiche sono presentate nel modo pi\u00f9 generico e convenzionale possibile, sia per evitare controversie sia per abbracciare un pubblico pi\u00f9 ampio. Tra le non molte serie televisive a sfondo religioso degli anni settanta e ottanta figurano \"I ragazzi di padre Murphy\", in cui il protagonista si finge un prete; \"Sarge\", con George Kennedy nei panni di un ex detective diventato prete, \"Le inchieste di Padre Dowling\" in cui prete diventa un investigatore improvvisato, e \"Autostop per il cielo\", in cui un angelo aiuta persone comuni che affrontano momenti difficili.\nNegli anni novanta tematiche a sfondo religioso sono un po' pi\u00f9 popolari, venendo incluse tra le altre in serie come \"La famiglia Brock\", \"Un medico tra gli orsi\" e \"Christy\"; nel 1994 nasce inoltre la popolare e longeva \"Il tocco di un angelo\".\nPi\u00f9 frequenti sono film e miniserie incentrate su storie bibliche, tra cui \"The Story of Jacob and Joseph\" (1974), \"Ges\u00f9 di Nazareth\" (1977), \"Nel silenzio della notte\" (1978), \"The Day Christ Died\" (1980), \"Masada\" (1981), \"Samson and Delilah\" (1984), \"Abramo\" (1993) e \"Mos\u00e8\" (1995).\nGlossario tecnico.\nSi riportano di seguito alcuni termini tecnici ricorrenti nell'universo della fiction televisiva."}
{"id": "388760", "revid": "4", "url": "https://it.wikipedia.org/wiki?curid=388760", "title": "Fra' Angelico", "text": ""}
{"id": "388765", "revid": "1005847", "url": "https://it.wikipedia.org/wiki?curid=388765", "title": "Festus Mogae", "text": "Dopo gli studi in economia nel Regno Unito, prima all'Universit\u00e0 del Sussex e poi all'Universit\u00e0 di Oxford, ha ricoperto ruoli dirigenziali nella pubblica amministrazione del Paese d'origine. Ha lavorato inoltre nel Fondo Monetario Internazionale e alla Banca del Botswana.\nHa ricoperto la carica di Vicepresidente del Botswana dal 1992 al 1998; il 1\u00ba aprile 1998 \u00e8 divenuto Presidente, succedendo a Quett Masire; \u00e8 stato rieletto alle elezioni del 1999 e a quelle del 2004, rimanendo ancora alla guida del Paese fino al 1\u00ba aprile 2008."}
{"id": "388768", "revid": "119991", "url": "https://it.wikipedia.org/wiki?curid=388768", "title": "Nevicata dell'85", "text": ""}
{"id": "388769", "revid": "1272592", "url": "https://it.wikipedia.org/wiki?curid=388769", "title": "Maztica", "text": "Maztica \u00e8 un continente immaginario del pianeta Abeir-Toril, una terra appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\".\nSituato a oltre 5.000 chilometri in direzione ovest dal continente Faer\u00fbn, \u00e8 stato introdotto nell'ambientazione con una trilogia di romanzi di Douglas Niles (\"Maztica Trilogy\"): \"Ironhelm\" (1990), \"Viperhand\" (1990) e \"Feathered Dragon\" (1991), editi in Italia da ECO. \u00c8 una terra ispirata (per dichiarazione dello stesso autore) alla regione mesoamericana al tempo in cui vi dominavano le grandi civilt\u00e0 precolombiane degli aztechi e dei maya, mentre i faer\u00fbniani che hanno scoperto il continente possono essere facilmente accomunati ai \"conquistadores\" ispanici.\nI nativi del continente lo chiamano \"Vero Mondo\".\nStoria.\nMaztica \u00e8 stata creata dagli dei come luogo in cui vivere. Per scacciare la noia dei millenni hanno deciso di creare delle creature che li venerassero: gli umani. Soddisfatti, fecero doni agli umani secondo le proprie aree di influenza, che consentirono loro di progredire culturalmente e tecnologicamente e di fondare le prime grandi citt\u00e0; furono ricambiati con fedelt\u00e0 e venerazione. Ma le divinit\u00e0 caddero in una sorta di competizione quando capirono che la fede degli umani poteva far accrescere il loro potere, competizione che port\u00f2 prima gli umani a darsi guerra, poi alle terribili Guerre degli Dei. A queste tremende guerre segu\u00ec la pace e un periodo prosperoso per gli abitanti del Vero Mondo; ricominci\u00f2 il progresso, che dur\u00f2 soltanto finch\u00e9 altre guerre di conquista scoppiarono fra gli umani. Finch\u00e9, un giorno, i primi faer\u00fbniani non sbarcarono sul continente, fondando colonie e cambiando radicalmente la vita dei nativi.\nSociet\u00e0.\nIn linea generale, la vita degli abitanti non faer\u00fbniani di Maztica ha tratti del tutto simili a quella delle antiche civilt\u00e0 precolombiane, tenendo conto che, in seguito agli eventi storici, i territori della fascia centrale sono molto pi\u00f9 avanzati tecnologicamente e culturalmente rispetto al resto del continente; qui alcune zone geografiche possono essere definite \"nazioni\", mentre Far Payit, i territori selvaggi e i territori desertici del nord hanno societ\u00e0 rurali organizzate in villaggi. Gli umani che abitano il continente possono essere distinti in base all'etnia cui appartengono: \nL'unica eccezione \u00e8 Kulan, dove gli abitanti sono un misto fra mazticani e Popolo delle Foreste.\nLa forma di commercio pi\u00f9 diffusa \u00e8 il baratto ma vengono anche utilizzati, come \"monete\", fagioli di cacao (abbreviabile in fg), il cui valore pi\u00f9 essere accomunato alla moneta di rame faer\u00fbniana.\nGli abitanti di Maztica utilizzano un sistema di conteggio degli anni e calendari differenti, anche per complessit\u00e0, da quelli faer\u00fbniani. Ne vengono utilizzati tre tipi: \"kala kinob\", per contare i giorni, \"xipalli\", calendario solare, e \"tonalpalli\", calendario divinatorio.\nLingue parlate: Huacli, Kultaka, Nexalan, Payit, Kolan.Alfabeto: Draconico.\nNelle zone interessate dalla presenza di faer\u00fbniani la societ\u00e0 sta fortemente subendo l'influenza straniera e sta notevolmente e rapidamente cambiando; sono ora disponibili merci e servizi importati con i frequenti scambi commerciali con la Costa della Spada e con le Terre Splendenti. La societ\u00e0 \u00e8 generalmente di tipo feudale, con i feudatari faer\u00fbniani che controllano i terreni; questa disparit\u00e0 sociale crea malcontento fra i nativi.\nAl di fuori delle aree urbane gli insediamenti umani sorgono generalmente nei pressi di terre fertili, che vengono impiegate per la coltivazione di \"mayz\" (granturco), fagioli, pepe, cacao. Anche il pi\u00f9 piccolo villaggio ha la propria piramide (di almeno 12 gradoni) dedicata alla divinit\u00e0 venerata.\nMagia.\nLa magia \u00e8 presente, ma poco diffusa. Per i nativi \u00e8 esclusivamente divina, poich\u00e9 non c'\u00e8 mai stato nessuno in grado di insegnare come manipolarla. Esistono due forme di magia: \"Pluma\", donata dal dio Qotal, e \"Hisna\", donata dal dio Zaltec. Sono differenti poich\u00e9 l'una rappresenta l'energia della vita, della luce e dell'aria, mentre l'altra la potenza della furbizia e del veleno. Rispetto al Potere faer\u00fbniano, i componenti materiali degli incantesimi sono estremamente importanti; solo chi, accanto alla fede, sviluppa un'elevata capacit\u00e0 nell'artigianato riesce a lanciare gli incantesimi pi\u00f9 potenti. Allo scopo vengono costruiti dei talismani che costituiscono dei veri e propri oggetti magici. Quindi, pi\u00f9 che mere preghiere, il lancio di un incantesimo diventa un vero e proprio rituale. I Cavalieri dell'Aquila e i Cavalieri del Giaguaro, essendo abili guerrieri e non artigiani della magia, possono lanciare solo incantesimi di basso livello. I chierici \"artigiani\" sono di due tipi: gli Intessitori di Pluma, che vivono principalmente nei villaggi impiegando la magia per guarire, alleggerire il lavoro, aiutare i poveri, e i Manipolatori di Hisna, che vivono nei monasteri; essi utilizzano una magia oscura, ma non sono malvoluti fra la gente, poich\u00e9 di solito la impiegano per proteggere. Le divinit\u00e0 del pantheon di Maztica sono molto considerate dagli abitanti, e questo influenza notevolmente la loro vita quotidiana.\nRazze.\nLe razze esistenti in Maztica sono poche rispetto a quelle di Faer\u00fbn. La pi\u00f9 diffusa \u00e8 di gran lunga quella umana, ma esistono, oltre a quelle umanoidi (orchi, ogre e troll), alcune di quelle descritte nel \"Manuale del Giocatore\":\nClassi.\nI personaggi nativi di Maztica possono scegliere come classe del personaggio solo quelle diffuse sul continente: Barbaro, Chierico, Druido, Guerriero e Ladro.\nGeografia.\nMaztica confina ad ovest con l'oceano Patzcoatl (il Mare Celestiale), a sud con un continente sconosciuto (un continente senza nome a sud di Maztica simile all'Africa sub-sahariana), ad est con l'oceano Taylola (chiamato nel Faer\u00fbn Mare Senza Tracce) e a nord con il continente Anchorome. A Maztica appartengono inoltre alcune grandi isole ed arcipelaghi come le isole Maztpan e Zilhatec e gli arcipelaghi Sorelle Verdi e Sorelle della Corona. Il continente \u00e8 caratterizzato da pochi tipi di ambienti naturali; il pi\u00f9 diffuso \u00e8 di gran lunga la savana. Sono diffuse inoltre zone desertiche (il deserto pi\u00f9 grande \u00e8 la Casa di Tezca) e fitte giungle, particolarmente nel sud, mentre vasti territori, soprattutto costieri, sono invasi da paludi e acquitrini infestati da numerose creature. Molte anche le zone abbondanti di terreni fertili, nei quali sorgono le principali citt\u00e0. I rilievi hanno un'altezza che parte da circa 600 metri, per le montagne pi\u00f9 basse, ed arriva fino a 4.500\u00a0m per le vette pi\u00f9 alte (il vulcano attivo Zatal, nella Valle di Nexal, il rilievo pi\u00f9 alto del continente, ha un'altezza di 5.700 metri).\nIl clima \u00e8 tropicale data l'influenza delle calde correnti oceaniche; le temperature sono generalmente elevate e non nevica mai, tranne che sui pi\u00f9 alti picchi delle catene montuose. Le precipitazioni sono quasi assenti nella savana e assenti del tutto nelle zone desertiche, mentre nelle giungle, nelle zone paludose e nelle zone di terreno fertile sono abbondanti e frequenti. Durante la stagione delle piogge (da met\u00e0 Tarsakh a met\u00e0 Eleint) in queste zone piove ogni giorno per diverse ore.\nNazioni e citt\u00e0.\n\u00c8 possibile suddividere Maztica in due principali tipologie di zone geografiche: quelle civilizzate, che possono essere definite \"nazioni\", e i territori selvaggi, abitati da trib\u00f9 e perlopi\u00f9 inesplorati.\nHuacli.\nQuesta nazione sulla costa ovest di Maztica \u00e8 costituita da sei citt\u00e0-stato (Azcat, Honal, Ixit, Ixtal, Otomi e Pulco), tuttora riunite dopo la conquista, da parte dei nexala, di cinque di esse; Otomi \u00e8 l'unica che ha resistito, principalmente grazie all'esclusiva conoscenza dell'aggiunta del rame nella lega metallica per le armi, e infatti \u00e8 la pi\u00f9 potente di tutte. Il territorio \u00e8 perlopi\u00f9 savana e terreni fertili costieri, nei quali si trovano le citt\u00e0, oltre a zone desertiche comunque abitate. La popolazione \u00e8 costituita principalmente da mazticani, ma in alcune zone vive gente nomade. La societ\u00e0 \u00e8 divisa in clan, uno per ogni citt\u00e0; il comando \u00e8 lasciato per eredit\u00e0. Il commercio \u00e8 fiorente tra le citt\u00e0 interne ma scarso al di fuori della nazione. Ogni citt\u00e0 pu\u00f2 vantare un buon esercito di 5.000 soldati regolari che possono diventare 10.000, se necessario.\nKultaka.\n\u00c8 una regione dei territori centrali, ma ha sbocco sul mare], anche se questo \u00e8 impedito da vaste e pericolose paludi costiere. Il territorio, i cui confini sono formati da alte catene montuose, \u00e8 in prevalenza savana e terreni coltivabili, dove sorgono le citt\u00e0 (Kultaka e Zopal sono le pi\u00f9 grandi). \u00c8 la nazione civilizzata pi\u00f9 potente, grazie alla capacit\u00e0 bellica (l'esercito non \u00e8 molto numeroso, ma \u00e8 il migliore del continente) e all'alleanza con il Nuovo Amn. Il comando della nazione \u00e8 tenuto dal Capo della Guerra, eletto come il miglior guerriero. Il commercio \u00e8 poco sviluppato, poich\u00e9 la nazione \u00e8 autosufficiente; pi\u00f9 florido lo scambio di merci con Helmsport e Ulatos.\nValle di Nexal.\nLa Valle, territorio in cui un grande lago circondato da terre fertili e poca savana \u00e8 racchiuso da alte catene montuose, si trova immediatamente a sud di Huacli e a sud-ovest di Kultaka. Attualmente \u00e8 un territorio in rovina e decadente per le conseguenze degli eventi storici occorsi durante la Notte del Lamento. La zona \u00e8 completamente infestata da trib\u00f9 organizzate di orchi (circa 20.000) e in numero molto minore di troll e ogre. Le acque del lago sono diventate scure, quasi nere, e la vita in esso, prima abbondante, \u00e8 scomparsa. Le ceneri del grande vulcano attivo Zatal, il cui versante settentrionale confina con il lago al centro della valle, riempiono l'aria, rendendola fetida e difficile da respirare. Colate di lava scendono frequentemente dal cratere e nuvole nere coprono spesso il sole, rendendo impossibile qualsiasi tentativo di coltivare i campi. Le citt\u00e0 pi\u00f9 importanti della valle sono Nexal, che si trova su un'isola al centro del grande lago e che ospita la met\u00e0 degli umanoidi presenti nell'area, Tezat, Zokil (ora sommersa dalla lava), e Azatl, che si trovano invece sulle rive; Cordotl e Palul sono pi\u00f9 distanti, al di fuori della valle, e sono abitate da pochi umani. Gli umanoidi venerano Zaltec.\nPezelac.\n\u00c8 una regione centrale che si trova fra Kultaka e Payit. Data la vicinanza con la Casa di Tezca, il deserto pi\u00f9 grande del continente, il territorio \u00e8 perlopi\u00f9 costituito da savana, anche se vi sono alcune grandi foreste, laghi e fiumi. A causa della scarist\u00e0 di terreni coltivabili l'unica grande citt\u00e0 \u00e8 Pezelac, situata in prossimit\u00e0 del lago Pezel; non ha comunque lo stesso splendore delle altre citt\u00e0 di Maztica. Altre piccole citt\u00e0, quasi villaggi, sono Ozalt, Hakl e Patenol, mentre la parte meridionale, troppo vicina al deserto, \u00e8 praticamente disabitata. Il governo e la vita sociale degli abitanti \u00e8 per forza di cose dipendente da quella di Kultaka, dalla Valle di Nexal e da Payit, poich\u00e9 nella sua storia Pezelac \u00e8 sempre stato assoggettato ad essi e non \u00e8 mai riuscito ad avere una propria identit\u00e0. \u00c8 una terra che pi\u00f9 che altro funge da collegamento fra Payit e le zone centro-meridionali del continente. Pi\u00f9 che in altre nazioni civilizzate la religione ricopre un ruolo fondamentale nella societ\u00e0; vengono venerate tutte le divinit\u00e0, ed \u00e8 molto diffuso il fanatismo religioso.\nPayit.\n\u00c8 una regione costiera situata nella parte nord-orientale del continente; il territorio \u00e8 ricco di terreni fertili, lussureggianti foreste e corsi d'acqua. Poche le zone aride e quelle lasciate alla giungla. La zona settentrionale della nazione \u00e8 occupata dalla colonia faer\u00fbniana Nuovo Amn, che attualmente ospita migliaia di faer\u00fbniani giunti dal \"Vecchio Mondo\" e raccolti perlopi\u00f9 nell'area attorno alla citt\u00e0 di Ulatos. La colonia \u00e8 guidata dal Governatore-Generale Cordell, che governa col pugno di ferro. Helmsport \u00e8 una fortezza costiera che si trova a pochi chilometri da Ulatos; domina la Laguna Ulatos, il principale punto di ormeggio delle navi provenienti dalla Costa della Spada. Il resto della regione, in cui abbondano villaggi e insediamenti umani, ha un buon livello di civilizzazione ed \u00e8 culturalmente e tecnologicamente avanzata. Le citt\u00e0 pi\u00f9 importanti sono Mazti e Patil, a nord, Coxi e Maju, a sud. Floridi gli scambi commerciali con la colonia. Nei territori di Payit si trovano inoltre le numerose residenze degli ufficiali e dei cittadini faer\u00fbniani influenti. I faer\u00fbniani venerano il dio Helm, cos\u00ec come molti convertiti abitanti di Payit, anche se fra essi la divinit\u00e0 pi\u00f9 venerata \u00e8 Qotal poich\u00e9 le altre sono state abbandonate dopo l'assenza di aiuto per contrastare i conquistatori.\nKolan.\nCome Huacli \u00e8 una nazione costiera, situata nella parte sud-occidentale del continente. Il territorio \u00e8 per lo pi\u00f9 desertico, ma sulla costa vi \u00e8 abbondanza di terreni fertili, in cui il clima \u00e8 ideale per la vita e la coltivazione della terra; infatti vi sorgono le quattro citt\u00e0 principali, indipendenti l'una dall'altra: Baya, Cabez, Guatl e Koatl.\nFar Payit.\nUna volta unito a Payit in un unico grande impero durante l'Et\u00e0 d'Oro di Payit, Far Payit \u00e8 una penisola ad est del Mare di Azul il cui territorio \u00e8 quasi completamente ricoperto da fitte giungle e foreste pluviali. Le poche citt\u00e0, Tulum-Itzi e Zula, a nord, Matil e Maxal, a sud, sono situate nelle rare e piccole aree di terreni coltivabili. Data la difficolt\u00e0 di vivere nel resto del territorio, queste citt\u00e0 sono grandi e molto popolate, anche se meno di quando l'impero era al massimo del suo splendore. Molte trib\u00f9 di halfling abitano le foreste; spesso alcuni piccoli gruppi di essi vivono a stretto contatto con gli umani (che li chiamano burlescamente \"gente piccola\").\nTukan.\n\u00c8 una splendida citt\u00e0 situata in una rigogliosa vallata nei pressi di un grande lago che sorge nella parte meridionale della Casa di Zatec, ad est della regione di Kolan. \u00c8 stata fondata dai nexala superstiti della Notte del Lamento. La terra \u00e8 fertile e la vegetazione rigogliosa; il clima \u00e8 buono, nonostante la zona sia circondata dal deserto. \u00c8 enorme la distanza che la separa da Ulatos, ma fra le due citt\u00e0 avvengono frequenti scambi commerciali.\nColonie di Faer\u00fbn.\nLe colonie attualmente presenti in Maztica sono relativamente indipendenti poich\u00e9 soggette al volere delle potenze politiche faer\u00fbniane da cui dipendono (il Nuovo Amn \u00e8 soggetto ad Amn, Balduran a Baldur's Gate e le Terre di Confine a Waterdeep). Queste potenze sono in diretta competizione fra loro per spartirsi la ricchezza rappresentata dal Nuovo Mondo; alleanze, sotterfugi e concorrenza sleale sono all'ordine del giorno. La sicurezza delle colonie \u00e8 per ora garantita dalla limitazione del traffico di armi che da Faer\u00fbn vengono importate e vendute illegalmente ai nativi; finch\u00e9 questo traffico \u00e8 sotto controllo, \u00e8 probabile che non avvenga nessuna ribellione.\nNuovo Amn.\nLa prima colonia fondata in Maztica \u00e8 governata, per il Concilio dei Sei di Amn, dal Governatore-Generale Cordell, colui che ha scoperto il continente. La citt\u00e0 principale della colonia \u00e8 la citt\u00e0 costiera fortificata di Helmsport, vicina alla citt\u00e0 payit Ulatos; fra le mura della citt\u00e0, in continua espansione, \u00e8 presente, nel Forte Cordell, la Legione d'Oro, ora comandata dal conte Alanza DaNosta, ex-capitano. Qoral, un altro grande insediamento di Nuovo Amn, dista quasi 20\u00a0km da Helmsport; vi si trova la villa e quartier generale del governatore Cordell. Lord Drakosa, un nobile calishita della citt\u00e0 costiera di Memnon, ha fondato, con il permesso di Cordell e l'aiuto di alcuni Legionari, l'insediamento di Darkmul, nell'entroterra, circondato da vastissime coltivazioni di tabacco con cui il nobile si sta notevolmente arricchendo.\nBalduran.\nQuesta colonia, bench\u00e9 estesa, ha un solo insediamento, Forte Fiamma, fondato dalla spedizione formata dai Pugni Fiammanti, uomini della compagnia mercenaria Pugno Fiammante di Baldur's Gate. Il potere \u00e8 nelle mani di Bellan, comandante del forte. L'attivit\u00e0 principale nella colonia (chiamata con il nome del fondatore di Baldur's Gate) non \u00e8 il commercio, bens\u00ec la ricerca del \"fuoco calishita\", una sostanza incendiaria non magica.\nTerre di Confine.\nLa colonia, fondata da una spedizione finanziata da quattro famiglie nobili di Waterdeep, che ora governano la colonia, e dalla chiesa di Helm, non ha acquisito con la forza il territorio, come \u00e8 stato per il Nuovo Amn, ma ha comprato la terra dai nativi o la divide con essi. La citt\u00e0 principale della colonia \u00e8 Nuova Waterdeep, situata sulla costa, sorta dai primi insediamenti costruiti dopo che alle prime navi battenti bandiera di Waterdeep fu impedito di attraccare a Helmsport, nel Nuovo Amn; qui vi \u00e8 una stretta collaborazione con i nativi, che non vengono sfruttati. Nella citt\u00e0 sono presenti alcuni agenti Arpisti inviati dal Lord di Waterdeep Khelben Arunsun. Trythosford, molto pi\u00f9 piccola di Nuova Waterdeep, \u00e8 un insediamento costiero fondato da pescatori e contadini.\nIl viaggio tra Faer\u00fbn e Maztica.\nIl viaggio verso ovest attraverso il Mare Senza Tracce per raggiungere Maztica richiede circa 40 giorni di navigazione per l'andata e, a causa delle differenti correnti oceaniche, 60 giorni per il ritorno. Si possono risparmiare 15 giorni percorrendo una rotta settentrionale, ma questa passa molto vicino all'isola di Evermeet e di conseguenza \u00e8 estremamente pericolosa. Oltre alle normali difficolt\u00e0 di un lungo viaggio per mare, le navi possono imbattersi nei pirati delle Isole Nelanther, situate a pochi chilometri ad ovest della costa di Amn, e in creature marine, in particolare nelle vicinanze della costa mazticana, che, soprattutto se disturbate, possono facilmente attaccare.\nCosmologia.\nLe divinit\u00e0 del pantheon di Maztica risiedono su piani di esistenza disposti in maniera differente da quelli della \"Grande Ruota\" in cui si trovano altre divinit\u00e0: la forma \u00e8 quella di una \"Grande Piramide\". A parte la disposizione per\u00f2, i piani sono del tutto simili a quelli della Grande Ruota. Quando un nativo muore, la sua anima lascia le spoglie mortali sul Primo Piano Materiale in cui si trova il Vero Mondo e viaggia verso la Grande Piramide. Immediatamente si ritrova sulla cima, e da qui l'anima sar\u00e0 poi diretta ad uno dei sedici settori in cui \u00e8 diviso il resto della piramide a seconda della vita che ha il defunto ha vissuto. In alcuni di questi settori inoltre risiedono le divinit\u00e0:"}
{"id": "388771", "revid": "125694550", "url": "https://it.wikipedia.org/wiki?curid=388771", "title": "Seretse Khama", "text": "Biografia.\nInfanzia ed educazione.\nSeretse Khama nacque il 1\u00ba luglio 1921 a Serowe, nell'allora Protettorato britannico del Bechuanaland. Era il nipote del re Khama III del popolo Bamangwato. Al bambino fu imposto il nome \u201cSeretse\u201d, che significa \"l'argilla che tiene uniti\", per celebrare la riconciliazione tra il padre e il nonno. La riconciliazione permise a Seretse Khama di salire al trono quando l'anziano padre mor\u00ec nel 1925, assistito dallo zio Tshekedi Khama che assunse le funzioni di reggente.\nDopo aver frequentato le scuole in Sudafrica fino ad ottenere il baccellierato al Fort Hare University College nel 1944, Khama complet\u00f2 gli studi al Balliol College di Oxford e svolse il praticantato per svolgere la professione di avvocato a Londra.\nMatrimonio ed esilio.\nNel giugno 1947 Seretse Khama conobbe Ruth Williams, un'impiegata inglese ai Lloyd's di Londra, che spos\u00f2 l'anno seguente. Il matrimonio misto dest\u00f2 scandalo sia presso il governo sudafricano che aveva appena attuato la politica di apartheid, sia presso gli anziani capi trib\u00f9 Bamangwato. Una volta informato del matrimonio, Tshekedi Khama richiese l'immediato ritorno di Seretse Khama nel Bechuanaland e l'annullamento del matrimonio. Tuttavia, dopo una serie di incontri pubblici con gli anziani capi trib\u00f9, Seretse Khama continu\u00f2 ad essere riconosciuto come sovrano e la moglie, che accompagnava il marito nei suoi viaggi, guadagn\u00f2 una crescente popolarit\u00e0. Tshekedi Khama riconobbe la sconfitta e abbandon\u00f2 il Paese, mentre Seretse Khama fece ritorno a Londra per completare gli studi.\nTuttavia il Sudafrica, che aveva abolito i matrimoni misti durante l'apartheid, non poteva tollerare che il leader di un Paese confinante fosse sposato con una bianca. Poich\u00e9 il Bechuanaland era un protettorato britannico, il governo sudafricano esercit\u00f2 immediatamente delle pressioni per rimuovere Seretse Khama dalla sua funzione. Il governo britannico si trovava in debito per l'appoggio ottenuto durante la Seconda guerra mondiale e non poteva rinunciare alle convenienti forniture sudafricane di oro e uranio: venne cos\u00ec istituita una commissione parlamentare per indagare sulla sua capacit\u00e0 di ricoprire posizioni di governo. Sebbene l'indagine avesse riconosciuto Khama sostanzialmente in grado di esercitare le funzioni, il governo decise nel 1951 l'esilio di Seretse Khama e della moglie dal Bechuanaland; l'esilio divenne permanente nell'anno successivo. Il governo dispose inoltre l'insabbiamento della relazione della commissione d'indagine, che venne resa pubblica trent'anni dopo.\nRitorno in politica.\nLa decisione del governo britannico suscit\u00f2 l'immediata protesta in tutto il mondo di gruppi nazionalisti, comunisti e per la difesa dei diritti umani: la sentenza veniva considerata la prova del razzismo britannico. Nel 1956 il governo permise a Seretse e a Ruth Khama di fare ritorno nel Bechuanaland.\nNel 1961 Seretse Khama torn\u00f2 sulla scena politica fondando il Partito Democratico del Bechuanaland (BDP), di ispirazione nazionalista. L'esilio aveva contribuito a rafforzarne la credibilit\u00e0 presso l'elettorato di orientamento indipendentista. Nel 1965 il BDP domin\u00f2 le elezioni, travolgendo i partiti socialista e pan-africanista e Seretse Khama divenne Primo Ministro con una piattaforma programmatica indipendentista. Nel 1965 venne varata una nuova costituzione e il 30 settembre 1966 il Paese ottenne l'indipendenza sotto la presidenza di Seretse Khama.\nPresidenza.\nAl momento dell'indipendenza, il Botswana era uno dei pi\u00f9 poveri Paesi del mondo. Poich\u00e9 il governo non riusciva a far fronte alle spese con le entrate fiscali, il Paese era fortemente indebitato con il Regno Unito. Gli aggressivi governi insediati nei confinanti Sudafrica e Rhodesia facevano presagire che il Botswana sarebbe diventato un loro stato satellite.\nSeretse Khama mise in atto un vigoroso programma di riforme teso a trasformare il Paese in un'economia orientata alle esportazioni, in particolare di carne, rame e diamanti. Nel 1967 la scoperta dell'enorme giacimento di diamanti di Orapa facilit\u00f2 l'attuazione del programma. Tra il 1966 e il 1980 il Botswana speriment\u00f2 una delle pi\u00f9 rapide crescite economiche del mondo, reinvestendo i profitti delle esportazioni in infrastrutture in sanit\u00e0 e nel sistema educativo, gettando cos\u00ec le basi per una crescita duratura. Seretse Khama, inoltre, istitu\u00ec una severa normativa contro la corruzione, uno dei principali problemi che affliggevano i Paesi africani dopo l'indipendenza.\nPer quanto riguarda la politica estera, Seretse Khama neg\u00f2 ai movimenti di liberazione del Sudafrica e della Rhodesia il permesso di usare il Paese come base per le loro operazioni di guerriglia. Tuttavia, consent\u00ec ai gruppi indipendentisti di transitare attraverso il Paese per raggiungere lo Zambia, esponendosi alle rappresaglie dei vicini. Poco prima di morire, rivest\u00ec un ruolo di primo piano nei negoziati tra le parti in lotta nella guerra civile della Rhodesia, che diedero origine alla creazione dello Stato indipendente dello Zimbabwe.\nSeretse Khama rimase in carica sino alla morte per tumore al pancreas nel 1980. Il potere venne assunto secondo il dettato costituzionale dal Vicepresidente Quett Masire. Seretse Khama \u00e8 sepolto nel cimitero di famiglia su una collina di Serowe. Il figlio Seretse Ian Khama \u00e8 stato a sua volta presidente del Botswana dal 2008 al 2018."}
{"id": "388774", "revid": "122525857", "url": "https://it.wikipedia.org/wiki?curid=388774", "title": "Luca Cafiero", "text": "Biografia.\nDocente di Filosofia all'Universit\u00e0 Statale di Milano, negli anni dal 1968 al 1975 \u00e8 stato uno dei pi\u00f9 noti leader della contestazione studentesca milanese, animata dal Movimento Studentesco.\nAllo scopo di conferire un assetto politico allo spontaneismo del movimento, nel 1975 si dedic\u00f2 alla formazione dell'alleanza elettorale di Democrazia Proletaria per le politiche del 1976. Nello stesso anno fu tra i fondatori del Movimento Lavoratori per il Socialismo e, divenutone segretario, favor\u00ec il graduale passaggio verso posizioni pi\u00f9 inserite nella sinistra storica e nel sindacato, di una parte significativa dell'ala movimentista, facendo poi confluire nel 1981 il MLS nel Partito di Unit\u00e0 Proletaria, di cui fu Vice Segretario nazionale e Capogruppo alla Camera dei Deputati.\nSpesso contestato per i metodi, da molti considerati troppo rigidi e sbrigativi, tenuti dal servizio d'ordine milanese dell'MS-MLS, i famigerati \"katanga\", nei confronti degli elementi pi\u00f9 estremisti, Cafiero seppe poi guadagnarsi una generale stima come dirigente politico e parlamentare, per le doti di vasta cultura e di coerenza nell'evitare ogni leaderismo personale.\nDeputato per il Partito di Unit\u00e0 Proletaria per il Comunismo dal 1979, venne poi candidato dal PCI nelle elezioni del 1983, come indipendente, nel collegio elettorale di Napoli. Fu eletto deputato, ottenendo un numero di preferenze tale da superare, in alcune circoscrizioni, il capolista Giorgio Napolitano.\nDurante la IX Legislatura, partecip\u00f2 ai lavori della commissione \"Finanza e Tesoro\" e, dal 1985, alla commissione \"Istruzione e Belle Arti\".\nDal 1988 ha gradualmente abbandonato l'impegno politico pubblico, per maggiormente dedicarsi all'insegnamento ed all'attivit\u00e0 di ricerca nel campo filosofico.\nMuore a Milano il 13 marzo 2016, all'et\u00e0 di 80 anni, dopo una lunga malattia."}
{"id": "388780", "revid": "121916809", "url": "https://it.wikipedia.org/wiki?curid=388780", "title": "Protettorato del Bechuanaland", "text": "Il Protettorato del Bechuanaland \u00e8 stato un protettorato britannico dal 31 marzo 1885 al 30 settembre 1966, quando il territorio si rese indipendente dal Regno Unito come Repubblica del Botswana.\nStoria.\nIl Bechuanaland, che significa \u201c\"Terra dei Bechuana\"\u201d (con la grafia moderna Batswana o Tswana), era diviso in due parti. La regione meridionale, nota come Bechuanaland britannico, divenne parte della provincia del Capo e attualmente fa parte del Sudafrica. Il protettorato del Bechuanaland corrispondeva invece alla parte settentrionale, alla quale furono poi annessi ulteriori territori nel 1890. Originariamente, le regioni orientali del protettorato erano rivendicate dal Matabeleland.\nInizialmente il governo britannico intendeva affidare l'amministrazione del protettorato al Sudafrica o alla Rhodesia, ma l'opposizione degli Tswana fece mantenere il controllo britannico fino all'indipendenza. Sempre fino all'indipendenza, la capitale era la citt\u00e0 sudafricana di Mafeking (oggi Mahikeng), dando origine alla singolare situazione di un territorio amministrato da una capitale al di fuori dello stesso.\nNel 1891 l'amministrazione del protettorato fu affidata all'alto commissario per il Sud Africa; nel 1895 la British South Africa Company, compagnia di Cecil Rhodes, tent\u00f2 di acquisire la regione, ma la protesta a Londra di tre capi trib\u00f9 Tswana fece rientrare il progetto. Anche alcuni tentativi successivi non sortirono effetti.\nIl Bechuanaland era assieme al Basutoland (oggi Lesotho) e allo Swaziland uno dei territori dell'alto commissariato: la funzione di alto commissario fu ricoperta prima dal governatore della provincia del Capo, poi dal governatore generale del Sudafrica e poi da commissari e governatori britannici in Sudafrica fino all'indipendenza."}
{"id": "388781", "revid": "125720113", "url": "https://it.wikipedia.org/wiki?curid=388781", "title": "Georg Solti", "text": "Biografia.\nBacchetta tra le massime del Novecento, Solti \u00e8 stato interprete estroverso e coinvolgente, attento al dettaglio sonoro come pochi. Uomo dotato di ricco \"sense of humor\", \u00e8 ricordato, tra l'altro, per il suo enigmatico e accattivante sorriso. Tra le sue caratteristiche direttoriali spiccano l'acuta tensione narrativa e descrittiva, la virtuosistica enfatizzazione degli ottoni e una rara sapienza teatrale, provata dalle numerose letture operistiche, in gran parte eccellenti e vivamente apprezzate da pubblico e critica. La sua discografia \u00e8 immensa, e molte delle sue incisioni, sempre di preziosa qualit\u00e0, sono considerate di riferimento.\nNel documentario biografico di Peter Maniura (\"The Making of a Maestro\" del 1997), a lui dedicato, Solti stesso racconta che suo padre mut\u00f2 il cognome \"Stern\" in \"Solti\" nel tentativo di proteggere la propria famiglia, ebrea, dall'antisemitismo. Lo stesso si legge nella sua autobiografia.\nAllievo di Dohn\u00e1nyi, Bart\u00f3k e Kodaly, Gy\u00f6rgy studi\u00f2 pianoforte e direzione d'orchestra all'Accademia Franz Liszt della nativa Budapest. Dopo aver fatto da maestro sostituto fin dal 1932, nel 1938 debutt\u00f2 come direttore e concertatore al Teatro dell'Opera di Budapest con Le nozze di Figaro di Mozart. Fu assistente di Toscanini al Festival di Salisburgo. Nel 1939, a causa dell'imminente invasione nazista, fugg\u00ec in Svizzera, dove si afferm\u00f2 come pianista, vincendo nel 1942 il primo premio al prestigioso Concorso internazionale di Ginevra.\nNel dopoguerra fu direttore musicale della Bayerische Staatsoper di Monaco (1946-1952) e della Frankfurt Oper. Nel 1951 debutt\u00f2 come direttore al Festival di Salisburgo con l\"Idomeneo\" di Mozart.\nNel 1961 fu chiamato a dirigere al Covent Garden di Londra, del quale fu direttore musicale fino al 1971, incarico che negli stessi anni non gli viet\u00f2 di collaborare con alcune delle maggiori orchestre europee e americane (tra l'altro, fu direttore della Dallas Symphony Orchestra dal 1961 al 1962).\nSpos\u00f2 una conduttrice televisiva inglese, Valerie Pitts, che conobbe in occasione di un'intervista nel 1964. Fu insignito dell'Ordine dell'Impero Britannico nel 1968 e nel 1972 fu naturalizzato cittadino del Regno Unito.\n\u00c8 stato direttore della Chicago Symphony Orchestra dal 1969 al 1991, dell'Orchestre de Paris dal 1972 al 1975 e della London Philharmonic Orchestra dal 1979 al 1983.\nAvendo compreso subito l'importanza e il significato del disco nella cultura musicale contemporanea ed entusiasmandosi di fronte a ogni progresso tecnologico legato alla registrazione del suono, Solti svilupp\u00f2 una lunga e produttiva collaborazione con John Culshaw, ingegnere del suono della Decca, la casa discografica londinese con cui lavor\u00f2 - in esclusiva, se si eccettuano poche incisioni realizzate con la RCA - per cinquant'anni, dal 1947.\nTra i frutti di questo sodalizio artistico spicca la prima incisione in studio assoluta dell\"Anello del Nibelungo\" di Wagner, realizzata coi Wiener Philharmoniker e un cast di interpreti di altissimo livello dal 1958 al 1965, una tappa fondamentale sia della storia della discografia sia del capolavoro wagneriano. La sua interpretazione della \"Tetralogia\" spicca per dinamismo e straordinaria vitalit\u00e0, con una pulsazione incessante e uno sfarzo sonoro tuttora ineguagliati. Per la prima volta si fece largo uso della moderna \"teatralit\u00e0 d'altoparlante\" e degli effetti speciali prescritti da Wagner, come l'uso di diciotto incudini, tre corni da caccia, il corno alpino, il suono della forgiatura della spada ecc.\nNon meno memorabili sono le incisioni soltiane di altri drammi wagneriani, specialmente il \"Tannh\u00e4user\" e il \"Parsifal\" (tutti incisi con la Filarmonica di Vienna tranne uno, \"Der fliegende Holl\u00e4nder\", diretto a Chicago), nonch\u00e9 delle opere di Richard Strauss (che conobbe personalmente nel 1949), di Verdi, di Mozart, di Mahler e del suo maestro Bart\u00f3k.\nCon la Chicago Symphony Orchestra, la London Philharmonic Orchestra e i Wiener Philharmoniker ha affrontato e inciso un ampio repertorio sinfonico, che comprende l'integrale delle sinfonie di Beethoven, Brahms, Bruckner, Elgar, Schumann e Mahler.\nNel 1983, in occasione del centenario della morte di Wagner, gli fu affidata l'esecuzione dell'intero \"Ring\" al Festival di Bayreuth. Il 5 dicembre 1991, invece, ha diretto il Requiem di Mozart nella cattedrale di santo Stefano di Vienna, durante la solenne messa di suffragio celebrata per i duecento anni dalla morte del compositore austriaco. Nel 1991 ha collaborato con l'attore Dudley Moore nella realizzazione del programma televisivo Orchestra! in cui vengono presentati al pubblico del grande schermo gli strumenti ed i meccanismi dell'orchestra sinfonica.\nFino alla sua scomparsa, Solti ha continuato ad ampliare il proprio repertorio - che comprese anche autori del Settecento, tra cui Johann Sebastian Bach e Georg Friedrich H\u00e4ndel, e fino a \"La Boh\u00e8me\" e a \"Tosca\" di Puccini -, entusiasmandosi in ultimo per la musica di Shostakovich. \u00c8 morto improvvisamente nel 1997 ad Antibes, nel pieno dell'attivit\u00e0. \u00c8 stato sepolto nel cimitero Farkasr\u00e9ti di Budapest, sua citt\u00e0 natale. Sulla sua tomba si pu\u00f2 leggere la scritta \"Hazat\u00e9rt\" che in ungherese vuol dire: \"\u00c8 tornato a casa\".\nNella sua lunga ed esaltante carriera ha vinto 33 Grammy Awards ed \u00e8 stato candidato per ulteriori 74, pi\u00f9 di qualunque altro artista in qualsiasi categoria.\nLegato alla Svizzera, soggiorn\u00f2 spesso nella sua casa di Villars-sur-Ollon ma, innamorato dell'Italia, dagli anni Sessanta Solti trascorse molto del suo tempo libero anche in Toscana, possedendo una villa nella localit\u00e0 balneare di Roccamare, a Castiglione della Pescaia, dove la moglie risiede tuttora.\nIncisioni discografiche.\nSolti ha registrato durante la sua carriera per la Decca Record Company. Ha realizzato pi\u00f9 di 250 registrazioni, incluse 45 serie complete di opere. Durante gli anni '50 e '60, Decca aveva un'alleanza con RCA Victor, e alcune delle registrazioni di Solti furono pubblicate per la prima volta sull'etichetta RCA.\nSolti \u00e8 stato uno dei primi direttori a raggiungere la fama internazionale come artista discografico prima di essere ampiamente conosciuto nella sala da concerto o nel teatro dell'opera. Gordon Parry, l'ingegnere Decca che ha lavorato con Solti e Culshaw nelle registrazioni dell\"Anello\", ha osservato, \"Molte persone hanno detto 'Oh beh, naturalmente John Culshaw ha fatto Solti.' Questo non \u00e8 vero. Gli ha dato l'opportunit\u00e0 di mostrare cosa poteva fare.\"\nLe prime registrazioni di Solti furono come accompagnatore di pianoforte, suonando in sessioni a Zurigo per il violinista Georg Kulenkampff nel 1947. Il produttore padre della Decca, Victor Olof non ha molto ammirato Solti come direttore d'orchestra (n\u00e9 Walter Legge, il numero opposto di Olof a EMI Columbia Records), ma il pi\u00f9 giovane collega e successore di Olof, Culshaw, ha tenuto in grande considerazione Solti. Come Culshaw, e in seguito James Walker, ha prodotto le sue registrazioni, la carriera di Solti come artista di registrazione \u00e8 fiorita a partire dalla met\u00e0 degli anni '50. Tra le orchestre con cui Solti registr\u00f2 la Berliner Philharmoniker, Chicago Symphony, London Philharmonic, London Symphony Orchestra e Wiener Philharmoniker. I solisti nelle sue registrazioni operistiche includevano Birgit Nilsson, Joan Sutherland, R\u00e9gine Crespin, Pl\u00e1cido Domingo, Gottlob Frick, Carlo Bergonzi, Kiri Te Kanawa e Jos\u00e9 van Dam. Nelle registrazioni per concerto, Solti ha diretto, tra gli altri, Andr\u00e1s Schiff, Julius Katchen, Clifford Curzon, Vladimir Ashkenazy e Kyung-wha Chung.\nIl disco pi\u00f9 celebre di Solti \u00e8 stato \"L\u2019Anello del Nibelungo\" di Richard Wagner realizzato a Vienna, prodotto da Culshaw, tra il 1958 e il 1965. \u00c8 stato votato due volte la pi\u00f9 grande registrazione mai realizzata, il primo sondaggio essere tra i lettori della rivista \"Gramophone\" nel 1999, e il secondo dei critici musicali professionisti nel 2011, per BBC \" Music Magazine\".\nPer Decca, Solti ha realizzato pi\u00f9 di 250 registrazioni, incluse 45 serie complete di opere. Tra gli onori internazionali assegnati per le sue registrazioni c'erano 31 Grammy awards - pi\u00f9 di ogni altro artista discografico, sia classico che popolare.\nNelle voci seguenti per le opere, sono elencati solo i cantanti dei ruoli principali. Dove Solti appare come pianista piuttosto che come direttore d'orchestra, il suo nome \u00e8 indicato nella colonna dei solisti. Le date di registrazione sono mostrate per anno seguito da mese, per abilitare l'ordinamento, utilizzando le frecce nelle intestazioni delle colonne.\nAbbreviazioni:\nPremi:"}
{"id": "388786", "revid": "113446343", "url": "https://it.wikipedia.org/wiki?curid=388786", "title": "Trippa alla fiorentina", "text": "La trippa alla fiorentina \u00e8 un secondo piatto tipico della cucina fiorentina, molto gustoso nonostante gli ingredienti \"poveri\".\nPreparazione.\nSi prepara tagliando la trippa, gi\u00e0 cotta e ben lavata, a striscioline e aggiungendola a un soffritto, gi\u00e0 preparato, di cipolle. Alcuni preferiscono le cipolle bianche, altri rosse. Alcuni aggiungono anche carote, prezzemolo, sedani e uno spicchio di aglio tagliati a pezzetti. Si aggiungono poi, oltre al sale e peperoncino o pepe, dei pomodori pelati e si lascia cuocere a fuoco molto basso fino a far ritirare l'acqua della trippa e dei pomodori.\nSi serve calda, spolverata, volendo, con parmigiano grattugiato e un filo d'olio di oliva.\nPer dare maggior sapore, il piatto pu\u00f2 essere preparato aggiungendo alla trippa anche il lampredotto, ed altre interiora."}
{"id": "388787", "revid": "78608358", "url": "https://it.wikipedia.org/wiki?curid=388787", "title": "Numero positivo", "text": ""}
{"id": "388796", "revid": "1652635", "url": "https://it.wikipedia.org/wiki?curid=388796", "title": "Commentarii de bello Gallico", "text": "Il Commentarii de bello Gallico (in italiano \"Commentari sulla guerra gallica\") anche noto semplicemente come il De bello Gallico (in italiano \"La guerra gallica\"), \u00e8 lo scritto pi\u00f9 conosciuto di Gaio Giulio Cesare, generale, politico e scrittore romano del I secolo a.C. In origine, era probabilmente intitolato \"C. Iulii Caesaris commentarii rerum gestarum\", mentre il titolo con cui \u00e8 oggi noto \u00e8 un'aggiunta successiva, finalizzata a distinguere questi resoconti da quelli degli eventi successivi. Cesare visse in prima persona tutte le vicende riguardanti la conquista della Gallia.\nUomo di grande cultura, appassionato di arte e filosofia, descrisse minuziosamente la sua campagna militare, inserendo nella narrazione molte curiosit\u00e0 sugli usi e sui costumi delle trib\u00f9 barbariche con cui veniva a contatto, oltre a tentare, nello stesso tempo, di difendere il proprio operato. Non si potr\u00e0 dunque ritenerla un'opera davvero rigorosa dal punto di vista storico, proprio perch\u00e9 in parte autobiografica, anche se l'aspetto stilisticamente semplice (e perfino talora volutamente trasandato) potrebbe far pensare a una raccolta di burocratici \"rapporti al Senato\".\nStruttura dell'opera.\nL'opera \u00e8 stata scritta fra il 58 e il 50 a.C. e si divide in otto libri:\nLibro I.\nL'opera si apre con una breve descrizione della Gallia e dei suoi principali tre territori: quello nordico abitato dagli Elvezi, i Germani e i Belgi, quello dell'Aquitania e dei Veneti, e infine il settore cisalpino dei Celti, meglio noti come Galli.&lt;br&gt;Nell'anno 58 a.C. il principe degli Elvezi Orgetorige decide di conquistare tutta la Gallia, e chiede l'aiuto a Castico del popolo Sequano, considerato alleato di Roma, e successivamente a Dumnorige. Tuttavia il \"triumvirato gallico\" fallisce per ribellioni interne, e Orgetorige \u00e8 costretto al suicidio.&lt;br&gt;Tuttavia gli Elvezi coltivano il piano di affermazione nella Gallia mediante la totale conquista, e iniziano a razziare i villaggi, raccogliendo alleati come i Boi, giungendo attraverso il Rodano alla Gallia Narbonense il 28 marzo.\nDunque entra in campo l'esercito di Giulio Cesare, intento a frenare l'avanzata virale degli Elvezi, giungendo presto a Ginevra, facendo distruggere il ponte sul Rodano per contrastare l'avanzata elvetica. Successivamente inizia a fornirsi di guarnigioni, come la XII e la X legione, presso la Gallia Cisalpina. Gli Elvezi giungono presso l'accampamento della X legione, chiedendo al proconsole romano il permesso di passare presso la provincia, ma Cesare temporeggia volutamente, nell'attesa di organizzare meglio la X legione con un accampamento in allestimento e pi\u00f9 milizie in arrivo da altre guarnigioni. Gli Elvezi per\u00f2 perdono la pazienza e tentano lo sfondamento, respinto per\u00f2 da Cesare, che nei giorni d'assedio inizia a considerare l'obiettivo di conquistare lui stesso da romano la Gallia, sottomettendo le popolazioni ribelli come gli Elvezi e i Sequani. Come motivo della sua controffensiva, adduce la giustificazione di un'azione di prevenzione contro gli Elvezi, che avevano nelle loro mire anche la conquista della Tarraconense. Cesare, respinto dunque il primo assalto elvetico, affida momentaneamente il controllo della X legione al luogotenente Tito Labieno, ma si accorge che gli Elvezi si sono sparsi per la zona, saccheggiando i villaggi degli Edui. Cesare interviene massicciamente presso il ponte del fiume con la battaglia del fiume Arar, cercando di venire a patti con il generale Divicone, che per\u00f2 rifiuta le condizioni. Partiti in ritirata gli Elvezi, Cesare intende domarli definitivamente, e cos\u00ec invia Dumnorige con un contingente eduo mercenario, che per\u00f2 viene sconfitto, bench\u00e9 graziato da Cesare stesso, che insegue gli Elvezi fino a Bibracte, dove gli Elvezi sono definitivamente annientati.\nNella seconda parte del libro, Cesare invia immediatamente un'ambasciata presso gli Edui, imponendo un patto di protezione e interesse nella causa degli Edui, ossia riguardo l'aiuto romano nella riconquista dei territori persi nel 72 a.C. durante varie battaglie contro i Germani. Essendo ora dunque imminente la minaccia di Ariovisto, capo delle trib\u00f9 germaniche, Cesare non esita a cogliere l'occasione per trascinare Ariovisto nella battaglia, incontrandolo presso il Reno, e imponendo un ultimatum al popolo germanico con varie condizioni, tra cui non attraversare il fiume per giungere in Gallia (bench\u00e9 secondo Ariovisto era un suo diritto in quanto sconfitta nelle precedenti battaglie) e la firma di un patto di non aggressione contro gli Edui. Ariovisto per\u00f2 rifiuta i patti, e successivamente discende verso Vesonzio, occupata con gran vantaggio dai romani, pronti allo scontro con i Germani. Sebbene in un primo momento intento a trattare nuovamente con Ariovisto, Cesare si accorge che i Germani attaccano a tradimento i Romani e abbandona l'assemblea. Ariovisto si ritira nel campo germanico e crea un'alleanza con popolazioni vicine alle sue, come i Marcomanni, i Vangioni e i Suebi. Cesare tuttavia riesce ad accerchiare l'esercito nemico con dei carri di vettovaglie, e a massacrare i nemici.\nLibro II.\nAppena terminata la campagna contro i Germani, Cesare viene a sapere di una congiura dei Belgi, giunta alle orecchie di Labieno, contro Roma stessa, poich\u00e9 molte popolazioni erano insofferenti verso il protezionismo romano, e specialmente per il fatto che le truppe svernassero nei territori della Gallia Cisalpina durante la guerra contro Ariovisto. Dopo 15 giorni di marcia ininterrotta, Cesare giunge presso il fiume Axona prima dei Belgi, e arrivando nell\"oppidum\" di Bibrax, invia cavalieri Numidi mercenari per provocare battaglia con i Belgi, che per\u00f2 invece di combattere presso la citt\u00e0, mirano direttamente al centro dell'accampamento romano. Cesare allora varca il ponte sul Reno spedendo mercenari Numidi, arcieri cretesi e frombolieri delle Baleari che mettono in fuga i nemici. L'esercito romano li insegue fino all'accampamento di Noviodunum, dove il re Galba sceglie di arrendersi a Cesare; nell'ambasciata di pace presso Bratuspazio parla il principe degli Edui Diviziaco, garantendo l'alleanza di protezione di Cesare con i popoli degli Edui appunto, i Bellovaci e gli Ambiani.\nRiappacificata la Gallia, apparentemente, durante il ritorno l'esercito di Cesare viene attaccato dalle popolazioni dei Nervi, Atrebati e Viromandui, nella battaglia del fiume Sabis.\nLibro III.\nDopo una prima vittoria di Publio Licinio Crasso presso i popoli della Normandia, presso la costa, nel 56 a.C. riesplode la rivolta, capeggiata dai Veneti, che pretendevano da Crasso la riconsegna degli ostaggi che gli avevano spedito durante la battaglia. Anche i popoli della Gallia insorgono, imponendo un ultimatum a Crasso, cosicch\u00e9 diventa necessario ancora una volta l'intervento di Cesare, che dichiara per la prima volta guerra nella Gallia, al popolo veneto, facendo costruire la flotta navale presso la Loira. Crasso intanto \u00e8 incaricato di combattere in Aquitania, Labieno a Treviri, e il generale Quinto Titurio Sabino contro gli Unelli.\nNel frattempo Cesare dirige la flotta navale presso le citt\u00e0 dei Veneti sui promontori della penisola, molto difficili da espugnare, poich\u00e9 imprendibili via terra. Dopo aver atteso l'arrivo di rinforzi da Decimo Bruto, Cesare taglia le sartie degli alberi delle navi galliche, riuscendo a prenderle in mare. Sconfitti i nemici, Cesare decide di punirli duramente con esecuzioni di massa, mentre gli altri due luogotenenti Crasso e Sabino riescono a domare anche loro le trib\u00f9 insorte.\nLibro IV.\nNel 55 a.C. le trib\u00f9 germaniche dei Tencteri ed Usipeti sono sconfitte dai Romani ed esiliate, bench\u00e9 questi dopo aver simulato l'alleanza con i popoli Menapi, li abbiano attaccati a tradimento nella notte, conquistando i loro villaggi. Cesare, venuto a sapere, delle nuove discordie intestine nella Gallia Belgica, attraversa il Reno imponendo condizioni di non aggressione ai popoli germanici, nonch\u00e9 ad alcune trib\u00f9 galliche che avevano provato a contrattaccare giungendo presso il territorio della Germania. L'incontro si svolse a Nimega, dove Cesare consigli\u00f2 ai Germani di ripassare il Reno, provando una nuova tattica contro i Tencteri. Tuttavia dopo un incidente con delle truppe gallo-romane, Cesare piomb\u00f2 personalmente contro i due popoli invasori e contro lo stesso accampamento dei Germani. Deciso ad attuare un'azione decisiva intimidatoria contro tali popolazioni nordiche, Cesare invade la Germania, facendo costruire un ponte di legno sul Reno, lungo 400 metri. L'intimidazione ebbe l'effetto sortito, e Cesare torn\u00f2 indietro, distruggendo il ponte, e proclamando i confini della Repubblica romana dei territori conquistati fino al Reno.\nSuccessivamente Cesare, nel 55 a.C., decide di conquistare la Britannia per impedire l'accesso di vettovaglie e rifornimenti alle popolazioni galliche, e perch\u00e9 spinto dal desiderio di conquiste di terre non ancora toccate dal piede romano. Mentre in Gallia Cesare invia luogotenenti a trattare con i Morini per una possibile alleanza, lui stesso si prepara alla spedizione in Britannia, salpando e arrivando alle scogliere di Dover. I Britanni per\u00f2, venuti a sapere in precedenza dei piani dei Romani, riempirono di guarnigioni navali la scogliera, impedendo il passaggio della flotta di Cesare, costretta a una nuova battaglia, vincendo solo in parte per mancanza di truppe fresche, rimaste in Gallia. Quindi Cesare riceve l'ambasciata di Commio, inviato dai Britanni, i quali per\u00f2 decidono di continuare la guerra, vista la situazione della flotta romana, messa in continua difficolt\u00e0 dal maltempo. Cesare allora decide la ritirata della flotta, ma non dopo aver posto dei paletti di confine sul terreno di scontro vincente contro alcune truppe nemiche.\nLibro V.\nDeciso a ritentare la spedizione in Britannia, Cesare parte da \"Portus Itius\", seguito anche da mercanti romani, desiderosi di aprire nuovi traffici commerciali nella futura colonia romana, come promise lo stesso Cesare. Tuttavia Cesare trova presso il Tamigi la strada sbarrata dall'esercito del re Cassivellauno, che tenta di impedire il passaggio sul fiume. Tuttavia Cesare riesce ad aggirare le mosse del re, che allora sceglie di saccheggiare le navi romane presso il porto, fallendo ugualmente, e costretto ad aprire una trattativa di pace. Dunque Cesare, esigendo un tributo annuo, pianta i primi paletti per la nuova colonia romana.\nNel frattempo in Gallia scoppiano nuove rivolte capeggiate dai popoli degli Eburoni e dei Carnuti. Il generale della rivolta era Ambiorige, il quale propone una nuova tattica di attacco contro l'esercito di Cesare, spingendolo a uscire dall'accampamento, per sorprenderlo con imboscate fulminee. Fu cos\u00ec che un'intera legione romana viene annientata. Durante un nuovo attacco, stavolta ben difeso dal generale Quinto Cicerone, Ambiorige vide l'esercito romano resistergli con strenua audacia, nonostante lo stesso Cicerone si fosse sorpreso che ormai i Galli stessi avevano imparato le tattiche da guerra romane, causando appunto la rovina di ben 5 coorti. La battaglia si svolse a Samarobriva, con 60.000 Galli di Ambiorige contro Cicerone, che riusc\u00ec a salvarsi grazie all'intervento di Cesare, che per\u00f2 non riesce a vincere lo scontro. Successivamente il luogotenente cesariano Tito Labieno compie una spedizione contro i Treveri, guidati da Induziomaro, non riuscendo per\u00f2 a distruggere l'esercito, che dopo la morte del generale, continua a imperversare per il campo romano, stringendo per altro alleanze con popoli minori della Gallia, da parte dei nobili capi trib\u00f9.\nCesare, decidendo di sconfiggere una volta per tutte i Menapi, assieme agli Eburoni, non volendo che questi oltrepassino il Reno per giungere dai Germani, suddivide il suo esercito in tre parti, pronte ad attaccare l'unico obiettivo nemico, riuscendo a riportare una schiacciante vittoria contro il generale Ambiorige. I Treveri nel frattempo, nel 53 a.C., vengono annientati da Labieno a Semois.\nLibro VI.\nIl libro \u00e8 di particolare importanza, perch\u00e9 per la prima volta Cesare scrittore, oltre a narrare il resoconto delle varie battaglie, si appresta a tracciare degli \"excursus\" sui costumi e gli aspetti sia dei Galli che dei Germani. La descrizione ovviamente \u00e8 redatta da un punto di vista propagandistico dello stesso Cesare, intento a fornire maggiori informazioni sul nemico affinch\u00e9 al popolo romano sia meglio noto, anche per dimostrare come Roma risulti superiore alle varie pratiche di divinazione e ordinamento sociale delle varie trib\u00f9. Per quanto concerne i Galli, questi sono descritti con usanze pi\u00f9 simili ai romani e sono divisi in due grandi fazioni: gli Edui e i Sequani. Questi ultimi, grazie ad un\u2019alleanza con i Germani, erano riusciti a sovrastare il predominio dei loro avversari. Cesare avvicinandosi e supportando gli Edui rivoluzion\u00f2 nuovamente la situazione. Le trib\u00f9 galliche sono caratterizzate da due importanti ordini sociali: i Cavalieri e i Sacerdoti (druidi). I Cavalieri appartengono alle classi nobili delle quali viene sorteggiato il rappresentante di ciascuna trib\u00f9 per virt\u00f9 e meriti. I druidi, invece, la cui dottrina \u00e8 nata in Britannia, sono i detentori del sapere culturale e religioso, infatti, si occupano delle cerimonie religiose, di istruire i giovani e sono esenti dal pagamento dei tributi e di partecipare alle attivit\u00e0 militari. Riguardo ci\u00f2, i Galli sono molto dediti alle pratiche religiose e credono che il sacrificio di coloro che sono stati sorpresi a commettere delitti sia la cosa pi\u00f9 gradita agli dei. Il pi\u00f9 venerato \u00e8 Mercurio di cui troviamo numerose statue, inventore di tutte le arti e patrono di grandissima potenza per la ricerca di guadagno e per i commerci. Essi venerano anche Apollo, Giove, Marte e Minerva. \n Coloro che appartengono alla plebe, invece, sono considerati come schiavi e non possono prendere parte a nessuna iniziativa o assemblea. In seguito Cesare descrive i Germani ricorrendo a connotazioni pi\u00f9 aspre. Egli ci comunica che questi, a differenza dei Galli, non hanno druidi, non offrono sacrifici e considerano dei solo quelli da cui possono trarre qualcosa di concreto come ad esempio: il Sole, il Vulcano o la Luna. La loro societ\u00e0, fin dall'infanzia, si fonda sul condurre una vita basata sulla fatica e sull'arte militare.\nViste le continue ribellioni dei Germani, Cesare una seconda volta fa costruire un ponte sul Reno, facendo passare l'intera armata romana contro il popolo degli Eburoni e il loro capo Ambiorige, che trova la sconfitta nell'assalto contro le truppe di Lucio Minucio Basilo, rifugiandosi poi nell\"oppidum\" di Atuatuca. Cesare tuttavia intende sterminare una volta per tutte il popolo degli Eburoni, e mandando avanti le truppe di Quinto Cicerone, induce gli stessi Germani ad allearsi assieme ai popoli Galli per il massacro finale. Bench\u00e9 i Germani siano apparentemente dalla parte di Roma, giunti nelle paludi del massacro, il popolo dei Sigambri compie un voltafaccia, compiendo una scorreria lampo contro le truppe di Cicerone, appoggiata di seguito dai Germani stessi.\nLibro VII.\nIl re degli Arverni Vercingetorige, nel 52 a.C., decide di sbarazzarsi definitivamente dell'esercito romano stipulando, come all'epoca di Orgetorige, un patto di alleanza tra Carnuti, Edui ed Arverni. La scintilla della rivolta scoppia a Cenabum, quando Vercingetorige massacra i cittadini romani della colonia gallica, attirando l'attenzione di Cesare, nel momento in cui spinge gli Edui ad invadere la terra dei Biturgi. Ugualmente Lucterio, alleato di Vercingetorige, cerca di sbarrare il passo all'esercito cesariano presso la catena delle Cevenne; tuttavia Cesare fa svernare le truppe in un luogo sicuro, e appena possibile occupa l\"oppidum\" di Vellaunoduno, costringendo Vercingetorige a intervenire, ripiegando presso la citt\u00e0 capitale dei Biturgi: \"Avaricum\". Dunque Cesare decide di colpire strategicamente l\u00ec, ad Avaricum, ponendo l'assedio per 27 giorni, prendendo la capitale. Successivamente \u00e8 il popolo degli Edui a ribellarsi per l'ennesima volta a Cesare, con l'elezione illegale di due magistrati: Convictolitave e Coto; tuttavia Cesare riesce a sedare la rivolta, sul rischio di trasformarsi in guerra civile, e muove verso la capitale degli Arverni, dove si volge la battaglia di Gergovia, vinta da Vercingetorige contro le truppe di Tito Labieno. Bench\u00e9 vincitore, Vercingetorige temporeggia anzich\u00e9 muovere l'esercito contro i \"castra\" romani, pensando in una capitolazione di Cesare nell'ennesima rivolta degli Edui. Ricongiuntosi per\u00f2 con le quattro truppe divise di Labieno, Cesare muove nuovamente verso la Gallia Narbonense, nel settembre del 52 a.C., arrivando ad Alesia, seguito da Vercingetorige. Ormai sicuro di non poter pi\u00f9 far appoggio su nessuna alleanza con i Galli schieratisi a favore di Vercingetorige, Cesare muove tutta la cavalleria contro il nemico nella battaglia di Alesia, riportando una clamorosa e definitiva vittoria costringendo Vercingetorige alla resa.\nLibro VIII.\nIl volume \u00e8 stato compilato da Aulo Irzio su appunti di Cesare, e riguarda gli ultimi passaggi della conquista della Gallia. Infatti, bench\u00e9 sconfitti Arverni e Biturgi, nella Gallia compiono scorrerie ancora popoli molto potenti, ossia i Carnuti ed i Bellovaci; attirando cos\u00ec nuovamente l'attenzione di Cesare, che manda le truppe del proconsole Gaio Fabio e del fedele Labieno. In breve nel 51 a.C. tali focolai di ribellione sono spenti. Tuttavia ancora due popolazioni si ribellano nell'anno successivo: i Carduci ed i Pictoni. Per questi ultimi il capo Dumnaco tenta varie volte di porre assedio al campo fortificato romano, senza per\u00f2 riuscirci, compiendo razzie fino all'imboscata dei romani, capitanati da Gaio Fabio.\nPer la campagna contro i Carduci invece, accade che i generali Lutterio e Drappete occupano strategicamente la citt\u00e0 di Uxelloduno, cercando di fortificarla il meglio possibile contro Roma, rifornendola oltretutto di grano. I Romani per\u00f2 rallentano con attacchi lampo i lavori di fortificazione, costringendo i nemici al combattimento in campo, sorpresi dal sopraggiungere improvviso delle truppe di Gaio Fabio, con la resa di Drappete catturato. Nel 49 a.C., dopo la resa dell'ultimo capo ribelle Commio, sconfitto dalle truppe di Cesare nel territorio belgico, la guerra gallica pu\u00f2 dirsi conclusa.\nCaratteristiche dell'opera.\nIl \"De bello Gallico\" fu redatto da Cesare in terza persona, come diario di guerra, con l'intento di conferire una patina di oggettivit\u00e0 e di difendere la propria persona e la propria condotta politico-militare, osteggiata a Roma da gran parte del senato. L'ambizione e le capacit\u00e0 politiche del condottiero erano, infatti, eccezionali e assai temute da una corporazione politica, indebolita dal volgere degli eventi e dai mali di sempre: corruzione, interesse personale nell'attivit\u00e0 pubblica e vendette tra fazioni. Oltre alla terza persona, una caratteristica dello stile di Cesare \u00e8 l'uso della \"oratio obliqua\" ovvero del discorso indiretto per ottenere uno stile pi\u00f9 uniforme e privo degli artifici dell'arte oratoria.\nCesare ricorse spesso a temi di riferimento ideologico: Fortuna, Clementia, Iustitia e Celeritas. Si trattava di veri e propri slogan politici, parole d'ordine celebrative che sarebbero state utilizzate in seguito anche nella guerra civile da lui condotta contro Pompeo. Con particolare insistenza Cesare celebrava Fortuna, la dea del fato che aveva nelle mani il destino di ogni esercito. Il merito della vittoria e del successo era dunque nient'altro che derivato dal favore della sorte e di conseguenza anche simbolo di protezione divina.\n\u00c8 ancora oggetto di studi la rielaborazione dei numerosi materiali raccolti da Cesare durante la sua impresa in Gallia. Alcuni storici ipotizzano che sia avvenuta di anno in anno, rispecchiando la divisione finale in 8 libri, altri invece sostengono che Cesare abbia preferito un'unica grande stesura a distanza di tempo.\nContesto storico.\nL'azione si svolge a partire dall'anno in cui Cesare, governatore delle Gallie e dell'Illiria, si trova a dover fronteggiare la decisione presa dalle quattro principali trib\u00f9 elvetiche, dimoranti in diverse regioni nell'odierna Svizzera, di divenire nomadi a causa di difficolt\u00e0 contingenti. Cesare contrasta tale iniziativa per proteggere dai saccheggi la Gallia Narbonense, gi\u00e0 dominata da Roma, e le popolazioni vicine, indipendenti, ma alleate di Roma. Tuttavia, il problema posto dagli Elvezi \u00e8 solo la punta di un \"iceberg\": dal nord-est, alle due rive del Reno, le incursioni dei popoli germanici rendono inquieta la vita delle popolazioni della Gallia Transalpina.\nDalla lontana Britannia (l'odierna Inghilterra, sulle cui coste i Romani fino a quel tempo non erano mai sbarcati se non forse per sporadici contatti commerciali), giungono rinforzi alle trib\u00f9 ostili a Roma. Ben presto la guerra dilaga in focolai che costringono il governatore a spostare di continuo il campo di battaglia e gli consentono di farsi prorogare il mandato, ci\u00f2 che non gli dispiace affatto, dato che la guerra era, allora come oggi, un'opportunit\u00e0 per il vincitore. Cesare non manc\u00f2 certo n\u00e9 di fiducia in s\u00e9 stesso n\u00e9 di coraggio, e tanto meno di curiosit\u00e0 sufficiente a fargli sperimentare nuovi sistemi di battaglia, a parlamentare con il capo dei temuti e sconosciuti Germani, a raccogliere informazioni geografiche ed etnografiche sui territori che doveva affrontare, tanto che alla fine non indietreggi\u00f2 neppure davanti alla necessit\u00e0 di sbarcare con un esercito nella sconosciuta Britannia.\nIl fantasma della guerra alle porte di Roma, con il quale l'aristocrazia romana aveva giocato fin dai tempi della prima Repubblica (si vedano gli scritti di Livio a proposito delle chiamate alle armi nelle guerre contro gli Edui), viene ora usato da Cesare contro l'aristocrazia stessa. In molte pagine dei \"Commentarii\" si riesce ad intuire un certo tono di divertimento, nel condurre il gioco intellettuale del ricatto contro gli uomini del Senato che da Roma potrebbero stroncarlo ma non riescono neppure a contrastarne le decisioni con una semplice revoca del mandato, contro i falsi amici che lo hanno seguito per meritarne la benevolenza senza avere il coraggio di seguirlo fino in fondo nelle sue decisioni.\nSi avverte la tensione vibrante dei momenti decisivi, resa tollerabile dall'atteggiamento razionale, di chi vuol conoscere il nemico, la sua personalit\u00e0, i suoi mezzi tecnici, le sue abitudini e i punti di forza per evitare passi falsi. La fortuna e l'organizzazione poderosa dell'esercito romano fanno il resto, e alla fine della lunga campagna la Gallia \u00e8 completamente sottomessa a Roma.\nDopo la battaglia di Alesia la resistenza dei Galli Transalpini \u00e8 ridotta a disperati focolai di rivolta che vengono soffocati con una durezza ignota alle precedenti fasi belliche. La conquista della Gallia cost\u00f2 in tutta la campagna militare ben due milioni di vittime fra gli indigeni. La battaglia di Alesia \u00e8 per secoli rimasta una pagina di strategia militare esemplare per il modo con cui venne condotto l'assedio, per la sorprendente opera di fortificazione fatta eseguire attorno alla citt\u00e0 sacra della Gallia indipendente da Roma."}
{"id": "388799", "revid": "2128848", "url": "https://it.wikipedia.org/wiki?curid=388799", "title": "Commentarii de bello civili", "text": "Il De bello civili (\"\"La guerra civile\"), da non confondere con il \"Bellum civile\" o \"Pharsalia\" di Lucano, \u00e8 la seconda opera di Gaio Giulio Cesare conservatasi.\n\u00c8 composto da tre libri o Commentarii e descrive gli avvenimenti riguardanti la guerra civile degli anni 49 \u2014 48 a.C.; le tempistiche della stesura sono tuttora dibattute, cos\u00ec come quelle della pubblicazione, le ipotesi pi\u00f9 accreditate sono le seguenti: stesura e pubblicazione contemporanee ai fatti narrati o immediatamente successive; stesura e pubblicazione nel 45; stesura in una delle date di qui sopra e pubblicazione ad opera del cesariano Aulo Irzio poco dopo la morte del dittatore nel 44 a.C.\nNel 49 a.C. Cesare ambiva alla carica di console; la legge (anche se ampiamente disattesa altre volte) non gli permetteva di candidarsi \"in absentia\". Doveva essere presente a Roma e lo poteva fare solo in qualit\u00e0 di privato cittadino (e quindi avrebbe dovuto abbandonare la Gallia Cisalpina e le sue legioni); d'altra parte se avesse avuto l'ardire di presentarsi sarebbe caduto sotto i colpi non solo politici di Pompeo che si era nuovamente alleato al Senato e nella migliore delle ipotesi sarebbe stato estromesso dalla lotta politica; nella peggiore, dall'elenco dei vivi.\nLibro primo.\nLa guerra civile esplode quando Cesare il 1\u00ba gennaio 49 A.C., inviate lettere al Senato e viste respinte le sue proposte per comporre pacificamente le divergenze politiche con il Senato stesso e con Pompeo, decide di marciare su Roma. \nIl 10 gennaio, forse pronunciando davvero la famosa frase \"Alea iacta est\" (ma Svetonio riporta \"Iacta alea est\"\" \"cfr\". Svet. \"De vita Cesarum\", I, 32), passa il Rubicone, confine fra l'Italia e la Gallia Cisalpina che non poteva essere attraversato da un esercito in armi. Cesare viene quindi dichiarato nemico di Roma e Pompeo, autorizzato dal Senato effettua la coscrizione di un esercito. Cesare con due sole legioni avanza fino ad Ascoli Piceno dove attrae le coorti di Publio Cornelio Lentulo Spintere e poi si sposta ad assediare Corfinio, citt\u00e0 difesa da Vibullio Rufo che riesce a raccogliere tredici coorti e da Lucio Domizio Enobarbo che comandava altre venti coorti.\nDomizio chiede l'aiuto di Pompeo fermo a Lucera. Pompeo compie l'errore di non intervenire, anzi, di spostarsi a Brindisi. Nel frattempo a Cesare arrivano ventidue coorti dell'Ottava Legione e trecento cavalieri inviati dal re del Norico. Domizio tenta la fuga ma viene catturato assieme ad altri comandanti di Pompeo. Cesare prende con s\u00e9 gli uomini e, mostrando clemenza, lascia andare i capi. Sette giorni dopo essere arrivato a Corfinio \u00e8 gi\u00e0 in Puglia, ha raccolto sei legioni, tre di veterani e tre completate durante la marcia, ormai \u00e8 a contatto con Pompeo e tenta di chiudere la flotta senatoriale nel porto di Brindisi.\nPresi dal panico, nonostante avessero la possibilit\u00e0 di gestire discrete forze armate, Pompeo e buona parte dei senatori si rifugiano oltre l'Adriatico, a Durazzo. Cesare, fermato dalla mancanza di navi, invia parte delle sue forze in Sardegna e in Sicilia dove le popolazioni insorgono contro il Senato e accolgono i cesariani. Cesare stesso rientra a Roma, convoca il Senato (i senatori rimasti ma non per questo tutti a lui favorevoli).\nIn questi trentadue capitoli Cesare pi\u00f9 volte ricorda di aver intrapreso questa avventura perch\u00e9 forzato dagli avversari politici. Gi\u00e0 nella \"contio ad milites\" (che Cesare situa a Ravenna mentre Svetonio la sposta a Rimini) Cesare lamenta che gli avversari non hanno accettato le sue pacate proposte mentre:\nCesare, qui e ancora e spesso nei capitoli successivi, ribadisce il suo punto di vista: di essersi mantenuto nella legalit\u00e0 fino a quando non \u00e8 stato costretto all'uso della forza dall'illegalit\u00e0 degli avversari. Si atteggia a ricercatore di pace, nelle frequenti ricerche di abboccamenti con Pompeo, ricorda che si \u00e8 sempre comportato con grande misericordia nei confronti degli avversari (che non sono \"nemici\"). Questo, dopo le liste di proscrizione e le grandi \"purghe\" di Mario e Silla, vorrebbe essere la rassicurazione della classe dirigente romana che con lui poteva sperare un rientro nella normalit\u00e0, nella tranquillit\u00e0.\nNon riuscendo a bloccare la fuga del Senato, Cesare si sposta in Provenza. Marsiglia, citt\u00e0 alleata ma non ancora compresa nell\"'imperium\" romano, e che aveva ricevuto grandi benefici sia da Pompeo che da Cesare, sotto la spinta politica di Domizio che vi era giunto dopo essere stato rilasciato da Cesare a Corfinio, si schiera con Pompeo. Cesare ne \u00e8 sdegnato, ordina la costruzione di trenta navi ad Arelate, nell'interno, e lascia tre legioni al comando di Decimo Bruto e Gaio Trebonio (che vedremo poi entrambi colpire, alle Idi di marzo) per portare avanti un assedio difficile.\nMarsiglia era protetta dal mare su tre lati e il quarto era difeso da solide mura. In trenta giorni le navi sono pronte e il porto di Marsiglia viene chiuso ai traffici e Cesare lascia i legati diretto in Spagna preceduto da Gaio Fabio che apre i passi dei Pirenei.\nIn Spagna tre sono i legati di Pompeo: Lucio Afranio, Marco Petreio il vincitore di Catilina e Marco Terenzio Varrone Reatino. I tre legati potevano contare complessivamente su sette legioni, grandi risorse economiche e sul carisma di Pompeo che in quelle province aveva ben operato e le aveva pacificate dopo la rivolta di Sertorio. Dal capitolo 51 all'87 Cesare narra tutto il susseguirsi di scontri, inseguimenti, piccoli assedi ai campi avversari, astuzie e debolezze dei vari comandanti, la battaglia di Ilerda, il tentativo di spostamento dei pompeiani verso Tarragona, il blocco di Cesare, il tentativo di ritorno a Ilerda, la resa di Afranio e Petreio. Perch\u00e9 Cesare, (come racconta in LXXII)\nAncora una volta Cesare ribadisce la sua \"pietas\", il desiderio di risparmiare i \"suoi\" ma anche gli \"adversarios\" perch\u00e9 tutti sono \"cives\", concittadini. E sottolinea come mentre Petreio, dopo che i suoi soldati hanno una prima fraternizzazione con i cesariani, ne approfitta per farli uccidere a tradimento, egli \"restituisca\" i soldati pompeiani presi nel suo campo senza danno alcuno e arrivi a conferire gradi a centurioni passati nel suo campo.\nCon la battaglia di Ilerda, Cesare si sbarazza del pericolo pompeiano in Spagna e addirittura congeda quelli dell'esercito di Pompeo che volevano smettere di guerreggiare. Chi abitava o aveva possedimenti in Spagna poteva rimanervi, gli altri, a scelta, sarebbero stati arruolati fra i cesariani o congedati una volta raggiunto il fiume Varo.\nLibro secondo.\nIl \"Commentarius Secundus\" inizia parlando ancora dell'assedio di Marsiglia che i due legati Decimo Bruto e Gaio Trebonio stanno conducendo da mesi. Le macchine da guerra, le torri, le \"vinee\", i cunicoli, l'attacco delle navi di Lucio Domizio, la battaglia navale fuori del porto; Cesare offre grandi quantit\u00e0 di nozioni belliche. E anche il tradimento dei marsigliesi (qui definiti \"hostes\", nemici, non \"adversarios\") che approfittano di una tregua per distruggere il campo cesariano. Per\u00f2 Cesare, in quel momento \u00e8 ancora in Spagna e sta avanzando verso Cordova e poi Cadice contro Varrone che teneva le legioni di rinforzo nella parte occidentale della Penisola e stava attivamente operando per rifornirsi di uomini, vettovaglie e finanziamenti. Abbandonato da una delle sue due legioni (la \"Vernacula\"), Varrone evita di combattere, consegna la legione ribelle a Giulio Cesare e poi conferisce a Cesare stesso denaro, navi e grano. Cesare torna a Tarragona via mare e poi marcia fino a Marsiglia. La citt\u00e0 finalmente cede. Lucio Domizio fugge, Cesare lascia due legioni a presidio e ritorna a Roma dove, nel frattempo era stato nominato dittatore dal pretore Marco Emilio Lepido.\nLa seconda parte del libro \u00e8 destinata a informarci sulla sfortunata campagna condotta da Gaio Scribonio Curione nella provincia d'Africa. Inviato a Utica per portare la guerra ai pompeiani, il legato di Cesare perde tempo e forze in una dissennata campagna che termina bruscamente con la battaglia del Bagradas, dove trova la morte, duramente sconfitto da re Giuba I contro cui, ironia della sorte, si era tanto politicamente accanito in tempi precedenti.\nLibro terzo.\nI primi due Commentari narrano i fatti del 49 a.C.; il terzo quelli del 48 a.C.\nCesare comincia a rimettere amministrativamente in ordine Roma, occupandosi dei problemi di chi era debitore (e dei relativi creditori), della situazione elettorale creata dalla legge di Pompeo (\"Lex Pompeia de ambitu\" che istituiva un tribunale speciale per i brogli dal 70 a.C. in poi). Infine, chiuso in qualche modo il fronte occidentale, Cesare lascia in mani pompeiane l'Africa e passa l'Adriatico portando l'assedio alle forze di Pompeo acquartierate a Durazzo. Prima, per\u00f2, ci viene fatto l'elenco, impressionante, dei rinforzi in termini di uomini e vettovaglie che Pompeo \u00e8 riuscito a raccogliere in quell'anno (il 48) di preparativi.\nMarco Calpurnio Bibulo da Corcira gestisce le flotte pompeiane che controllano la costa dell'Epiro ma Cesare, con sette legioni, riesce a sbarcare a Paleste e da l\u00ec sale verso Orico. Pompeo che si trova in Macedonia si affretta per bloccarlo prima di Apollonia ma viene preceduto. I due eserciti si incontrano sulle due sponde del fiume Apso fra Apollonia e Durazzo.\nI mesi successivi mostrano quasi una guerra di trincea con i due eserciti che tentano di circondarsi vicendevolmente con torri e fortificazioni. Marco Antonio si unisce a Cesare con altri rinforzi. Pompeo, pi\u00f9 forte militarmente ma a corto di vettovaglie, riesce a forzare il blocco e cerca di riconquistare ad Apollonia. Ancora una volta viene preceduto da Cesare che per\u00f2 quasi subito lascia Apollonia e si dirige verso la Tessaglia per unirsi alle truppe che gli sta portando Domizio.\nPompeo lo segue; in pratica lo precede perch\u00e9 pu\u00f2 percorrere la romana Via Egnatia, pi\u00f9 veloce delle piste fra i monti del Pindo che Cesare deve utilizzare.\nNel tragitto, Cesare espugna Gonfi e riceve la resa di Metropoli e, il 29 luglio del 48 a.C. arriva sulla piana di Farsalo. Due giorni dopo vi giunge Pompeo che ha ricevuto anche le truppe di Scipione. Dopo varie finte e piccoli spostamenti in cui probabilmente Pompeo tentata di risparmiare le forze senatorie con un'azione di logoramento, il 9 agosto i due eserciti si scontrano.\nLa descrizione della battaglia occupa i capitoli dall'88 al 94 e arriva al 99 con il racconto dei postumi pi\u00f9 importanti: la morte del pompeiano Lucio Domizio e del centurione di Cesare, Gaio Crastino.\nPompeo fugge prima a Larissa, poi ad Anfipoli, Mitilene, poi Antiochia gli chiude le porte, Rodi non lo accetta \"Iamque de Caesaris adventu fama ad civitates perferebatur\"; (\u00e8 gi\u00e0 arrivata alle citt\u00e0 la fama dell'arrivo di Cesare. III, CII). Pompeo si rifugia a Pelusio, in Egitto ma la sua sorte \u00e8 segnata. Potino il massimo consigliere del re Tolomeo lo fa uccidere da Achilla scortato, per non far destare dubbi, dal tribuno Lucio Settimio (ex centurione di Pompeo contro i pirati nel 67 a.C.).\nIl 28 settembre del 48 a.C., alla vigilia del suo cinquantottesimo compleanno, Pompeo muore.\nGli ultimi capitoli sono dedicati alle mosse di Cesare ad Alessandria, alla corte del re traditore (che diventeranno le prime avvisaglie del \"Bello Alexandrino\") e le ultime parole di questa grande opera sono dedicate alla vendetta romana sul traditore Potino: \"'est interfectus'\": \"fu fatto uccidere\".\nTermina il \"De bello civili\".\nParagoni.\nIl paragone con gli altri grandi \"Commentarii\" di Cesare, primo l'arcinoto \"De bello Gallico\" viene spontaneo; (mutatis mutandis: stesso autore, stessa maturit\u00e0 stilistica e letteraria, stesso titolo, stesso tema (guerra). Inoltre la distanza temporale fra la stesura delle due opere \u00e8 di pochi anni (il \"De bello Gallico\" \u00e8 stato scritto nel 51 a.C.), quando la cultura e le capacit\u00e0 di scrittore di Cesare si erano gi\u00e0 formate e delineate.\nIl \"De bello civili\" si apre con una frase tanto lapidaria da far pensare che l'inizio del libro sia mutilo. \u00c8 possibile, ma lo stile di Cesare secco e conciso, ci offre lo spunto per ritenere la supposizione inesatta.\nParagoniamo gli incipit del \"De bello Gallico\" e del \"De bello civili\":\nmeno noto ma altrettanto lapidario il secondo:\nC'\u00e8 tutta la necessit\u00e0 di Cesare di riportare i fatti (i fatti come lui li vede, naturalmente) senza fronde o tergiversazioni.\nLo stesso si pu\u00f2 dire delle frasi finali. Il libro VII (l'ultimo lo ha scritto Irzio) termina cos\u00ec:\ne la frase finale del \"civili\":\nAnche il finale, quindi, fa apparire l'opera incompiuta. Ma un'analisi pi\u00f9 attenta rimette in campo lo stile lapidario del grande Romano. G. Ferrara, nell'Introduzione all'edizione BUR citata, vede nell'esecuzione di Potino un Cesare che vendica Pompeo, il sacrificio agli d\u00e8i Mani dell'avversario sconfitto. Possiamo aggiungere che, soprattutto per Cesare, nessun Romano poteva essere giustiziato senza processo, e Roma, (Cesare) non poteva permettere che uno straniero, anche se primo ministro Egiziano, trucidasse un altro Romano. Il \"De bello civili\" \"deve\", quindi, terminare non con la sconfitta di un Romano da parte di un altro Romano ma con la riproposizione di Roma come \"caput mundi\". La guerra civile, pi\u00f9 terribile in quanto combattuta fra concittadini, deve essere purificata, la morte di Potino fa \"dimenticare\" il terribile scontro, un finale catartico, in cui Roma, ritrovata la \"dignitas\", torna quella culla delle leggi che era stata.Allora la guerra civile \u00e8 davvero finita."}
{"id": "388803", "revid": "486946", "url": "https://it.wikipedia.org/wiki?curid=388803", "title": "Pietro Leopoldo d'Asburgo Lorena", "text": ""}
{"id": "388807", "revid": "125461641", "url": "https://it.wikipedia.org/wiki?curid=388807", "title": "Glossario scout", "text": "Glossario dei termini scout secondo l'uso corrente fra le principali associazioni scout di lingua italiana (presenti in Italia, San Marino e Svizzera).\nAssociazioni di lingua italiana.\nL'italiano \u00e8 la lingua ufficiale in Italia e San Marino, ed una delle lingue ufficiali della Svizzera.\nIn Italia le principali associazioni sono l'AGESCI (Associazione Guide e Scouts Cattolici Italiani), nata dalla fusione di AGI (Associazione Guide Italiane) e ASCI (Associazione Scautistica Cattolica Italiana, in seguito Associazione Scouts Cattolici Italiani), e il CNGEI (Corpo Nazionale Giovani Esploratori ed Esploratrici Italiani), riunite nella FIS (Federazione Italiana dello Scautismo). Altre associazioni rilevanti sono l'Assoraider (Associazione Italiana di Scautismo Raider), l'AIGSEC-FSE (Associazione Italiana Guide e Scouts d'Europa Cattolici della Federazione dello Scoutismo Europeo) e il MASCI (Movimento Adulti Scout Cattolici Italiani). Le associazioni non elencate di solito discendono da queste, e dunque non hanno altri termini o espressioni differenti da elencare.\nA San Marino invece vi \u00e8 una sola associazione scout, l'AGECS (Associazione Guide Esploratori Cattolici Sammarinesi), la cui terminologia ricalca quasi esattamente quella AGESCI.\nInfine, l'unica associazione svizzera riconosciuta \u00e8 il Movimento Scout Svizzero (MSS), che ha tre lingue ufficiali: tedesco, francese e italiano. \u00c8 una federazione di 23 associazioni cantonali, molto indipendenti: l'associazione del Cantone Ticino si chiama Scoutismo Ticino, mentre a Poschiavo, nel Canton Grigioni, vi \u00e8 una singola sezione di lingua italiana, con terminologie talvolta diverse. Non vi sono nel paese altre associazioni di lingua italiana.\nTermini principali.\nScautismo/Scoutismo.\nBench\u00e9 siano diffuse e riportate nei dizionari italiani sia la forma \"scautismo\" che la forma \"scoutismo\" la dizione pi\u00f9 corretta viene citata dalle principali fonti linguistiche associative come \"scautismo\": \u00e8 il caso di Mario Sica, il principale storico italiano dello scautismo, che in un articolo del 1983 spiega che si tratta di \u00abparola italianizzata e allora tanto vale seguire una grafia fonetica, come appunto \u00e8 l'uso prevalente italiano\u00bb; sia nei libri stranieri da lui curati (ad esempio \"Scautismo per ragazzi\" di Baden-Powell) sia in quelli da lui scritti (ad esempio \"Storia dello scautismo in Italia\" o \"Cerimonie scout\") viene usata per questo la forma con la \"a\", sia nei titoli sia nelle raccomandazioni all'interno del testo. Tale forma \u00e8 stata confermata dall'Accademia della Crusca, interpellata a tal proposito dal Ministero delle poste e delle telecomunicazioni in occasione dell'emissione del primo (e allora unico) francobollo italiano a tema scout nel 1968. Anche il Centro Studi Mario Mazza di Genova, depositario dei maggiori archivi di documenti scout in Italia, usa sempre la grafia \"scautismo\". Nei primi anni di storia, comunque, anche la grafia \"scoutismo\" \u00e8 diffusa..\nLa forma pi\u00f9 diffusa fra le associazioni in lingua italiana \u00e8 \"scautismo\": la FIS (Federazione Italiana dello Scautismo) usa questo termine gi\u00e0 nel proprio nome, l'AGESCI sceglie questa forma in tutti i documenti ufficiali, a partire dallo statuto (come anche l'AGECS), il CNGEI ha addirittura chiamato \"Scautismo\" la propria rivista associativa, l'Assoraider \u00e8 la forma compatta di \"Associazione Italiana di Scautismo Raider\". Inoltre, anche l'ASCI prediligeva le forme con la \"a\", tanto \u00e8 vero che la sigla inizialmente voleva dire \"Associazione Scautistica Cattolica Italiana\"; nel MASCI, infine, bench\u00e9 non ci sia una forma \"ufficiale\", si nota un uso prevalente della forma \"scautismo\".\nLa FSE \u00e8 l'eccezione pi\u00f9 significativa. Lo statuto parla di \"scoutismo\" (il nome completo dell'associazione \u00e8 infatti \"Associazione Italiana Guide e Scouts d'Europa Cattolici della Federazione dello Scoutismo Europeo\"). Tuttavia, documenti pi\u00f9 recenti come le Norme Direttive 2011 sembrano tendere verso la forma \"scautismo\". Il MSS, che usava in precedenza la forma \"scautismo\" (e \"scaut\"), \u00e8 poi passato a \"scoutismo\" (e \"scout\").\nIn realt\u00e0 in tutte le associazioni \u00e8 possibile trovare almeno un documento ufficiale in cui la pratica ortodossa non viene seguita, sia in un senso che nell'altro.\nScout/Scaut (sostantivo).\nA differenza di quanto avviene con scautismo/scoutismo, per indicare una persona che fa scautismo non ci sono grandi diatribe e si usa il termine \"scout\", come specificato da Mario Sica ma non solo. L'unica associazione italiana di rilevanza nazionale a usare la forma \"scaut\" \u00e8 l'Assoraider; anche il MSS in Svizzera ha usato tale dizione , per poi tornare alla forma \"scout\". \nPer quanto riguarda il plurale, \"scout\" \u00e8 una parola straniera, dunque quando viene incorporata in una frase in lingua italiana va considerata neutra ed invariante e mantenuta uguale anche al plurale, come confermato dall'Accademia della Crusca. Tuttavia, Mario Sica sostiene che \"scout\" sia una parola invariante quando \u00e8 usata come aggettivo, mentre si usa il plurale \"scouts\" quando \u00e8 un sostantivo. Per questo, molte associazioni usano \"scouts\", spesso anche nel proprio nome (ad es. l'AGESCI, l'ASCI, la FSE). Quando viene usata la forma \"scaut\", come fa l'Assoraider, essendo una forma italianizzata non viene aggiunta la \"s\" per fare il plurale.\nScout/Scaut/Scautistico/Scoutistico (aggettivo).\nPer indicare ci\u00f2 che si riferisce allo scautismo esistono differenti aggettivi: scout, scaut, scautistico, scoutistico.\nNel 1916 l'ASCI scelse di usare nel proprio nome la parola \"scautistica\", propendendo per la terza forma. Nel tempo, tuttavia, \"scautistico\" e \"scoutistico\" uscirono sempre pi\u00f9 dal linguaggio in quanto obsoleti e si prefer\u00ec l'uso del termine \"scout\". Come detto, Mario Sica sottolinea che \"scout\" sia una parola invariante quando \u00e8 usata come aggettivo, mentre si usa il plurale \"scouts\" solo quando \u00e8 un sostantivo.\nL'unica eccezione \u00e8 l'Assoraider, la quale utilizza l'aggettivo \"scaut\".\nBoy scout.\nAlla sua nascita, il movimento scout inizi\u00f2 ad usare il termine \"boy scout\" (senza trattino). Il termine \"boy\" serviva per caratterizzare in senso giovanile questo movimento (che si rivolge ai ragazzi e non agli adulti), e non per indicare che si rivolgeva solo al sesso maschile. Infatti solo nel 1909 una circolare della Boy Scouts Association disse di sospendere tutte le iscrizioni di ragazze, e fino ad allora non poche ragazze erano entrate nell'associazione. In seguito, nacque la Girl Guides Association con finalit\u00e0 analoghe per le ragazze, e stante il diverso termine utilizzato (scout/guide) non vi era motivo di rinforzarne la caratteristica maschile o femminile con il termine \"boy\" o \"girl\" che, appunto, si riferiva alla fascia d'et\u00e0 prima che al sesso. Invece, in quelle nazioni dove il movimento femminile scelse di usare il termine \"scout\", come ad esempio le Girl Scouts of the USA, il termine \"boy\" o \"girl\" serviva anche a distinguere le due associazioni in base al sesso. In Gran Bretagna l'espressione venne mutata in \"scout\" in seguito alle riforme contenute nell\"'Advance Party Report\", che nel 1966 sugger\u00ec numerose riforme dell'associazione (che mut\u00f2 nome in The Scout Association). In altre nazioni \u00e8 caduto in disuso dagli anni settanta, cio\u00e8 quando la maggior parte delle associazioni ha iniziato ad avere soci di entrambi i sessi (anche se con modalit\u00e0 diverse); l'espressione \"boy scout\" \u00e8 comunque ancora usata in alcune associazioni esclusivamente maschili (specialmente negli USA).\nIn italiano il termine \"boy scout\" (spesso erroneamente scritto con un trattino) negli anni dieci veniva tradotto variamente con \"ragazzi esploratori\", \"giovani esploratori\" (questa forma venne introdotta dal CNGEI dove viene tuttora usata almeno nel nome dell'associazione), \"boy-knights\", \"ragazzi patriotti\" e cos\u00ec via; vi fu in epoca fascista la proposta di ribattezzare l'ASCI da \"Associazione Scautistica Cattolica Italiana\" in \"Associazione Scoltistica Cattolica Italiana\", anche perch\u00e9 all'epoca il termine \"scolta\" era usato spesso come traduzione di \"boy scout\" (acquister\u00e0 il significato attuale solo nel 1943, alla nascita dell'AGI). Successivamente il termine \u00e8 caduto in disuso e . Da notare che \u00e8 ammesso il plurale su \"scout\" (\"boy scouts\") ma non su \"boy\" (\"boys scouts\" o \"boys scout\").\nGuide.\nStoricamente, Baden-Powell ha fondato due movimenti separati: lo \"scautismo\" per i ragazzi (chiamati \"scout\") e il \"guidismo\" per le ragazze (chiamate \"guide\"). L'uso del termine \"guida\" (in originale \"girl guide\") deriva dal nome di un famoso corpo dell'esercito britannico in India che \u00absi distinguevano per la loro generale praticit\u00e0 e ingegnosit\u00e0 nelle difficolt\u00e0, e per la loro passione e coraggio...\u00bb. In un articolo su \"Jamboree\", inoltre, Baden-Powell spiega che l'uso del termine \"girl scout\", uguale a quello maschile, significherebbe voler svilire il ruolo e la peculiarit\u00e0 delle donne rispetto agli uomini, mentre \u00abil termine \"guidare\" sembra riassumere in una parola l'alta missione della donna, come madre, come moglie e come cittadina\u00bb in una societ\u00e0 in cui doti tipicamente femminili quali pazienza, coraggio e dignit\u00e0 erano sempre pi\u00f9 necessarie.\nCiononostante, alcune associazioni appartenenti all'AMGE parlano di \"girl scouts\" o un'espressione equivalente nella lingua locale. L'AMGE stessa contiene entrambe le espressioni nel suo nome (WAGGGS: \"World Association of Girl Guides and Girl Scous\").\nNelle associazioni in lingua italiana la situazione \u00e8 eterogenea. Nell'AGESCI, nell'AGECS, nella FIS e nella FSE la distinzione fra guide e scout viene sempre ricordata. Nell'Assoraider e nel CNGEI si usa solo il termine \"scout\" (o \"scaut\"), oppure si parla di esploratori (ed esploratrici) anche riferendosi al movimento nel suo insieme. Nell'ASCI e nell'AGI, in quanto associazioni monosessuate, il problema non si poneva. Nel MASCI si parla di \"adulti scout\" indipendentemente dal sesso. Nel MSS si parla di scout per entrambi i sessi.\nSoci.\nBambini e bambine.\nBaden-Powell cre\u00f2 i \"Wolf Cubs\" come branca pi\u00f9 giovane dello scautismo, e le \"Brownie Guides\" come analogo nel guidismo.\nI \"Wolf Cubs\" diventarono i lupetti in Italia, con una traduzione molto fedele sia dei termini che del metodo. Quasi tutte le associazioni di lingua italiana hanno oramai aperto il lupettismo anche alle bambine che dunque si chiamano \"lupette\". La sola eccezione \u00e8 la FSE, per la quale si veda pi\u00f9 avanti. Il lupettismo si basa sul Libro della giungla di Rudyard Kipling come ambiente fantastico. Tutta la terminologia viene da l\u00ec.\nI Lupetti sono organizzati in \"Branchi\" di circa 18-25 bambini/e, sotto la guida di capi che vengono detti \"Vecchi Lupi\". Sono divisi in \"sestiglie\" di sei lupetti (nel CNGEI e nell'Assoraider si chiamano \"mute\"), guidati da un lupetto detto a seconda delle associazioni \"capo sestiglia\" o \"capo muta\". Nel Movimento Scout Svizzero invece di Branco si dice \"Muta\", e le Sestiglie si dicono \"Sestene\". Le sestiglie/mute prendono nome dai possibili colori del pelo del lupo. Nell'ASCI (e in seguito nell'AGESCI e nella FSE) si dir\u00e0 dunque, ad esempio, \"sestiglia Rossi\", \"sestiglia Neri\", e cos\u00ec via. Nel CNGEI (e in seguito nell'Assoraider) si preferisce il singolare, e si parler\u00e0 dunque di \"muta Rossa\", \"muta Nera\", e cos\u00ec via. Nel MSS i nomi delle sestene non fanno necessariamente riferimento ai colori del manto dei lupi, e pu\u00f2 esserci ad esempio una \"sestena pirati\".\nGli adulti che prestano servizio in un branco sono detti \"Vecchi lupi\", ed ognuno assume il nome di uno dei personaggi del Libro della giungla.\nI \"Brownie\" sono dei follettini sconosciuti alla cultura italiana, e dunque non fecero mai presa in Italia. L'AGI invent\u00f2 le Coccinelle che sono dunque un'esclusiva italiana. Le Coccinelle sono oggi presenti nell'AGESCI (dove possono essere bambine o bambini) e nella FSE (solo bambine). Le Coccinelle sono organizzate in \"Cerchi\" di circa 18-25 bambini/e, sotto la guida di capi che vengono detti \"Coccinelle Anziane\" (\"Capo Cerchio\" nella FSE). Sono divisi in \"sestiglie\" di sei coccinelle, guidate da una coccinella detta \"capo sestiglia\". In italiano si usa il termine femminile \"Coccinella\" per indicare sia l'insetto maschio che l'insetto femmina. Alla stessa maniera si usa il termine \"Coccinella\" anche per i bambini e non solo per le bambine. Questo segue l'uso delle pattuglie/squadriglie di esploratori: un esploratore che appartiene alla squadriglia \"Volpi\" \u00e8 una volpe, non un \"volpo\"; cos\u00ec un bambino che appartiene ad un cerchio di coccinelle \u00e8 una coccinella, non un \"coccinello\".\nIn ASCI, Assoraider e CNGEI l'espressione \"Branca Lupetti\" viene (o, nel caso dell'ASCI, veniva) spesso abbreviata in \"Branca L\". In AGI l'espressione \"Branca Coccinelle\" veniva spesso abbreviata in \"Branca C\". Nell'AGESCI si parla invece di \"Branca Lupetti/Coccinelle\", abbreviata in \"Branca L/C\". Nella FSE sia la branca Lupetti che Coccinelle vengono chiamate \"Prime Branche\" o \"Branche Gialle\" (dal colore distintivo della branca), vengono indicate con l'iniziale sono nel caso di sigle (PNL = Pattuglia Nazionale Lupetti, IRC = Incaricata Regionale Coccinelle). Nel Movimento Scout Svizzero si parla di \"prima branca\" (questa forma talvolta viene usata anche in altre associazioni) e anche di \"Branca Lupetti\".\nRagazzi e ragazze.\nLa branca pi\u00f9 importante era originariamente composta dai \"boy scouts\" nel movimento scout, e dalle \"girl guides\" dall'altra parte. In alcune nazioni, come gli USA, si parla invece di \"girl scouts\", pur rimanendo nell'ambito del guidismo. Su questi termini si veda il capitolo Guide.\nQuando si parla solo della branca intermedia, comunque, tutte le associazioni considerate parlano di \"esploratori\" per i ragazzi. Per le ragazze, Assoraider, CNGEI e MSS usano \"esploratrici\", mentre le altre associazioni usano \"guide\".\nEsploratori e Guide sono organizzati in \"Pattuglie\" o \"Squadriglie\", gruppi di 6-8 ragazzi guidati da uno di loro detto \"Capo Pattuglia\" o \"Capo Squadriglia\". La denominazione \"Pattuglia\" \u00e8 usata da Assoraider, CNGEI e MSS (tranne la sezione di Poschiavo che usa questo termine per i lupetti, e parla di \"Squadra\" per gli esploratori). Anche la versione italiana di \"Scautismo per Ragazzi\" preferisce questa forma, traduzione pi\u00f9 fedele del termine inglese \"patrol\". Le altre associazioni usano \"Squadriglia\". Le pattuglie/squadriglie prendono il nome di animali, preferibilmente originari della zona. Come per le sestiglie, le associazioni derivate dal CNGEI preferiscono il singolare (\"Pattuglia Aquila\"), le associazioni derivate dall'ASCI ed il MSS usano il plurale (\"Squadriglia Aquile\"). L'unione di pi\u00f9 pattuglie o squadriglie \u00e8 un \"Reparto\" o \"Riparto\". La seconda forma era usata solo da ASCI e AGI, ed oggi \u00e8 stata ripresa dalla FSE. A capo di un Reparto/Riparto ci sono degli adulti detti \"Capi Reparto\" (o \"Capi Riparto\"), aiutati da \"Vice Capi Reparto\". Nell'AGESCI invece si dice \"Aiuto Capi Reparto\", nel Movimento Scout Svizzero invece \"Capi Reparto Aggiunti\".\nNell'ASCI, l'espressione \"Branca Esploratori\" veniva spesso abbreviata in \"Branca E\", cos\u00ec come accade oggi nell'Assoraider e nel CNGEI (dove in passato veniva anche usata la dicitura \"Branca Esploratori/Esploratrici\", abbreviata in \"Branca E/E\"). In AGI l'espressione \"Branca Guide\" veniva spesso abbreviata in \"Branca G\". Nell'AGESCI si parla invece di \"Branca Esploratori/Guide\", abbreviata in \"Branca E/G\" (talvolta si usa invece \"Branca Guide/Esploratori\", abbreviata in \"Branca G/E\"). Nella FSE sia la branca Esploratori che Guide vengono chiamate \"Seconde Branche\" o \"Branche Verdi\", vengono indicate con l'iniziale sono nel caso di sigle (PNET = Pattuglia Nazionale Esploratori-Tecnica, GGG = Grande Gioco Guide). Nel Movimento Scout Svizzero si parla di \"seconda branca\" (questa forma talvolta viene usata anche in altre associazioni) o \"branca esplo\".\nGiovani.\nLa branca pi\u00f9 anziana fu chiamata \"rover scouts\" da Baden-Powell, ed il termine \"rover\" \u00e8 stato ripreso, da tutti, senza eccezioni. Va per\u00f2 notato che l'ASCI utilizzava l'espressione \"Rover-Scout\" (scritta col trattino ed abbreviata in \"R-S\") con un altro significato, e tale uso \u00e8 stato ripreso in FSE.\nLe differenze nascono quando si parla di un gruppo di Rover. Nel CNGEI questo gruppo si chiama \"Compagnia\", e la denominazione \u00e8 stata seguita dall'Assoraider. Nell'ASCI si chiamava invece \"Clan\", e questo termine \u00e8 usato tuttora da AGESCI e FSE. Nell'Assoraider una Compagnia \u00e8 suddivisa in pi\u00f9 \"Ronde\".\nPer le ragazze Baden-Powell scelse il nome di \"Ranger Guides\", che nessuno in Italia usa. Il CNGEI usa \"Rover\" anche per le ragazze. L'AGI coni\u00f2 il termine \"Scolta\", ed AGESCI e FSE hanno mantenuto questo termine, ripreso anche da Assoraider. Pi\u00f9 scolte compongono un \"Fuoco\".\nNell'ASCI vi era un momento di iniziazione al roverismo. Il ragazzo appena salito dal Riparto non diventava subito un \"Rover\" ma un \"Novizio Rover\", e faceva parte di un \"Noviziato\". Il noviziato aveva un Capo detto \"Maestro dei Novizi\". Nell'AGI vi era una distinzione simile fra \"Scolte Semplici\" e \"Scolte Viandanti\". Nell'AGESCI la terminologia \u00e8 stata semplificata, e si parla solo di \"Novizi/novizie\". L'unione di un \"Noviziato\" ed un \"Clan\" (se composto di soli Rover o di Rover e Scolte) o un \"Fuoco\" (se composto di sole Scolte) forma una \"Comunit\u00e0 Rover/Scolte\" (abbreviata in \"Comunit\u00e0 R/S\"). Nella FSE i Novizi appartengono ad una \"Pattuglia Novizi\" che fa comunque parte del Clan. Le Scolte seguono la terminologia dell'AGI. Nel CNGEI, \"Allievo Rover\" viene detto del Rover che non ha partecipato al Corso Allievi Rover.\nIn ASCI e CNGEI l'espressione \"Branca Rover\" viene (o veniva) spesso abbreviata in \"Branca R\". In AGI l'espressione \"Branca Scolte\" veniva spesso abbreviata in \"Branca S\". Nell'AGESCI e nell'Assoraider si parla invece di \"Branca Rover/Scolte\", abbreviata in \"Branca R/S\". Nella FSE sia la branca Rover che quella Scolte vengono chiamate \"Terze Branche\" o \"Branche Rosse\", vengono indicate con l'iniziale solo nel caso di sigle (PNR = Pattuglia Nazionale Rover, PNS = Pattuglia Nazionale Scolte).\nIl Movimento Scout Svizzero \u00e8 pi\u00f9 complesso. Come accade quasi sempre nelle altre nazioni europee, al posto di una branca Rover come l'hanno quasi tutte le associazioni italiane ne ha due.\nQuesta struttura \u00e8 simile a quella di moltissime altre associazioni scout europee.\nIn passato, alcuni gruppi ASCI e poi AGESCI sperimentarono una branca Pionieri di questo genere, ma queste sperimentazioni non sono mai uscite dagli ambiti locali.\nAltre branche.\nAlle tre branche originali dello scautismo (nel guidismo originariamente erano di pi\u00f9) col passare del tempo se ne sono aggiunte altre, che per\u00f2 sono rimaste a livello di sperimentazione di poche associazioni.\nPer rispondere alla domanda dei genitori di accogliere anche i bambini pi\u00f9 piccoli molte associazioni scout straniere hanno istituito una branca per i 5-7 anni, chiamata di solito \"Beaver Scouts\". Fra le Guide, invece, si parla solitamente di \"Rainbow Guides\". In Italia la proposta \u00e8 stata accolta col nome di \"castorini\" (per ragazzi e ragazze). Fra le associazioni considerate nessuna ha ufficialmente una branca Castorini. Alcuni gruppi AGESCI hanno fondato invece un'associazione parallela, l'AIC (Associazione Italiana Castorini). I bambini 5-7 anni sono censiti con l'AIC, al passaggio in branco o cerchio vengono censiti in AGESCI. La Branca Castorini \u00e8 invece presente e riconosciuta ufficialmente in altre Associazioni Scout italiane, mentre il Movimento Scout Svizzero ha la branca Castori. I Castorini sono organizzati in \"Colonie\". In alcune associazioni sono suddivisi in \"Capanne\", paragonabili alle sestiglie dei Lupetti e delle Coccinelle. Anche altre associazioni hanno una branca paragonabile, indicata con altri nomi, come \"Scoiattoli\", \"Joey Scout\" (cuccioli di canguro) o \"Keas\".\nUn'altra proposta di nuova branca viene dall'Assoraider. Il contributo originale di questa associazione al metodo scaut \u00e8 infatti la branca \"Raider\", che va dai 18 ai 28 anni. Si chiamano Raider sia gli uomini che le donne di questa branca. Un gruppo di Raider \u00e8 chiamato \"Raid\".\nAdulti.\nLo scautismo nacque per i ragazzi, ma dopo qualche tempo si \u00e8 posto il problema di cosa proporre agli adulti che, dopo aver completato il normale cammino scout, volevano continuare a far parte di una comunit\u00e0 in cui vivere i valori dello scautismo, senza tuttavia doversi impegnare come capi.\nNel CNGEI i soci adulti si chiamano \"Seniores\" (al singolare \"Senior\"), e sono organizzati in un \"Clan\" per ogni sezione (notare che il termine \"Clan\" ha tutt'altro significato in ASCI, AGESCI e FSE). Nell'ASCI coloro che avevano preso la partenza diventavano \"Rover-Scout\" (\"R-S\"), cos\u00ec fu anche per l'AGI con il termine \"Scolte di San Giorgio\" e con la stessa sigla R-S. Ad ogni modo, sia l'ASCI che l'AGI non vollero mai istituire una \"quarta branca\". Nacque un'associazione parallela, il \"Movimento Adulti Scout Cattolici Italiani\" (MASCI). All'inizio, questa si rivolgeva solo agli ex soci ASCI, in seguito si apr\u00ec anche agli altri ed infine anche alle donne. I soci del MASCI sono detti \"Adulti Scout\", spesso abbreviati in \"A.S.\". Sono organizzati in \"Comunit\u00e0\" guidate da un \"Magister\". L'AGESCI ha mantenuto questa relazione col MASCI anche nel proprio statuto. A differenza dell'AGESCI, per coloro che prendono la partenza, la AIGSEC-FSE ha mantenuto il termine \"Rover-Scout\" per la sezione maschile e coniato ex novo \"Rendere Servizio\" per la sezione femminile, per cui non si parla di \"Adulti Scout\" ma di \"R-S\". La maggior parte degli R-S della FSE rimangono iscritti nel gruppo come capi a disposizione, anche se alcuni si iscrivono nel MASCI.\nCapi.\nUn educatore scout \u00e8 chiamato capo. Baden-Powell, scrivendo in inglese, per gli esploratori parlava di \"scouter\", e per le guide \"guider\". Questi termini sono stati spesso sostituiti, col tempo, da altri (es. \"scout leader\"). Il termine \"Chief\" non si \u00e8 mai usato con questo significato (vedi pi\u00f9 avanti).\nQuando si usa il plurale o il femminile si fa cos\u00ec: \"il capo\", \"la capo\", \"i capi\", \"le capo\". L'ultimo termine \u00e8 in italiano corretto, seppure poco usato.\nNel Movimento Scout Svizzero, in Canton Ticino, invece che di capi si usa a volte \"Capi\", a volte \"Animatori\", secondo le preferenze della sezione. La sezione di Poschiavo usa il termine \"Monitori\".\nTutte le associazioni prevedono una formazione per i loro capi. Di solito questa formazione culmina in un \"Brevetto\".\nNell'AGESCI, a rigore, il termine \"Capo\" va usato solo in riferimento a chi ha raggiunto il Brevetto, ed in questo caso si scrive con la lettera maiuscola. Gli altri sono \"soci adulti\". Sempre nell'AGESCI ogni unit\u00e0 ha un Capo Unit\u00e0, o due se \u00e8 un'unit\u00e0 mista. Il capo unit\u00e0 prende nomi diversi a seconda della branca (capo branco, capo cerchio, capo reparto, capo clan, capo fuoco). \u00c8 solitamente affiancato da altri educatori, che vengono chiamati \"Aiuto capi unit\u00e0\" (ed anche qui si potr\u00e0 avere un aiuto capo branco, aiuto capo cerchio, etc. etc.). Nel CNGEI e nelle associazioni nate da esso (come l'Assoraider) si parla invece di \"vice capo\". Nell'AGESCI, tutti gli adulti che fanno servizio educativo sono parte di una Comunit\u00e0 Capi, spesso abbreviata in Co.Ca. Nel MSS si sta introducendo una struttura analoga, abbreviata in COCA.\nOgni associazione ha una sua struttura organizzativa, pi\u00f9 o meno gerarchica. I capi che hanno incarichi in questa struttura vengono solitamente chiamati \"commissari\" o \"dirigenti\" in quasi tutte le associazioni. I singoli incarichi, ovviamente, possono avere nomi diversi (responsabile, incaricato ecc.), ma solitamente ci si riferisce alla categoria con uno di questi due termini. Fa eccezione l'AGESCI in cui questa categoria, nella prassi, \u00e8 detta dei \"quadri\", sebbene nello statuto e nei regolamenti il termine non compaia.\nSpostandosi sempre pi\u00f9 in alto a livello gerarchico, si riferisce alla carica pi\u00f9 alta di un'associazione solitamente con l'espressione \"Capo Scout\" (bench\u00e9 qualcuno la usi per indicare tutti gli adulti che svolgono un servizio da capo). In questo caso, l'espressione \"Capo Scout\" \u00e8 la tradizione di \"Chief Scout\". Se poi si specifica \"Capo Scout del Mondo\" (World Chief Scout) il riferimento \u00e8 ancora pi\u00f9 selettivo. Di \"Chief\" ne \u00e8 stato solo uno, e dopo la morte di Robert Baden-Powell non ne sono stati nominati altri.\nNell'AGESCI \u00e8 prevista la figura del \"Capo Scout\", affiancato da una \"Capo Guida\", che sono le massime cariche associative. Hanno un ruolo di garanzia, paragonabile al Presidente della Repubblica Italiana. Sono figure diverse dai \"Presidenti\" (che sono invece ruoli esecutivi, paragonabili al Presidente del Consiglio). Nell'Assoraider vi \u00e8 un \"Presidente Capo Scaut\". Nel CNGEI vi \u00e8 sia un \"Capo Scout\" (che ha la direzione tecnica, e si occupa di metodo e di programma) che un \"Presidente\" (che ha la rappresentanza legale dell'associazione). Nell'FSE sono presenti un \"Commissario Generale Scout\", una \"Commissaria Generale Guide\" e un \"Presidente\". Per questo motivo \u00e8 bene usare l'espressione \"Capo Scout\" (o \"Capo Scaut\") solo nei casi descritti in questo paragrafo. Tutti coloro che svolgono un servizio come capi vanno chiamati, appunto, \"capi\".\nStrutture.\nGruppi e unit\u00e0.\nParlando delle branche sono stati elencati i nomi di tutte le unit\u00e0. Solitamente pi\u00f9 unit\u00e0 delle varie branche compongono un \"gruppo scout\" (o, pi\u00f9 semplicemente, \"gruppo\").\nAd esempio, un gruppo AGESCI potrebbe essere formato da un branco misto, due reparti paralleli (uno di esploratori ed uno di guide) ed una Comunit\u00e0 R/S. Un gruppo FSE potrebbe essere formato da un branco, un cerchio, due riparti (uno per le guide ed uno per gli esploratori), un clan ed un fuoco. Le possibili combinazioni sono quasi infinite, perch\u00e9 un gruppo potrebbe avere meno unit\u00e0 per mancanza di capi o di ragazzi, oppure pi\u00f9 unit\u00e0 perch\u00e9 \u00e8 in procinto di suddividersi in due. Nell'Assoraider e nel MSS il Gruppo si chiama invece \"Sezione\". Nel MSS pi\u00f9 sezioni possono comporre una \"Brigata\" (ve ne \u00e8 una sola di lingua italiana, a Locarno). Nel CNGEI ogni gruppo non pu\u00f2 avere pi\u00f9 di un branco, un reparto ed una compagnia, e tutti i gruppi di una localit\u00e0 compongono la \"Sezione\" (si noti la definizione diversa rispetto all'Assoraider). Il Clan dei Seniores non appartiene a nessun gruppo, bens\u00ec alla sezione. Nell'AGI i gruppi si chiamavano invece \"ceppi\".\nNell'ASCI ogni gruppo aveva una \"Direzione di gruppo\", composta dal Capo Gruppo e dai Capo Unit\u00e0. Negli ultimi anni di vita dell'ASCI fu introdotta la \"Comunit\u00e0 Capi\", struttura della quale facevano parte tutti i capi del gruppo, indipendentemente dal ruolo. Questa nuova struttura doveva rendere pi\u00f9 democratiche le decisioni e contemporaneamente curare anche la formazione permanente dei capi. La Comunit\u00e0 Capi non era comunque una \"quarta branca\". L'AGESCI abol\u00ec presto la Direzione di Gruppo, attribuendone i compiti restanti alla Comunit\u00e0 Capi, che divenne il fulcro della vita democratica dell'associazione. La FSE invece mantenne solo la Direzione di Gruppo, alla quale affianc\u00f2 un \"Consiglio di Gruppo\" al quale partecipano anche alcuni genitori dei ragazzi facenti parte delle unit\u00e0, e che si riunisce solo saltuariamente. Nel CNGEI vi \u00e8 il \"consiglio di gruppo\", che si occupa di tematiche educative, ed un \"Consiglio di Sezione\" che \u00e8 un organo esecutivo. Nel MSS c'\u00e8 un \"consiglio capi\" che \u00e8 paragonabile alla direzione di gruppo.\nAl di sopra del gruppo.\nL'AGESCI \u00e8 organizzata in venti regioni, che seguono generalmente i confini delle regioni amministrative (ad esempio il Gruppo AGESCI di Novi Ligure fa parte della Regione Liguria sebbene amministrativamente sia in Piemonte); ogni regione \u00e8 divisa in \"zone\", comprendenti indicativamente da sei a venti gruppi, che al di fuori delle citt\u00e0 pi\u00f9 grandi spesso ricalcano territorialmente le diocesi. Il CNGEI \u00e8 organizzato in regioni, che possono seguire i confini delle regioni amministrative o due o pi\u00f9 associate; ogni regione \u00e8 divisa in Sezioni, che possono essere mono o pluri gruppo. L'Assoraider \u00e8 divisa in regioni, senza ulteriori suddivisioni. La FSE \u00e8 anch'essa divisa in regioni, ma non ricalcano i confini di quelle amministrative. Ogni regione \u00e8 divisa in \"Distretti\". Il MSS, invece, \u00e8 una federazione di 23 associazioni cantonali, molto indipendenti.\nAssociazioni.\nL'Organizzazione Mondiale del Movimento Scout riconosce una sola realt\u00e0 scout in ogni nazione. Questa viene definita \"Organizzazione\" nella terminologia OMMS. Ogni organizzazione pu\u00f2 essere una singola entit\u00e0 (come la The Scout Association, l'associazione scout britannica) o una federazione (come la Federazione Italiana dello Scautismo). I singoli membri di una federazione sono detti \"Associazioni\". Nei documenti dell'OMMS i due termini \"Organizzazione\" e \"Associazione\" sono dunque sempre usati con un significato ben preciso e distinto. Le associazioni scout che non fanno parte dell'OMMS (sia direttamente, sia attraverso una federazione) sono da questa definite \"associazioni non riconosciute\". L'OMMS prevede anche la categoria delle \"Organizzazioni Accreditate\", cio\u00e8 quelle associazioni scout di uno stato sovrano che non soddisfano completamente i requisiti per essere membri dell'OMMS (un tempo erano associazioni con meno di 1000 iscritti, limite eliminato nel 2010).\nAnche l'Associazione Mondiale Guide ed Esploratrici riconosce una sola associazione (o federazione) di guide per nazione, ma usa indifferentemente \"Associazione\" ed \"Organizzazione\", inoltre le associazioni riconosciute sono classificate in \"Associate Members\" e \"Full Members\".\nMolte associazioni nazionali, specialmente in Europa, appartengono contemporaneamente sia all'AMGE che all'OMMS. Questo significa che i ragazzi vengono censiti nell'OMMS e le ragazze nell'AMGE. Queste associazioni sono dette \"SAGNO\" (\"Scout And Guide National Organizations\", in francese \"Organisations Nationales Scoutes et Guides\", ONSEG). La FIS (di cui fanno parte AGESCI e CNGEI), l'AGECS e il MSS sono tutte SAGNO. Le singole associazioni che appartengono ad una federazione di questo genere vengono invece talvolta definite \"SAGA\" (Scout And Guide Associations).\nNomi di Baden-Powell.\nIl fondatore del movimento nacque con il nome \"Robert Stephenson Smyth Powell\", ma quando aveva 12 anni sua madre cambi\u00f2 il cognome di famiglia da Powell in Baden-Powell, e lui di conseguenza divenne \"Robert Stephenson Smyth Baden-Powell\". Nel 1929 venne nominato Pari del Regno Unito, e scelse il titolo di \"Lord Baden-Powell of Gilwell\". Il suo nome completo di tutti i titoli \u00e8 \"Lieut. General Sir Robert Stephenson Smyth Baden-Powell, 1st Baron Baden-Powell of Gilwell, OM, GCMG, GCVO, KCB\".\nMolto usata \u00e8 l'abbreviazione \"B.-P.\""}
{"id": "388812", "revid": "38120", "url": "https://it.wikipedia.org/wiki?curid=388812", "title": "Mars Attacks", "text": ""}
{"id": "388815", "revid": "1974457", "url": "https://it.wikipedia.org/wiki?curid=388815", "title": "Fiction", "text": "Per fiction (termine inglese, letteralmente in italiano \"finzione\", dal latino \"fingere\", \"formare\", \"creare\") si intende la narrazione di eventi immaginari, diversamente dalla narrazione di eventi reali.\nIl termine.\nUna larga parte dell'attrattiva della fiction \u00e8 l'abilit\u00e0 di evocare l'intero spettro delle emozioni umane: per distrarre la mente, dare la speranza in momenti di sconforto, far ridere, o lasciare esperienze empatiche senza attaccamento. Le fiction\u00a0\u2013 nelle forme narrative di romanzi, racconti, novelle, favole, fiabe, film, fiction televisive o sceneggiati, fumetti, cartoni animati, videogiochi \u2013 possono essere in parte basate su fatti reali, ma contengono sempre elementi immaginari.\nIl termine fiction \u00e8 spesso utilizzato come sinonimo di narrativa e pi\u00f9 specificamente di prosa narrativa. In questo senso, fiction si riferisce solo a romanzi o racconti ed \u00e8 spesso divisa in due categorie: narrativa di genere (ad esempio, fantascienza o noir) e narrativa letteraria (ad esempio Marcel Proust o Luigi Pirandello).\nVisione d'insieme.\nLa fiction \u00e8 largamente percepita come una forma d'arte e/o di intrattenimento, anche se non tutte le fiction sono necessariamente artistiche. Le fiction possono essere create a scopo educativo, come gli esempi utilizzati nei testi scolastici.\nLe fiction sono anche frequentemente strumentalizzate dalla propaganda e dalla pubblicit\u00e0; possono essere propagandate dai genitori ai propri figli per seguire le tradizioni (ad esempio, Babbo Natale) o per insegnare certe credenze o valori.\nComunque, le favole con un'esplicita morale non sono necessariamente indirizzate ai bambini. La fiction mescola nel tempo fatti reali e si sviluppa nella mitologia. Molti atei percepiscono la religione come una fiction che non ha nessuna differenza con un'opera di immaginazione, mentre i membri di gruppi religiosi spiegano le loro credenze tipicamente con la fede e/o con figure o eventi storici; e pretendono di essere fondamentalmente diversi dalle fiction (anche se potrebbero vedere altre religioni come fiction).\nLe fiction sono state il bersaglio di censori o boicottatori, con una \"escalation\" che ha portato a roghi di libri e bando di opere. I regimi estremisti come quello dei Talebani sono stati ancor pi\u00f9 proibitivi, restringendo tutte le letture consentite a testi sacri. C'\u00e8 un costante dibattito che riguarda il contenuto sessuale delle fiction e se possano o meno esserne esposti i giovani; i detrattori delle fiction con contenuto sessuale lo etichettano tipicamente come pornografia. In altre parole, la fiction \u00e8 usata per esprimere la religione.\nInternet ha avuto un massiccio impatto sulla distribuzione delle fiction, chiamando in questione la fattibilit\u00e0 del diritto d'autore e la necessit\u00e0 di garantire il pagamento di \"royalty\" ai detentori dei diritti. Anche le biblioteche digitali come quella del Progetto Gutenberg hanno contribuito al rilascio nel pubblico dominio di un maggior numero di testi.\nLa combinazione di computer pi\u00f9 economici, Internet e creativit\u00e0 dei suoi utenti ha portato anche a nuove forme di fiction, come i videogiochi interattivi o i fumetti generati al computer. Numerosi forum di fanfiction possono essere trovati online, dove gli assidui appassionati di universi immaginari creano e distribuiscono storie derivate. Attraverso sistemi di scrittura aperti come wiki, \u00e8 diventato anche possibile collaborare alla scrittura di fiction (vedi l'iniziativa.\nLa finzione \u00e8 parte fondamentale della cultura umana, e l'abilit\u00e0 di creare opere di immaginazione e altri lavori artistici \u00e8 frequentemente citata come una delle caratteristiche che definiscono l'umanit\u00e0."}
{"id": "388817", "revid": "1590006", "url": "https://it.wikipedia.org/wiki?curid=388817", "title": "Consiglio di Stato (Francia)", "text": "Nell'ordinamento amministrativo della Francia, il Consiglio di Stato (in francese: Conseil d'\u00c9tat) \u00e8 un organo con funzioni consultive e giurisdizionali.\nNel primo ordine di competenze, di carattere amministrativo, fornisce consulenza al governo in materie giuridiche e amministrative. Si noti che la Costituzione francese obbliga il Governo a consultare il Consiglio di Stato per un certo numero di atti, soprattutto i progetti di legge.\nDal punto di vista giurisdizionale, il \"Conseil d'\u00c9tat\" \u00e8 la pi\u00f9 alta istanza della giurisdizione amministrativa, ossia \u00e8 il giudice di ultimo grado per i ricorsi mossi contro le decisioni prese da un'autorit\u00e0 pubblica. Infatti, come in Italia, la giurisdizione amministrativa francese \u00e8 separata da quella ordinaria e incombe su di un diverso ordine di tribunali.\nHa sede a Parigi, al Palais-Royal. \u00c8 presieduto di diritto dal Primo ministro, mentre il vicepresidente (che presiede di fatto il Consiglio) ha il rango di primo funzionario dello Stato: con questo titolo, presenta al Presidente della Repubblica i desideri dell'insieme dei corpi costituiti, parlando a nome della funzione pubblica, della magistratura, delle imprese pubbliche, eccetera.\nFunzioni.\nFunzione consultiva.\nIl Consiglio di Stato \u00e8, prima di tutto, consigliere del Governo francese. Esamina i progetti di legge e di ordinanza, prima che questi vengano sottoposti al Consiglio dei ministri, cos\u00ec come i progetti di decreto che la legge qualifica come \"\u00abD\u00e9cret en Conseil d'\u00c9tat\u00bb\". Il Consiglio di Stato formula un parere sulla regolarit\u00e0 giuridica dei testi, sulla loro forma e sulla loro opportunit\u00e0 amministrativa. Questo parere pu\u00f2 proporre un testo modificato, o una nota di rifiuto. Le sedute si tengono a porte chiuse e il parere viene trasmesso al governo, che \u00e8 libero di farlo pubblicare o no. La Costituzione francese rende la consultazione obbligatoria, anche se il Governo pu\u00f2 non tenere conto del parere formulato dal Consiglio di Stato. Il Governo deve presentare al parlamento il testo del progetto di legge sottoposto al Consiglio di Stato o la versione del testo modificata dal Consiglio stesso. In nessun caso pu\u00f2 essere sottoposta al parlamento una versione elaborata dopo il parere del Consiglio di Stato, e che non gli sia stata sottoposta. Nel 2003, il \"Consiglio costituzionale\" ha sanzionato il non rispetto di questa regola invalidando parzialmente una legge \"(Legge sull'elezione dei consiglieri regionali e dei rappresentanti al Parlamento europeo, come anche sull'aiuto pubblico ai partiti politici 2003-468 DC)\".\nIl Consiglio pu\u00f2 anche essere consultato liberamente dal Governo su tutte le questioni o difficolt\u00e0 di ordine giuridico o amministrativo. Indica al Governo quali sono, tra i progetti di testi comunitari, quelli che riguardano questioni legislative e devono, di conseguenza essere trasmessi al parlamento.\nIl Consiglio di Stato indirizza ogni anno al Presidente della Repubblica un rapporto pubblico, che spiega in particolare le riforme d'ordine legislativo, regolamentare o amministrativo, che propone al governo.\nNel 1991, il rapporto annuale del \"Conseil d'\u00c9tat\", scritto da Fran\u00e7oise Chandernagor, aveva messo in rilievo l'incertezza giuridica, dovuta alla complessit\u00e0 delle leggi e alla proliferazione legislativa.\nFunzione giurisdizionale.\nIl Consiglio di Stato \u00e8 il livello supremo della giurisdizione amministrativa, che giudica i ricorsi contro le autorit\u00e0 pubbliche. \n\u00c8 il giudice della cassazione (giudice del rispetto del diritto da parte delle giurisdizioni inferiori) delle decisioni giurisdizionali rese dalle altre giurisdizioni amministrative, che statuisce in ultima istanza e che si occupa delle giurisdizioni di diritto comune (la cour administrative d'appel e il tribunal administratif) o delle giurisdizioni speciali (quali la Cour des comptes) o le sezioni disciplinari dei Consigli Nazionali degli ordini professionali). Giudica in prima e ultima istanza i ricorsi per eccesso di potere diretti contro i decreti e gli atti degli organismi collegiali con competenza nazionale e il contenzioso delle elezioni regionali e dell'elezione dei rappresentanti francesi al Parlamento europeo. Inoltre, \u00e8 competente in appello per il contenzioso delle elezioni municipali e cantonali e in ordine ad alcune procedure d'urgenza.\nStoria.\nSi pu\u00f2 far risalire l'origine del Consiglio di Stato a delle formazioni che, a partire dal XIII secolo e sotto nomi diversi, tra i quali anche \"Conseil d'Etat\" o \"ma\u00eetre des requ\u00eates\", sempre utilizzati, risalgono all\"'Ancien R\u00e9gime\". I re che detenevano il potere giudiziario e giudicavano in ultima istanza (\u00e8 rimasta l'immagine di Luigi IX che amministra la giustizia sotto la quercia di Vincennes), dopo il Medioevo l'hanno fatta amministrare dai tribunali, denominati \"parlamenti\" (\"parlements\"). Si parla di giustizia delegata (ai parlamenti). Tuttavia, se i parlamenti decidevano in ultima istanza sulle liti tra i soggetti del regno, come dei procedimenti contro di essi, i re hanno continuato a decidere personalmente allorch\u00e9 erano contestati atti della loro amministrazione. Si parla allora di \"giustizia ritenuta\" \u2013 \"justice retenue\" (dal sovrano). I giuristi (\"l\u00e9gistes\") assistevano il re, sia per la formulazione delle leggi, sia per l'esercizio della giurisdizione ritenuta.\nLa Rivoluzione francese conserva il principio della \"giustizia ritenuta\" per il contenzioso amministrativo. La legge del 16-24 agosto 1790 relativa all'organizzazione giudiziaria formula il principio della sottrazione del contenzioso amministrativo alla giurisdizione dei tribunali ordinari (detti giudiziari \u2013 \"judiciaries\"):\n\u00ab:Le funzioni giudiziarie sono distinte e devono rimanere sempre separate dalle funzioni amministrative. I giudici non potranno, a pena di prevaricazione, turbare, in qualunque modo, le attivit\u00e0 degli organi amministrativi, n\u00e9 convenire in giudizio davanti a loro gli amministratori per motivi concernenti le loro funzioni\u00bb (legge 16-24 agosto 1790, titolo 2, articolo 13).\nIl decreto del 16 fruttidoro anno III conferma il principio della separazione affermando, in un unico articolo, che \u00ab \u00c8 fatto assoluto divieto ai tribunali di giudicare sugli atti di amministrazione, di qualunque specie siano, con le pene di legge\u00bb.\nTuttavia, \u00e8 sotto il Consolato che fu istituita una vera e propria giustizia amministrativa, posto che, durante tutto il periodo rivoluzionario, gli atti di amministrazione potevano essere contestati solamente davanti alla stessa amministrazione.\nL'attuale \u2018Conseil d'\u00c9tat' \u00e8 stato istituito dalla costituzione del 22 frimaio dell'anno VIII (13 dicembre 1799), quella del Consolato:\nIl \"Conseil d'\u00c9tat\" dell'anno VIII \u00e8 incaricato di preparare i progetti di legge e di assistere il Capo dello Stato nei giudizi del contenzioso amministrativo.\nIl Consiglio compariva in pi\u00f9 articoli della Costituzione e i suoi membri, nominati dal Primo Console, godevano di una posizione elevata. I gradi sono quelli di oggi: uditore, \"ma\u00eetre des requ\u00eates\" e Consigliere di Stato. Alcuni membri del Conseil d'\u00c9tat presentavano e difendevano i progetti del governo davanti ai Corpi legislativi e beneficiavano delle medesime immunit\u00e0 dei parlamentari: i procedimenti nei loro confronti dovevano essere autorizzati dal Consiglio. Con Napoleone Bonaparte il Consiglio ebbe una posizione importante durante il Consolato e l'Impero, assumendo in particolare un ruolo chiave nella redazione del Codice civile francese.\nNel contenzioso amministrativo il Consiglio aveva all'epoca solamente un ruolo consultivo, rimanendo il sistema della \"giustizia ritenuta\" per cui il potere di decidere era attribuito al Capo dello Stato. Di fatto, quest'ultimo seguiva quasi sempre il parere del Consiglio (e cos\u00ec fecero anche i suoi successori), tanto pi\u00f9 facilmente perch\u00e9 il Consiglio mostrava di non apprezzare le decisioni dell'amministrazione prese per motivi \u00abpolitici\u00bb.\nLa Restaurazione guarda questa istituzione napoleonica con diffidenza. Il Consiglio, non pi\u00f9 menzionato nella Carta del 1814 (che sostituisce la costituzione), \u00e8 conservato ma i suoi pareri sono meno richiesti e la sua attivit\u00e0 si svolge prevalentemente nel contenzioso. Il Consiglio trova nuovo lustro sotto la Monarchia di luglio e la Seconda Repubblica che nel 1849 pone fine alla giustizia ritenuta. Il Consiglio riceve la giustizia delegata. Nella funzione contenziosa non fornisce pi\u00f9 pareri, certamente in genere seguiti, ma pronuncia \u00abin nome del popolo francese\u00bb decisioni esecutive, come quelle dei tribunali dell'ordine giudiziario.\nNello stesso tempo venne creata la funzione dei \"Commissari del governo\". Napoleone III torn\u00f2 al sistema della giustizia ritenuta nel 1852, attribuendo tuttavia, come suo zio, un grande ruolo al Consiglio.\nLa Terza Repubblica, con la legge del 24 maggio 1872 sull'organizzazione del Consiglio di Stato, restituisce al Consiglio la giustizia delegata. Viene istituita la funzione di Vicepresidente del Consiglio di Stato. Il Consiglio s'insedia al \"Palais-Royal\", nella sua attuale sede, nel 1875. Il \"palais d'Orsay\", che precedentemente occupava, era stato incendiato durante la Comune di Parigi. Nello stesso anno 1875, con un provvedimento del Principe Napoleone (Conseil d'\u00c9tat, 19 febbraio 1875), il Consiglio abbandona la sua dottrina secondo cui doveva astenersi dal giudicare decisioni del governo prese per motivi d'interesse politico.\nDopo un periodo bellico in cui si segnal\u00f2 per la resistenza al regime di Vichy (ma per lo pi\u00f9 a partire dal 1942) i consiglieri di Stato, dal 1945, saranno per la maggior parte usciti dalla Scuola Nazionale di amministrazione di nuova creazione. Nel 1953 furono creati i tribunali amministrativi derivati dai consigli interdipartimentali di prefettura. Questi tribunali formano un primo grado di giurisdizione e il Consiglio di Stato interverr\u00e0 nella maggior parte degli affari come giudice d'appello.\nNel 1958, il Consiglio partecipa alla redazione della nuova Costituzione della V Repubblica. Michel Debr\u00e9, che coordina i lavori, \u00e8 un anziano consigliere di Stato, come Georges Pompidou, suo successore a Matignon.\nLe relazioni tra il Consiglio e il generale De Gaulle durante i primi anni, contraddistinti dalla guerra d'Algeria, sono spesso tesi, perfino pessimi. Infatti, se la decisione (arr\u00eat) \u201c\"Rubin de Servens (Conseil d'\u00c9tat, 2 marzo 1962)\" riconosce al Capo dello Stato la possibilit\u00e0 di esercitare il potere legislativo, secondo l'articolo 16 della Costituzione (\"pieni poteri\") senza controllo del Consiglio di Stato, la decisione (arr\u00eat) \"Canal, Robin, et Godot (Conseil d'\u00c9tat, 19 ottobre 1962)\" annulla delle misure prese dal Presidente nel quadro dei poteri speciali conferiti dalla legge referendaria del 13 aprile 1962, assimilandoli a ordinanze, sottoposte alla giurisdizione del giudice amministrativo: in tal modo, venne annullata l'ordinanza istitutiva di una corte militare speciale per fronteggiare le rivolte dell\u2019Algeria, in quanto la mancanza di un\u2019istanza di appello era \u00abcontraire aux principes g\u00e9n\u00e9raux du droit\u00bb. Ancor pi\u00f9 gravemente, l'Assemblea generale del Consiglio di Stato (in sede consultiva) d'accordo con la maggioranza della dottrina, giudica illegale l'uso dell'articolo 11 per inserire nella costituzione l'elezione del Presidente della Repubblica con suffragio diretto. Il parere, avente natura confidenziale e riservato al Governo, venne pubblicato dalla stampa. De Gaulle pass\u00f2 oltre e prese subito in considerazione una profonda riforma del Consiglio, progetto che fu tuttavia abbandonato, limitandosi ad introdurre la \u00abdouble affectation\u00bb per la quale i consiglieri di Stato esercitano in modo coacervato sia le funzioni consultive che quelle giurisdizionali.\nNel 1987 sono state create le \"Corti amministrative d'appello\", secondo grado di giurisdizione tra i tribunali amministrativi e il Consiglio di Stato, per alleggerire il carico di quest'ultimo. Per molti affari, le sezioni giurisdizionali del Consiglio di Stato intervengono solo per la cassazione. Nello stesso tempo i magistrati dell'ordine amministrativo ottengono, per assicurare la loro indipendenza, garanzie assimilabili a quelle dei magistrati dell'ordine giudiziario, e in particolare l'inamovibilit\u00e0.\nNell'esercizio della funzione consultiva del governo, il Consiglio ha reso negli ultimi anni importanti decisioni su questioni d'attualit\u00e0, come quella del 27 novembre 1989 sui \"segni di appartenenza a una comunit\u00e0 religiosa\", prima decisione sulla questione del foulard islamico, o ancora quella del 22 agosto 1996 sul \"soggiorno degli stranieri non residenti nell'Unione Europea\" relativa alla vicenda dei \u00absans papiers\u00bb della chiesa di \"Saint-Bernard\".\nIl personale del Consiglio di Stato.\nI membri del Consiglio di Stato formano un corpo di funzionari ripartiti in sei gradi: uditore di seconda classe, uditore di prima classe, \"ma\u00eetre des requ\u00eates\", Consigliere di Stato, Presidente di Sezione e Vicepresidente (queste ultime due categorie sono al vertice della carriera).\nGli uditori di seconda classe sono reclutati esclusivamente dalla Scuola Nazionale d'amministrazione. Il Consiglio di Stato \u00e8 in genere scelto tra i migliori allievi meglio classificati, d'intesa con l'Ispettorato generale delle Finanze, e prima della Corte dei Conti e delle altre amministrazioni. Le nomine al grado di \"ma\u00eetres des requ\u00eates\" sono effettuate per \u00be tra gli uditori della prima classe e per \u00bc possono essere effettuate con un decreto del Presidente della Repubblica all'esterno, tra i funzionari aventi un'anzianit\u00e0 di servizio di almeno 10 anni nella pubblica amministrazione. Al grado di Consigliere di Stato, una nomina su tre pu\u00f2 essere fatta, con decreto del Consiglio dei ministri, all'esterno tra le persone che hanno compiuto almeno 40 anni.\nI membri del Consiglio di Stato non sono giuridicamente dei magistrati (a differenza dei membri della Corte dei conti) e non esercitano tale funzione (a differenza dei componenti delle Corti amministrative d'appello e dei tribunali amministrativi) ma sono dei funzionari. Il loro stato \u00e8 meno garantito rispetto a quello generale dei pubblici funzionari, soprattutto per quanto riguarda i procedimenti disciplinari e le promozioni, che sono fatte esclusivamente a scelta.\nNondimeno, la prassi supplisce alle lacune dello statuto: infatti comporta, al fine di garantire l'indipendenza del Consiglio di Stato nei confronti del potere politico, che gli avanzamenti di carriera sono effettuati per anzianit\u00e0 e che non sono adottate sanzioni disciplinari nei confronti dei membri del Consiglio di Stato, salvo casi eccezionali.\nLa progressione per anzianit\u00e0 non vale per\u00f2 per le nomine a incarichi interni al Consiglio di Stato (quali il Commissario del Governo al contenzioso o Presidente di Sezione, persino quando queste funzioni corrispondono anche a dei gradi (Presidente di Sezione o Vicepresidente)."}
{"id": "388818", "revid": "1442080", "url": "https://it.wikipedia.org/wiki?curid=388818", "title": "DNSBL", "text": "Una DNS-based Blackhole List (anche DNSBL, Real-time Blackhole List o RBL) \u00e8 un mezzo attraverso il quale \u00e8 possibile pubblicare una lista di indirizzi IP, in un apposito formato facilmente \"interrogabile\" tramite la rete Internet. Come suggerisce il nome, il meccanismo di funzionamento \u00e8 basato sul DNS (Domain Name System). Le DNSBL sono principalmente utilizzate per la pubblicazione di indirizzi IP legati in qualche modo a spammer. La maggior parte dei mail server possono essere configurati per rifiutare o contrassegnare messaggi inviati da host presenti in una o pi\u00f9 liste.\nStoria delle DNSBL.\nLa prima DNSBL \u00e8 stata la Real-time Blackhole List (RBL), creata nel 1997 da Paul Vixie come parte del suo Mail Abuse Prevention System (MAPS). Vixie, un autorevole programmatore e amministratore di rete, ha incitato gli autori di Sendmail e di altri mail server ad implementare client RBL nei propri software. Ci\u00f2 ha permesso a tali software di posta elettronica di interrogare la RBL e rifiutare e-mail inviate da host listati. Tuttavia, lo scopo della RBL non era semplicemente di bloccare lo spam, bens\u00ec di educare i provider, e gli amministratori di sistema, circa lo spam ed i suoi problemi, come l'open relay SMTP. Prima che un indirizzo venga inserito nella RBL, dei volontari e lo staff di MAPS provano ripetutamente a contattare i suoi responsabili per risolvere il problema.\nPoco dopo l'avvento della RBL, altri hanno iniziato a sviluppare le proprie liste con differenti politiche. Uno dei primi \u00e8 stato Alan Brown con la sua Open Relay Behavior-modification System (ORBS). Questa utilizzava un sistema automatico di scansione alla ricerca di server open relay, utilizzabili dagli spammer per far transitare il loro spam. ORBS \u00e8 stata oggetto di alcune polemiche, in quanto diversi soggetti ritenevano che fosse una pratica accettabile configurare un server come open relay e che il meccanismo di scansione utilizzato da ORBS poteva non essere del tutto lecito.\nRecentemente (2003) numerose DNSBL sono state oggetto di attacchi denial of service. Il 27 agosto la Osirusoft chiude la propria lista basata su SPEWS dopo settimane di continui attacchi.\nOperare una DNSBL.\nPer operare una DNSBL \u00e8 necessario disporre di un nome a dominio da utilizzare per la stessa, un name server per il dominio e una lista di indirizzi da pubblicare.\n\u00c8 possibile gestire una DNSBL utilizzando il popolare server DNS BIND. Tuttavia, BIND \u00e8 inefficiente per zone che contengono un notevole numero di indirizzi, in particolar modo per DNSBL che listano interi blocchi di IP. Per questo motivo sono stati creati appositi software per DNSBL \u2014 ad esempio rbldnsd, di Michael J. Tokarev, o rbldns di Daniel J. Bernstein \u2014 che risultano essere pi\u00f9 veloci ed utilizzare meno risorse di sistema; sono inoltre pi\u00f9 semplici e rapidi da configurare del server BIND, dato il loro strettamente specifico utilizzo. Oltre a questi, sono disponibili software commerciali, come quello offerto dalla Simplicita Software.\nLa parte ardua \u00e8 la gestione della lista, ovvero l'inserimento e la rimozione degli indirizzi. DNSBL pubbliche hanno solitamente una chiara politica, pubblicata sui propri siti web, ove viene spiegato perch\u00e9 l'indirizzo \u00e8 stato listato e come richiederne l'eventuale rimozione, se non \u00e8 automatica.\nQuery DNS.\nQuando un server di posta elettronica riceve una connessione da parte di un client, si comporta pi\u00f9 o meno come di seguito per interrogare una DNSBL (ad esempio \"spammers.example.net\"):\nIl nome host ottenuto (\"254.1.168.192.spammers.example.net\") \u00e8 simile al nome host associato al record DNS inverso (reverse) per l'indirizzo IP, che in questo caso sarebbe \"254.1.168.192.in-addr.arpa\". Il dominio speciale \"in-addr.arpa\" viene sostituito con il dominio della DNSBL e la query non \u00e8 di tipo \"PTR\" ma di tipo \"A\".\nViene utilizzato uno standard non ufficiale per gli indirizzi IP di risposta associati ai client listati. La quasi totalit\u00e0 delle DNSBL risponde con un indirizzo IP nel range assegnato al network di loopback 127.0.0.0/8. L'indirizzo 127.0.0.2 indica che il client \u00e8 genericamente listato. Altri indirizzi vengono utilizzati per specifici listing, ad esempio per open relay o proxy. \nPolitiche delle DNSBL.\nDifferenti DNSBL hanno differenti politiche. Sostanzialmente differiscono per tre punti chiave:\nTerminologia.\nIl termine \"RBL\" viene spesso erroneamente utilizzato in sostituzione del generico \"DNSBL\". RBL \u00e8 un servizio offerto dalla MAPS LLC, il cui marchio \u00e8 registrato. Alcuni software hanno parametri di configurazione per l'utilizzo di \"RBL\" o \"domini RBL\" utilizzati per impostare le DNSBL. Questa pratica pu\u00f2 produrre un indebolimento del marchio.\nNota: la Trend Micro ha acquisito MAPS LLC nel giugno 2005.\nUna RHSBL o \"Right-Hand-Side Blackhole List\" \u00e8 una DNSBL che contiene domini invece di indirizzi IP. Il termine indica la parte destra (right-hand side) dell'indirizzo e-mail, ovvero quella seguente il simbolo \"@\", che \u00e8 appunto il nome a dominio.\nPolemiche.\nGli utenti di posta elettronica a cui viene respinto un messaggio da parte di un server che fa uso di DNSBL talvolta protestano rumorosamente, arrivando ad attaccare l'esistenza delle liste stesse. Le seguenti tipologie di DNSBL sono spesso oggetto di polemica:\nGli spammer hanno pi\u00f9 volte intentato causa contro i gestori di DNSBL. Nel 2003 un'organizzazione che si presentava come \"EmarketersAmerica\" ha promosso azioni legali contro diversi gestori di DNSBL in Florida. Le richieste sono state rigettate."}
{"id": "388819", "revid": "1310927", "url": "https://it.wikipedia.org/wiki?curid=388819", "title": "The Long Ryders", "text": "The Long Ryders sono un gruppo rock statunitense, formato a Los Angeles all'inizio degli anni ottanta.\nGeneralmente vengono associati al fenomeno chiamato Paisley Underground, il loro suono \u00e8 ispirato a quello dei The Byrds nel periodo Gram Parsons, dei Buffalo Springfield e dei The Flying Burrito Brothers filtrati, per\u00f2, attraverso l'esperienza del punk. Il gruppo si \u00e8 sciolto alla fine degli anni ottanta per riunirsi poi nel 2004 per un breve tour europeo.\nLa storia.\nSid Griffin, originario del Kentucky ma trasferitosi dal 1977 in California, e con alle spalle un EP con The Unclaimed, e dopo aver cercato, tra l'altro, di formare una band con Steve Wynn, fonda il gruppo alla fine del 1981. Il nome deriva dal titolo del film di Walter Hill \"I cavalieri dalle lunghe ombre\" e dai Byrds prendono l'idea di mettere la Y al posto della I. La formazione comprende, oltre a Griffin, l'altro chitarrista Steve McCarthy, il batterista Greg Sowders provenienti dagli Unclaimed ed il bassista Barry Shank.\nI Long Ryders si fanno le ossa sui palchi dei club di Los Angeles, che spesso dividono con The Dream Syndicate e True West. Nel 1982, sostituito Shank con Des Brewer, compaiono con alcuni brani nella compilation \"The Radio Tokyo Tapes\". L'anno seguente pubblicano il loro primo disco: un minilp, prodotto da Earle Mankey, intitolato \"10-5-60\", nel quale \u00e8 messa in evidenza la notevole vena compositiva di Griffin e l'energico sound chitarristico del gruppo.\nDopo un aggiustamento della formazione il gruppo ha pubblicato nel 1985 l'album d'esordio \"Native Sons\" considerato il loro migliore ed in cui \u00e8 ospite Gene Clark. Fu poi dello stesso anno \"State of Union\", il disco che li vide esordire su marchio Island.\nNel 1987 Steve McCarthy ha formato i Gutterball. Il gruppo si scioglie nel 1989 e Griffin, dopo essersi trasferito a Londra forma The Coal Porters. Entrambi si sono trovati nel 1993 per realizzazione nell'album tributo a Gram Parsons \"Commemorativo\"."}
{"id": "388828", "revid": "124650417", "url": "https://it.wikipedia.org/wiki?curid=388828", "title": "Nicolas Fouquet", "text": "Sovrintendente alle finanze durante la minorit\u00e0 di Luigi XIV. Protettore di scrittori e artisti, cadde in disgrazia nel 1661, fu rinchiuso in prigione e trasferito in fortezza, dove mor\u00ec in circostanze misteriose.\nOrigini familiari e studi.\nI Fouquet provenivano dalla citt\u00e0 di Angers, nell'Angi\u00f2, e avevano fatto fortuna con il commercio di drappi, lana e seta. Si erano poi dedicati alle professioni legali, riuscendo a raggiungere importanti cariche nei Parlamenti che, nella Francia dell\"'Ancien R\u00e9gime\", esercitavano le funzioni giurisdizionali superiori. Se, almeno per alcuni biografi, i Fouquet non erano entrati a far parte della cosiddetta nobilt\u00e0 di toga, disponevano di un proprio blasone, raffigurante uno scoiattolo (nel dialetto angioino, \"fouquet\") nell'atto di arrampicarsi su un albero, su cui spiccava il motto di famiglia \"Quo non ascendet?\" (Dove non salir\u00e0?), che i nemici del sovrintendente storpieranno poi in \"Quo non ascendam?\" (Dove non salir\u00f2?), stigmatizzandone la smisurata ambizione.\nIl padre di Nicolas, Fran\u00e7ois Fouquet, consigliere al Parlamento di Parigi, si era anche dedicato allo sviluppo delle colonie francesi nel Nord America. La madre, Marie de Maupeou, si era distinta per la carit\u00e0 e la cura dei poveri ed era stata vicina a san Vincenzo de' Paoli quando questi fond\u00f2 le Figlie della Carit\u00e0.\nDall'et\u00e0 di dodici anni il giovane Nicolas studi\u00f2 dai Gesuiti, al Collegio di Clermont, mentre aiutava la madre a realizzare le medicine per i poveri. L'interesse di Fouquet per la chimica e la farmacia durer\u00e0 per tutta la vita.\nNel gennaio del 1631 ricevette la tonsura e ottenne alcuni benefici ecclesiastici. Sempre a sedici anni, conclusi gli studi di diritto, inizi\u00f2 ad esercitare l'avvocatura.\nMagistrato.\nNel marzo 1633 suo padre richiese per Nicolas una carica di consigliere nel Parlamento di Parigi, ma la sua domanda venne rifiutata in quanto il fratello maggiore Fran\u00e7ois possedeva gi\u00e0 una carica identica. Ci\u00f2 nonostante ottenne l'anno seguente una carica di consigliere nell'appena costituito Parlamento di Metz.\nQuesto dimostrava la benevolenza di Fran\u00e7ois e la fiducia del cardinale Richelieu in Nicolas, che ottenne una speciale autorizzazione data la giovane et\u00e0. Gli venne affidato il compito di inventariare le carte del Tesoro della cancelleria di Vic dov'erano conservati tutti i titoli temporali del Vescovato di Metz e dell'abbazia di Gorze. Si trattava di verificare se il duca Carlo IV di Lorena ledesse i diritti del re di Francia, come sempre avveniva nel caso di territori esteri da poco annessi. Questo il \"casus belli\": il vero scopo era di giustificare l'entrata di truppe francesi negli stati occupati dal duca prima delle conclusioni di Nicolas. Il giovane svolse il suo dovere con entusiasmo.\nNel 1635 il fratello maggiore entr\u00f2 in un ordine religioso e fu Nicolas ad incarnare le speranze del padre di ascesa sociale, per cui compr\u00f2 la carica di \"Relatore sui ricorsi\", per la quale ebbe nuovamente bisogno di una dispensa per l'et\u00e0. Nel 1638 si allontan\u00f2 dalla corte di Metz per partecipare al Consiglio reale imposto dalla Francia a Nancy. Qui condusse un alto tenore di vita, prendendo parte a commedie, balli e ricevimenti. Lo stesso anno suo padre, per associarlo negli affari, gli cedette un posto nella Compagnia delle isole d'America.\nFran\u00e7ois Fouquet, sentendosi prossimo alla morte, spinse il figlio al matrimonio. Nicolas mise gli occhi su Louise Fourch\u00e9 de Qu\u00e9hillac, nipote di Jean Fourch\u00e9, signore di Qu\u00e9hillac. Il contratto fu firmato il 10 gennaio 1640 a Nantes fra i genitori degli sposi. Si tratt\u00f2 di un ricco matrimonio: Louise portava in dote 160\u00a0000 lire in argento e rendite sulle terre di Bouvron (Loira Atlantica). Nicolas ottenne dai suoi genitori la propriet\u00e0 della carica di Relatore sui ricorsi stimata in 150\u00a0000 lire e in pi\u00f9 una rendita di 4\u00a0000 lire fino a raggiungere un capitale di 20\u00a0000 lire. Inoltre, sia Louise che Nicolas, avevano forti interessi in Bretagna: Louise, grazie ai genitori (suo padre era consigliere parlamentare nella regione) e Nicolas, per suo cugino Chalain e per i legami di suo padre con le compagnie di commercio dell'Atlantico. Fran\u00e7ois Fouquet mor\u00ec poco tempo dopo, seguito nel 1641 dal nonno materno di Nicolas, Gilles de Maupeou.\nAll'et\u00e0 di 26 anni Nicolas si trov\u00f2 dunque a capo del suo clan familiare. Riprese le attivit\u00e0 del padre in seno alle diverse compagnie marittime nelle quali la famiglia deteneva alcune quote: Compagnie delle isole d'America, del Senegal o ancora della Nuova Francia. Nel 1640 divenne uno dei principali azionisti della Societ\u00e0 di Capo Nord e nel 1642 entr\u00f2 nella Compagnia delle Indie orientali.\nParallelamente, per rafforzare la propria posizione sociale, acquist\u00f2 il viscontado di Vaux, un territorio della Brie nei dintorni di Melun. In agosto, poco tempo dopo aver dato alla luce una figlia, Marie, mor\u00ec sua moglie. Nel 1642 la morte del cardinale Richelieu, protettore da lunga data della famiglia Fouquet, mise fine ai suoi sogni coloniali e marittimi. Fouquet scelse allora di mettersi definitivamente al servizio dello Stato. Fortunatamente per lui la squadra ministeriale venne mantenuta da Luigi XIII e in seguito dalla reggente Anna d'Austria: il Cardinale Mazzarino succedette a Richelieu e divent\u00f2 il nuovo protettore di Fouquet.\nNel 1644 fu nominato intendente di giustizia, polizia e finanza a Grenoble nel Delfinato. Era un posto difficile per un ragazzo con poca esperienza, in una provincia dal forte particolarismo regionale. Fouquet commise uno dei rari errori della sua carriera: nel corso dell'estate, dopo aver preso l'incarico, abbandon\u00f2 il proprio posto senza autorizzazione per recarsi a Adge ad assistere all'insediamento di suo fratello maggiore Fran\u00e7ois come vescovo. Durante la sua assenza scoppi\u00f2 una sommossa anti-fiscale e lui venne subito destituito. Sulla strada del ritorno scoppiarono nuove sommosse. Fouquet si dimostr\u00f2 calmo e capace nel sedare la rivolta. Come ricompensa venne reintegrato nella carica di Relatore dei ricorsi. Nel 1647, al termine della Guerra dei Trent'Anni, venne nominato intendente presso l'esercito di Piccardia.\nSotto la Fronda.\nDurante la Fronda gioc\u00f2 un ruolo importante in qualit\u00e0 di intendente generale di Parigi, carica che aveva ottenuto nel 1648. Si pose subito dalla parte di Anna d'Austria e di Mazzarino, guadagnandosi cos\u00ec la piena fiducia della regina. Dopo l'arresto di Union scrisse una lettera alla sovrana per consigliarla di negoziare e di dividere i suoi nemici, tattica che utilizzer\u00e0 per tutta la durata della Fronda. Durante l'assedio di Parigi si occup\u00f2 del servizio di assistenza.\nIl 5 febbraio 1651 spos\u00f2 in seconde nozze la quindicenne Marie-Madeleine de Castille-Villemareuil, rampolla di una famiglia di mercanti divenuti nobili. La sua dote era inferiore a quella di Marie Fourch\u00e9, ma in compenso la sposa aveva una vasta cerchia di parentele importanti. Il 31 luglio il parlamento venne trasferito a Pontoise, sotto la supervisione di Fouquet, che dovette vedersela con la derisione della folla, di cui si vendic\u00f2 alla fine della Fronda. Nel corso del \"lit de justice\" del 22 ottobre 1652, dopo la lettura dell'atto di amnistia, pronunci\u00f2 un discorso in cui lodava la clemenza del re e accusava i colleghi frondisti rimasti a Parigi.\nSovrintendente delle finanze.\nIl 7 febbraio 1653, come riconoscimento per la buona condotta tenuta durante la Fronda e per intercessione del fratello Basile, capo della polizia segreta di Mazzarino, venne nominato sovrintendente delle finanze assieme a Abel Servien. La sua ascesa sociale venne coronata dal matrimonio della figlia Marie con Armand de B\u00e9thune, marchese di Charost, discendente di Sully, matrimonio per il quale Fouquet forn\u00ec la figlia di una dote principesca: 600\u00a0000 lire.\nLe finanze reali, dopo la bancarotta del 1648, erano in uno stato disastroso. Luigi XIV aveva bisogno di denaro per pagare l'esercito e per le proprie spese personali. Fouquet nel luglio 1653 impose la rivalutazione della moneta corrente in modo da aumentare il credito e migliorare la situazione.\nQuesta boccata d'aria, anzich\u00e9 invitare alla prudenza, provoc\u00f2 nuove spese sconsiderate tanto che nel 1654 la crisi si ripresent\u00f2. Servien, Mazzarino e Fouquet dovettero mettere mano alle proprie fortune personali. Come se ci\u00f2 non bastasse, i rapporti tra Fouquet e Servien si deteriorarono al punto che Fouquet chiese un regolamento che delimitasse le funzioni di ciascuno. La sua fortuna e le sue amicizie gli permisero di ottenere ancora fiducia dai creditori e trovare nuovo denaro fresco per il re. Nel 1657 prest\u00f2 11 milioni e 800\u00a0000 lire a Mazzarino.\nAl fine di ricorrere al prelievo obbligatorio delle imposte, nel 1655 fece emettere 17 editti finanziari, approvati con un \"lit de justice\" il 20 marzo di quell'anno. Alla morte di Servien, avvenuta nel 1659, Fouquet rimase solo fino alla soppressione della carica nel 1661. In quell'anno Mazzarino, sul letto di morte, lo raccomand\u00f2 al re affermando che egli \u00ab\u00e8 capace di grandi cose\u00bb, purch\u00e9 \u00abgli si tolgano dalla testa palazzi e donne\u00bb. Venne cos\u00ec nominato ministro di Stato con Le Tellier e Hugues de Lionne.\nProtettore delle arti e delle lettere.\nSaint-Mand\u00e9.\nFouquet possedeva numerose dimore: da ragazzo risiedeva nella casa di famiglia in rue de Jouy a Parigi; acquist\u00f2 poi un edificio in rue de Matignon, prima di trasferirsi all'hotel de Castille, che ricevette in dote dalla seconda moglie. Possedeva poi l'hotel de Narbonne e quello d'Emery, vicinissimo alla dimora del cardinale Mazzarino. Compr\u00f2 anche un'estesa propriet\u00e0 a Saint-Mand\u00e9 che fece ricostruire e abbellire e dove costitu\u00ec una considerevole collezione di libri (27\u00a0000 volumi), seconda solo a quella di Mazzarino (50\u00a0000). Ivi svilupp\u00f2 il proprio gusto per i giardini che fece risistemare decorandoli di statue e serre. In realt\u00e0 non dimostrava un gusto molto raffinato: ricercava prima di tutto opere decorative e fastose che facessero da scenario ai ricevimenti e alle feste che vi teneva. Il 25 marzo 1656 vi ricevette l'intera Corte.\nVaux-le-Vicomte.\nA partire dal 1653 fece costruire un magnifico castello a Vaux-le-Vicomte (attualmente nel comune di Maincy). Al momento dell'acquisto si trattava solamente di una tenuta con un vecchio castello. Inizi\u00f2 con l'impossessarsi di tutti i terreni nel circondario, fece radere al suolo il villaggio di Vaux, qualche boschetto, fece cambiare il percorso di un torrente e abbattere i vigneti, infine fece realizzare i lavori necessari ad assicurarsi la fornitura idrica.\nCome architetti chiam\u00f2 Le Vau, Le Brun e Le N\u00f4tre. Si circond\u00f2 di una piccola corte di scrittori di cui facevano parte Moli\u00e8re, La Fontaine, Madame de S\u00e9vign\u00e9 o Madame de Scud\u00e9ry. Il re vi si rec\u00f2 la prima volta nel luglio 1659, poi una seconda volta il 17 luglio 1660 mentre era di ritorno da Saint-Jean-de-Luz.\nL'11 luglio 1661 vi ricevette un'altra volta la Corte, e poi ancora il 17 agosto, non avendo potuto Luigi XIV presenziare alla festa precedente. Si trattava di un evento sontuoso, con giochi d'acqua, fuochi d'artificio, buffet di oltre 1\u00a0000 coperti e supervisionato da Fran\u00e7ois Vatel. Luigi XIV divenne furioso nel vedere tanto splendore, l'origine di tanta ricchezza gli parve sospetta. L'offerta di Fouquet di cedergli Vaux non fece che irritarlo maggiormente. \nIl processo.\nL'arresto.\nMentre la corte si trovava a Nantes, il 5 settembre 1661 Luigi XIV fece arrestare Fouquet da un drappello di moschettieri comandato da D'Artagnan, con l'accusa di malversazione. Colbert, suo rivale, ne acceler\u00f2 la disgrazia denunciandone l'arricchimento e la magnificenza della festa di Vaux-le-Vicomte per suscitare la gelosia di Luigi XIV.\nHugues de Lionne, suo amico, chiese clemenza al re, ma questa venne rifiutata: furono apposti i sigilli alle residenze di Fouquet e dei suoi soci; Madame Fouquet venne esiliata a Limoges, i suoi fratelli Louis e Fran\u00e7ois confinati nelle loro diocesi; Gilles venne privato della sua carica di Primo scudiere, e anche Basile dovette andare in esilio nella Guienna.\nL'udienza.\nIl 7 settembre Fouquet fu trasferito al castello di Angers mentre, alla presenza di Colbert, iniziarono le perquisizioni. Il 12 settembre Luigi XIV soppresse la sovrintendenza, sostituendola con un Consiglio reale delle finanze. Il posto di Fouquet nell'Alto Consiglio fu preso da Colbert, con l'incarico di ministro. Il 15 settembre fu costituita una giuria composta da magistrati della Corte degli aiuti e della Corte dei conti, avente come obiettivo la ricerca degli abusi e delle malversazioni commesse sulle finanze dello Stato a partire dal 1634. Il primo ottobre Fouquet fu trasferito al castello di Amboise sotto gli insulti del popolino.\nL'istruttoria si apr\u00ec il 3 marzo 1662 senza che Fouquet avesse avuto conoscenza dei dettagli delle accuse. Il 13 marzo, su richiesta del procuratore generale Talon, la corte annull\u00f2 come fraudolento un assegno di un milione di lire, garantito sulle \"taille\", ed emesso da Fouquet.\nParallelamente i suoi amici fecero circolare alcuni libelli in suo favore. Pellisson, dalla Bastiglia, pubblic\u00f2 di nascosto un \"Discorso al re da uno dei suoi fedeli sul processo di M. Fouquet\" di cui Luigi XIV prese conoscenza. L'opinione pubblica, nonostante gli sforzi di Colbert nel mettere a tacere gli autori e le stamperie, cominci\u00f2 a cambiare. La Fontaine, per chiedere clemenza al re, scrisse e fece circolare come autore anonimo un poema dedicato a \"M. F.\". Solo dieci anni pi\u00f9 tardi, nel 1671, l'opera verr\u00e0 firmata e il nome di Fouquet comparir\u00e0 per esteso.\nLe accuse.\nLe accuse portate furono principalmente due: peculato e lesa maest\u00e0. Le prove portate a suo carico: la ricchezza di Fouquet e le sue terre, giudicate strategiche e fortificate.\nPer quel che concerne la ricchezza, occorre precisare che Fouquet, seppur dotato di grandi fortune, era anche enormemente indebitato; si stima addirittura che all'epoca del suo arresto l'attivo non compensasse il passivo. Fouquet dunque non aveva accumulato fortune dalla sua carica di sovrintendente e non aveva rubato denaro al re. Tutte le sue propriet\u00e0 erano state pagate, o erano in corso di pagamento, con i propri mezzi. Al momento dell'arresto possedeva 3\u00a0000\u00a0000 di lire in terreni e quasi 700\u00a0000 di lire in immobili, ma gran parte di questi possedimenti rientravano in una politica dell'ostentazione: acquistando terre ad un prezzo superiore al reale si ispirava fiducia ai finanziatori e li si rassicurava a prestare denaro al re. Inoltre non tutto era stato completamente pagato: restavano ancora da pagare 1\u00a0100\u00a0000 lire in beni immobili, alcune cariche acquisite, un credito di 12\u00a0000\u00a0000 di lire presso alcuni finanziatori privati e 1\u00a0200\u00a0000 lire dai beni alienati della moglie.\nL'isolamento e il diniego della giustizia.\nFouquet fu incolpato in maggio. Il 6 di luglio un decreto del Consiglio gli viet\u00f2 di ricorrere al parlamento di Parigi, nonostante la sua veste di procuratore generale anziano. Il 18 luglio ci fu il confronto con i testimoni. Il 18 ottobre segn\u00f2 una tappa importante per il processo: la corte emise un decreto supplementare che imponeva la continuazione con procedura scritta. Il presidente design\u00f2 un elenco di relatori. La signora di Maupeou, che agiva per conto del figlio, ne ricus\u00f2 due, come era suo diritto. Luigi XIV replic\u00f2 che aveva scelto proprio lui quei due relatori e respinse ogni cambiamento. Il 10 dicembre Colbert fece sostituire Lamoignon, ritenuto troppo favorevole all'imputato, e lo sostitu\u00ec con Pierre S\u00e9guier, il cui odio per l'anziano sovrintendente era notorio.\nInfine la corte, il 3 marzo 1663, accett\u00f2 di comunicare a Fouquet le parti di sua scelta e acconsent\u00ec ad utilizzare solo quelle che avrebbe studiato. Nel frattempo i complici di Fouquet erano stati giudicati e condannati. Cos\u00ec Jean H\u00e9rault de Gourville fu condannato a morte in contumacia per peculato mentre la marchesa di Plessis-Belli\u00e8re, probabilmente la miglior amica di Fouquet, fu incarcerata. Quando il re chiese discretamente ma con fermezza la pena di morte, Fouquet fu condannato il 21 dicembre 1664 dalla Camera di giustizia al solo bando dal regno nonostante egli fosse stato riconosciuto colpevole di peculato e di lesa maest\u00e0.\nRicorrendo senza esitare al suo diritto al \"d\u00e9ni de justice\", Luigi XIV commut\u00f2 la sentenza dall'esilio al carcere a vita nella fortezza di Pinerolo e fece cadere in disgrazia i giudici, fra i quali Lef\u00e8vre d'Ormesson, che non avevano applicato una sentenza a lui gradita. I ricchi finanzieri, amici di Fouquet, furono perseguiti dalla stessa corte di giustizia, che rimase attiva fino al 1669. Nessun appartenente alla nobilt\u00e0 fu inquisito.\nLa fine.\nUfficialmente Nicolas Fouquet mor\u00ec nella fortezza della citt\u00e0 di Pinerolo il 3 aprile del 1680 ma l'atto del suo decesso non fu mai trovato. Il suo amico Gourville sostiene che Fouquet, liberato poco prima del suo decesso, sia stato avvelenato per ordine di Colbert. La sua alta posizione sociale al momento dell'arresto e quindi i numerosi segreti di cui egli era a conoscenza, l'accanimento del re, che and\u00f2 oltre la sentenza dei giudici, fecero s\u00ec che molti autori lo identificassero nella famosa Maschera di Ferro.\nGenealogia.\n Jehan Fouquet\n \u251c\u2500&gt;Fran\u00e7ois Ier Fouquet\n \u2502 X Perrine Dugrat\n \u2502 \u251c\u2500&gt; Fran\u00e7ois II Fouquet\n \u2502 \u2502 X\n \u2502 \u2502 \u251c\u2500&gt; Fran\u00e7ois III Fouquet (morto nel 1590)\n \u2502 \u2502 \u2502 X Marie B\u00e9nigne\n \u2502 \u2502 \u2502 \u251c\u2500&gt;Fran\u00e7ois IV Fouquet (1587 - 1640)\n \u2502 \u2502 \u2502 \u2502 X Marie de Maupeou (1590 - 1681)\n \u2502 \u2502 \u2502 \u2502 \u2502 \u251c\u2500&gt; Fran\u00e7ois V Fouquet (1611 - 1673)\n \u2502 \u2502 \u2502 \u2502 \u2502 \u251c\u2500&gt; Anne Fouquet (nata nel 1613)\n \u2502 \u2502 \u2502 \u2502 \u2502 \u251c\u2500&gt; Nicolas Fouquet (1615 - 1680)\n \u2502 \u2502 \u2502 \u2502 \u2502 \u2502 X Louise Fourch\u00e9 (1620 - 1641)\n \u2502 \u2502 \u2502 \u2502 \u2502 \u2502 \u251c\u2500&gt; Marie Fouquet (1640 - 1716)\n \u2502 \u2502 \u2502 \u2502 \u2502 \u2502 \u2502 X Louis Armand de B\u00e9thune\n \u2502 \u2502 \u2502 \u2502 \u2502 \u2502 X Marie-Madeleine de Castille\n \u2502 \u2502 \u2502 \u2502 \u2502 \u2502 \u251c\u2500&gt; Louis Nicolas Fouquet\n \u2502 \u2502 \u2502 \u2502 \u2502 \u2502 \u251c\u2500&gt; Fran\u00e7ois\n \u2502 \u2502 \u2502 \u2502 \u2502 \u2502 \u251c\u2500&gt; Marie-Madeleine Fouquet\n \u2502 \u2502 \u2502 \u2502 \u2502 \u2502 \u2502 X Emmanuel Balaguier de Crussol d'Uz\u00e8s\n \u2502 \u2502 \u2502 \u2502 \u2502 \u2502 \u251c\u2500&gt; Charles Armand\n \u2502 \u2502 \u2502 \u2502 \u2502 \u2502 \u251c\u2500&gt; Louis\n \u2502 \u2502 \u2502 \u2502 \u2502 \u251c\u2500&gt; Marie-Elisabeth Fouquet (nata nel 1619)\n \u2502 \u2502 \u2502 \u2502 \u2502 \u251c\u2500&gt; Elisabeth Fouquet (nata nel 1620)\n \u2502 \u2502 \u2502 \u2502 \u2502 \u251c\u2500&gt; Marie-Th\u00e9r\u00e8se Fouquet (1621 - 1709)\n \u2502 \u2502 \u2502 \u2502 \u2502 \u251c\u2500&gt; Basile Fouquet detto l'abate Basile (1622 - 1680)\n \u2502 \u2502 \u2502 \u2502 \u2502 \u251c\u2500&gt; Yves Fouquet (1628 - 1651)\n \u2502 \u2502 \u2502 \u2502 \u2502 \u251c\u2500&gt; Louise-Agn\u00e8s Fouquet (nato nel 1630)\n \u2502 \u2502 \u2502 \u2502 \u2502 \u251c\u2500&gt; Madeleine Fouquet (nato nel 1632)\n \u2502 \u2502 \u2502 \u2502 \u2502 \u251c\u2500&gt; Louis Fouquet (1633 - 1702)\n \u2502 \u2502 \u2502 \u2502 \u2502 \u251c\u2500&gt; Gilles Fouquet (1637 - 1694)\n \u2502 \u2502 \u251c\u2500&gt; Jean Fouquet\n \u2502 \u2502 \u251c\u2500&gt; Christophe Ier Fouquet (1559 - 1628)\n \u2502 \u2502 \u2502 X Elisabeth Barrin\n \u2502 \u2502 \u2502 \u2502 nascita della branca dei Fouquet-Chalain\n \u2502 \u2502 \u251c\u2500&gt; Isaac Fouquet\n \u2502 \u251c\u2500&gt; Christophe Fouquet (1534 - 1596)\n \u2502 \u2502 \u2502 nascita della branca dei Fouquet-Bouchefolli\u00e8re"}
{"id": "388829", "revid": "767487", "url": "https://it.wikipedia.org/wiki?curid=388829", "title": "Made in Japan - Live at Parco Capello", "text": "Made in Japan - Live at Parco Capello, uscito nel 2001, \u00e8 il primo album live di Elio e le Storie Tese. Sia nel titolo che nella grafica della copertina l'album si rif\u00e0 al famoso live dei Deep Purple \"Made in Japan\"."}
{"id": "388834", "revid": "38120", "url": "https://it.wikipedia.org/wiki?curid=388834", "title": "Made in Japan - live at Parco Capello", "text": ""}
{"id": "388835", "revid": "38120", "url": "https://it.wikipedia.org/wiki?curid=388835", "title": "Made in Japan (Live at Parco Capello)", "text": ""}
{"id": "388836", "revid": "38120", "url": "https://it.wikipedia.org/wiki?curid=388836", "title": "Made in Japan (live at Parco Capello)", "text": ""}
{"id": "388841", "revid": "110071785", "url": "https://it.wikipedia.org/wiki?curid=388841", "title": "Inter-Agency Space Debris Coordination Committee", "text": "Lo Inter-Agency Space Debris Committee (IADC, Comitato inter-agenzia per i detriti spaziali) \u00e8 un'associazione internazionale a cui partecipano varie agenzie spaziali di tutto il mondo con lo scopo di affrontare il problema dei detriti spaziali.\nLe agenzie che ne fanno parte sono:"}
{"id": "388842", "revid": "198277", "url": "https://it.wikipedia.org/wiki?curid=388842", "title": "Final Four", "text": "Final Four, espressione di lingua inglese che significa \"finale a 4\", \u00e8 una formula di torneo sportivo mutuata dalla pallacanestro universitaria NCAA, che consiste nel raggruppare in una sola citt\u00e0 le 4 squadre selezionate da precedenti gironi di qualificazione, e assegnare con la disputa di sole tre partite il trofeo in palio. Il primo giorno si giocano le due semifinali, il terzo giorno la finale per il titolo. Adottata per prima in Europa dalla Champions League di pallavolo maschile, si \u00e8 poi estesa alle altre principali competizioni a squadre. In Italia, viene usata anche per la disputa della fase finale della Coppa Italia di vari sport, tra cui pallavolo e hockey su ghiaccio.\nIl Torneo NCAA.\nDal 1939, il campionato universitario NCAA di pallacanestro utilizza la formula del tabellone tennistico ad eliminazione diretta per la determinazione della squadra campione nazionale. Il terzo luned\u00ec del mese di marzo, un comitato di selezione stabilisce, utilizzando criteri che vanno dal numero di vittorie ottenute nel corso della stagione regolare, alla forza degli avversari incontrati, quali squadre vanno inserite nel tabellone finale. Inizialmente 8, le squadre sono aumentate nel corso degli anni: sono diventate 64 dal 1985, e quindi 65 dal 2001, con le ultime due selezionate che disputano una partita di qualificazione per essere ammesse al tabellone principale. Le 64 squadre vengono quindi divise in 4 tabelloni di tipo tennistico, in cui la numero 1 affronta la numero 16, la numero 2 la numero 15, e cos\u00ec via.\nIl Torneo NCAA comincia il gioved\u00ec della terza settimana di marzo, e per il modo in cui coinvolge tutta la nazione, per il fermento creato dal gran numero di partite trasmesse in televisione, e anche per le scommesse che genera, viene definito March Madness, \"Follia di marzo\". Nel primo fine settimana, le 64 squadre qualificate diventano 16, le \"Sweet Sixteen\", che accedono alla fase finale dei 4 tabelloni, i \"Regionals\". Nel secondo fine settimana, semifinali e finali dei \"Regionals\" promuovono le 4 migliori squadre, le \"Final Four\". Nel 1978 il termine fu usato ufficialmente per la prima volta per indicare le ultime 4 squadre in lizza nel torneo.\nLe Final Four.\nIl primo sabato di aprile, le 4 semifinaliste si affrontano, con diretta tv nazionale, nelle due semifinali. Il luned\u00ec successivo, le due vincenti si disputano il titolo nazionale. \u00c8 uno degli eventi di maggior richiamo di tutto l'anno sportivo statunitense, al punto che anche la NBA si ferma per lasciar spazio all'avvenimento. Nel corso degli anni, alcuni di quelli che sarebbero diventati grandi campioni del campionato professionistico americano hanno lasciato il proprio segno alle Final Four, primo tra tutti, Lew Alcindor, che sarebbe diventato Kareem Abdul-Jabbar, uno dei protagonisti della striscia di vittorie di UCLA, l'universit\u00e0 di Los Angeles che in 12 anni, dal 1964 al 1975, vinse 10 finali. Nel 1979, Magic Johnson e Larry Bird si affrontarono in quella che rimane la finale pi\u00f9 celebrata di sempre, mentre nel 1982 un giovanissimo Michael Jordan realizz\u00f2 il canestro decisivo per la vittoria di North Carolina.\nMa le final Four sono anche il luogo dove si compiono autentici miracoli sportivi, dove squadre poco o nulla considerate, le cosiddette \"Cinderella\" (\"Cenerentola\") possono ballare fino alla fine. Nel 1983, Jim Valvano condusse North Carolina State alla vittoria sulla favoritissima Houston University di Hakeem Olajuwon, nel 1985 Villanova super\u00f2 tra la sorpresa generale Georgetown University e il suo centro Patrick Ewing. Negli ultimi anni, l'universit\u00e0 Duke, guidata da Mike Krzyzewski, \u00e8 stata quella che ha ottenuto i maggiori successi, con 6 finali raggiunte e 3 vittorie. L'ultimo grande protagonista in ordine di tempo a diventare una stella NBA dopo aver vinto una Final Four \u00e8 stato Carmelo Anthony, attualmente ai Portland Trail Blazers, campione nel 2003 con Syracuse.\nI record.\nRecord di squadra\nRecord individuali, singola partita\nI bracket.\nUno dei motivi che negli ultimi anni hanno fatto diventare il Torneo NCAA e le Final Four cos\u00ec popolari e seguiti sono i cosiddetti \"Bracket\", delle griglie che contengono i tabelloni dei 4 \"Regionals\" in cui \u00e8 diviso il torneo, e che prima dell'inizio del torneo stesso vanno riempiti con i nomi delle squadre che si ipotizza vinceranno le varie partite, dal primo turno fino alla partita per il titolo. Per ogni pronostico esatto, vengono attribuiti punti, da 2 per ogni vincente del primo turno, fino a 64 per chi pronostica il vincitore tre settimane prima del luned\u00ec finale. Popolarissimi negli uffici americani, tanto che si stima che la settimana di inizio del torneo \u00e8 quella in cui vengono usate il maggior numero di risme di carta ed esauriti i toner delle fotocopiatrici, con l'avvento di Internet si sono diffusi anche in altri Paesi del mondo."}
{"id": "388843", "revid": "104485", "url": "https://it.wikipedia.org/wiki?curid=388843", "title": "Publio Terenzio Afro", "text": "Fu uno dei primi autori latini a introdurre il concetto di \"humanitas\", elemento caratterizzante del Circolo degli Scipioni.\nBiografia.\nIl grammatico Donato ci ha tramandato, premettendola al suo commento delle commedie terenziane, la \"Vita Terentii\" redatta da Svetonio e da lui inserita nel suo \"De poetis\". La data di nascita non \u00e8 conosciuta con precisione; si ritiene sia nato lo stesso anno della morte di Plauto, nel 185 a.C., e comunque tra il 195 e il 183 a.C.. Di bassa statura, gracile e di carnagione scura, nacque a Cartagine; arriv\u00f2 a Roma come schiavo del senatore Terenzio Lucano. Il suo stesso cognomen (\"Afer\", Africano) attesta la sua nascita in Africa.\nIl senatore lo educ\u00f2 nelle arti liberali, e in seguito lo affranc\u00f2 (la biografia dice \"\"ob ingenium et formam\") per la sua intelligenza e la sua bellezza; il liberto assunse pertanto il nome di Publio Terenzio Afro. Fu in stretti rapporti con il Circolo degli Scipioni, ed in particolare con Gaio Lelio, Scipione Emiliano e Lucio Furio Filo: grazie a queste frequentazioni apprese l'uso alto del latino e si tenne aggiornato sulle tendenze artistiche di Roma. Il grammatico Fenestella cita per\u00f2 altri esponenti della \"nobilitas\"\", ossia Sulpicio Gallo, Quinto Fabio Labeone e Marco Popillio. Durante la sua carriera di commediografo (dal 166, anno di rappresentazione della prima commedia, \"Andria\", al 160 a.C.), venne accusato di plagio ai danni delle opere di Nevio e Plauto (entrambi condividevano come lui le idee di Menandro) e di aver fatto da prestanome ad alcuni membri del circolo degli Scipioni, impegnati in politica, per ragioni di dignit\u00e0 e prestigio (l'attivit\u00e0 di commediografo era considerata indegna per il \"civis\" romano), tanto che Terenzio stesso si difese tramite le sue commedie: nel prologo degli \"Adelphoe\" (I fratelli), per esempio, egli rifiuta l'ipotesi che lo vede prestanome di altri, segnatamente dei membri dello stesso Circolo degli Scipioni. Venne accusato di mancanza di vis comica e di uso della \"contaminatio\".\nMor\u00ec mentre si trovava in viaggio in Grecia nel 159 a.C., all'et\u00e0 di circa 26 anni. Era partito per la Grecia per varie ragioni: la ricerca di altre opere di Menandro, per servirsene come modelli; la volont\u00e0 di vivere personalmente nei luoghi in cui ambientava le proprie opere; e comporvi delle opere, lontano dai sodali, dimostrando quindi definitivamente d'esserne l'autore unico. Le cause della morte sono incerte; Svetonio riporta alcune ipotesi, tra cui il naufragio e il dolore di aver perduto, con i bagagli, 108 commedie rimaneggiate dagli originali di Menandro reperiti in Grecia. Probabilmente proprio per un accostamento all'ispiratore Menandro, diffusa \u00e8 anche la voce, senza riscontro, di una morte per annegamento.\nCommedie.\nTerenzio scrisse soltanto 6 commedie, tutte giunte a noi integralmente.\nLa cronologia delle opere, frutto del lavoro filologico e delle ricerche erudite dei grammatici antichi, \u00e8 attestata con precisione nelle didascalie anteposte, nei manoscritti, alle singole commedie.\nTerenzio si adatt\u00f2 alla commedia greca; in particolare segue i modelli della Commedia Nuova (\u03bd\u03ad\u03b1 \u03ba\u03c9\u03bc\u1ff3\u03b4\u03af\u03b1) attica e, soprattutto, di Menandro. Per questo forte legame artistico col commediografo greco fu definito da\nCesare \"Menander dimidiatus\", ovvero \"Menandro dimezzato\".\nL'opera di Terenzio non si limit\u00f2 ad una semplice traduzione e riproposizione degli originali greci. Terenzio, infatti, praticava la \"contaminatio\", ovvero introduceva all'interno di una stessa commedia personaggi ed episodi appartenenti a commedie diverse, anch'esse comunque di origine greca.\nParte della fortuna delle sue commedie \u00e8 da attribuire alle capacit\u00e0 del suo attore, Lucio Ambivio Turpione, uno dei migliori a quell'epoca.\n\"Andria\".\nIl vecchio Simone si \u00e8 accordato con il vicino di casa Cremete perch\u00e9 i loro figli, Panfilo e Fil\u00f9mena, si sposino. Panfilo ha per\u00f2 una relazione segreta con Glicerio, fanciulla da cui attende un figlio e che tutti credono sorella dell'etera Criside. Simone scopre la relazione del figlio solo in occasione del funerale di Criside; profondamente irritato da questa \"ribellione\", gli comunica l'imminenza delle nozze con Filumena, nonostante Cremete abbia annullato l'accordo. Intanto Car\u00ecno, amico di P\u00e0nfilo, \u00e8 innamorato di Fil\u00f9mena. A risolvere l'intricata situazione giunge Critone, un parente di Cr\u00ecside, il quale svela che non esiste alcun legame di parentela tra Glicerio e Cr\u00ecside e che Glicerio \u00e8 figlia di Cr\u00e8mete. Cos\u00ec avviene un doppio matrimonio tra P\u00e0nfilo e Glicerio e Car\u00ecno e Fil\u00f9mena.\nL\u2019\"Andria\" \u00e8 la prima opera di teatro latino in cui il prologo \u00e8 dedicato non all'esposizione del contenuto, ma alla polemica letteraria. Nei primi versi, infatti, Terenzio si difende dall'accusa di plagio e contaminatio.\n\"Hecyra\".\nL\"'Hecyra\" (\"La suocera\") \u00e8 ispirata da due commedie, una di Apollodoro di Caristo e un'altra di Menandro. Fu rappresentata per la prima volta nel 165 a.C. in occasione dei \"Ludi Megalenses\", ma non ebbe successo pur essendo recitata da Ambivio Turpione (l'attore pi\u00f9 famoso di quel tempo). Fu ripresentata nel 160 a.C. in occasioni dei giochi funebri per Lucio Emilio Paolo con lo stesso risultato dato che gli spettatori abbandonarono il teatro preferendo assistere ad uno spettacolo di gladiatori. Sempre nello stesso anno in occasioni dei ludi Romani fu rappresentata nuovamente e ottenne successo.\n\"Heautontimorumenos\".\nL\"'Heautontimorumenos\" (in greco \"Il punitore di se stesso\") \u00e8 un'opera rielaborata dall'omonima commedia di Menandro. Fu rappresentata con buon esito nel 163 a.C.\nIl vecchio Mened\u00e8mo vive volontariamente una vita di rinunce, per punirsi di aver impedito al figlio Clinia l'amore per Ant\u00ecfila, povera e senza dote. Clinia se n'\u00e8 andato di casa e si \u00e8 arruolato come mercenario. Nel frattempo Clinia, senza che il padre lo sappia, alloggia in casa di Clitifone, figlio di Crem\u00e8te, amico di Menedemo che non vuole pi\u00f9 ostacolare il figlio. La moglie di Crem\u00e8te riconosce Ant\u00ecfila come sua figlia e cos\u00ec Clinia pu\u00f2 sposarla, ma Cl\u00ectifone, innamorato di B\u00e0cchide, dovr\u00e0 sposare una donna scelta dal padre.\nCompare nell'atto 1, scena 1 la famosa frase \"Sono uomo; e di quello che \u00e8 umano nulla io trovo che mi sia estraneo.\"\n\"Eunuchus\".\nL\"'Eunuchus\" (\"L'eunuco\") \u00e8 una commedia ispirata da due diverse opere di Menandro. Fu rappresentata nel 161 a.C. e fu il maggior successo di Terenzio.\nQuesta commedia parla di un ragazzo che si finge eunuco per stare con la donna amata. Il racconto particolareggiato ad un amico (Antifone) della violenza sessuale (atto ricorrente nella commedia antica), ai danni della ragazza di cui si \u00e8 invaghito, rappresenta una delle pagine pi\u00f9 sensuali della commedia antica.\nL\"'Eunuchus\" deriva dalla contaminazione dell'Eunuchus e del Colax di Menandro.\nIl pubblico grad\u00ec molto questa commedia grazie all'utilizzo dell'intreccio che l'accomunava con alcune commedie di Plauto.\n\"Phormio\".\n\"Phormio\" \u00e8 un'opera rappresentata con successo nel 161 a.C.; il suo modello greco \u00e8 l\"'Epidikaz\u00f2menos\" (\"Il pretendente\") di Apollodoro di Caristo.\nIl parassita Formione riesce con vari stratagemmi a combinare il matrimonio tra i due cugini F\u00e9dria e Antif\u00f2ne e le ragazze di cui sono innamorati, rispettivamente una suonatrice di cetra e una ragazza povera. Alla fine per\u00f2 si viene a scoprire che quest'ultima, di nome Fanio, \u00e8 cugina di Antifone, mentre la citarista viene riscattata.\n\"Adelphoe\".\nCommedia di due fratelli e dei relativi padri, con differenti mentalit\u00e0 e metodi educativi; tratta dall'omonima opera di Menandro. Fu rappresentata nel 160 a.C.\nNelle commedie \u00e8 spesso presente il t\u00f2pos dell'\"agnitio\", riconoscimento perlopi\u00f9 di figli, elemento realistico dato che nella societ\u00e0 povera del tempo si verificava frequentemente l'esposizione dei figli, che venivano abbandonati con qualche oggetto utile al riconoscimento oppure rapiti da pirati.\nNon c'\u00e8 il metateatro: l'elemento che in Plauto aumentava la vicinanza tra spettatore e attore in Terenzio scompare.\nTerenzio riceve fin dall'inizio della sua carriera numerose critiche, specialmente dall'anziano poeta Luscio Lanuvino:\n- di contaminatio: si difende nell\u2019Andria, dicendo che lo hanno fatto anche Plauto, Nevio ed Ennio.\n- di plagio: si difende nell\u2019Eun\u00fachus, dicendo che lui si \u00e8 ispirato solo a Menandro, ignorando che magari lo abbia gi\u00e0 fatto qualche altro romano, che quindi Terenzio non ha copiato (copiare dai latini \u00e8 illegittimo, \u00e8 invece consentito copiare dai greci); ma comunque non c\u2019\u00e8 niente che non sia gi\u00e0 stato detto, perci\u00f2 \u00e8 difficile essere davvero originale.\n- di fare da prestanome, cio\u00e8 di pubblicare a suo nome delle commedie in realt\u00e0 scritte da altri: si difende blandamente nell\u2019Heautontimor\u00famenos, per non offendere gli amici compiaciuti, a cui la critica \u00e8 probabilmente riuscita lusinghiera.\nDifferenze tra le commedie terenziane e quelle plautine.\nRispetto all'opera di Plauto, tuttavia, quella di Terenzio si differenzia in modo sensibile in vari punti.\nInnanzitutto, il pubblico ideale di Terenzio \u00e8 pi\u00f9 colto di quello di Plauto: infatti, in alcune commedie si trovano alcuni argomenti socio-culturali del Circolo degli Scipioni, di cui faceva parte. Inoltre, contrariamente alla commedia plautina, denominata \"motoria\" per la sua eccessiva spettacolarizzazione e caratterizzata dalla figura del \"servus currens\", straniamento e presenza di \"cantica\", l'opera di Terenzio \u00e8 definita \"stataria\", perch\u00e9 sono relativamente serie, non comprendono momenti di metateatro n\u00e9 \"cantica\". Data la maggiore raffinatezza delle sue opere, si pu\u00f2 dire che con Terenzio il pubblico semplice si allontana dal teatro, cosa che non era mai successa prima di allora.\nAltra differenza \u00e8 la cura per gli intrecci, pi\u00f9 coerenti e meno complessi rispetto a quelli delle commedie plautine, ma anche pi\u00f9 coinvolgenti in quanto Terenzio, al contrario di Plauto, non utilizza un prologo espositivo (contenente gli antefatti e un'anticipazione della trama). Particolarmente importante in Terenzio \u00e8 anche il messaggio morale sotteso a tutta la sua opera, volta a sottolineare la sua \"humanitas\", cio\u00e8 il rispetto che ha nei confronti di ogni altro essere umano, nella consapevolezza dei limiti di ciascuno, ben sintetizzato dalla sua frase pi\u00f9 famosa:\n\u00c8 da sottolineare inoltre la differenza presente tra i personaggi plautini e quelli terenziani. Terenzio infatti cre\u00f2 personaggi in cui lo spettatore potesse identificarsi, e viene messa in risalto la psicologia di questi ultimi, che emergeva tramite il dialogo, mentre in Plauto era prevalente il monologo. Inoltre la figura dello schiavo, il vero personaggio delle commedie di Plauto, viene notevolmente ridimensionata. Il linguaggio usato da Terenzio \u00e8 quello della conversazione ordinaria tra persone di buona educazione e cultura, quindi un linguaggio settoriale diverso dallo stile di Plauto, in cui erano presenti neologismi e giochi di parole atti a far ridere lo spettatore\nSuccesso.\nInizialmente il rapporto che Terenzio ha con il pubblico \u00e8 difficile: Terenzio \u00e8 pi\u00f9 riflessivo e pacato, il suo scopo non \u00e8 far ridere ma riflettere e far pensare, per cui il pubblico di bassa estrazione di Plauto non lo comprende. Inoltre non c'\u00e8 la sudditanza plautina nei confronti del pubblico, non si vuole compiacerlo n\u00e9 soddisfare le sue aspettative: Terenzio dice e riflette autonomamente e indipendentemente dalle tendenze e i capricci del pubblico, il che porta il suo teatro ad essere notevolmente innovativo. \nIl pi\u00f9 antico commentatore dell'opera terenziana \u00e8 Elio Donato. Tuttavia la fortuna di Terenzio si protrasse per tutto il Medioevo e il Rinascimento, come attestano le decine di manoscritti che contengono integralmente o almeno in parte le sue commedie. Questo successo fu dovuto in particolare alla loro costante inclusione nei programmi scolastici del tempo, in virt\u00f9 del loro carattere edificante e dello stile, semplice ma allo stesso tempo corretto e non banale.\nEredit\u00e0 culturale.\nLe commedie terenziane costituivano una tappa obbligatoria del \"curriculum\" latino del periodo neoclassico.\nUna volta il Presidente degli Stati Uniti John Adams scrisse al suo giovane figlio John Quincy Adams (anch'egli, in seguito, Presidente): \u00abTerenzio \u00e8 notevole per buoni costumi, buon gusto e buon latino... Il suo lessico ha una semplicit\u00e0 e un'eleganza che lo rendono adatto a essere accuratamente studiato come modello\u00bb.\nInoltre, si pensa che due delle prime commedie inglesi, \"Ralph Roister Doister\" e \"Gammer Gurton's Needle\", siano parodie di commedie terenziane.\nA causa della sua provenienza, Terenzio \u00e8 stato a lungo acclamato come il primo poeta della diaspora africana da generazioni di scrittori neri tra cui Juan Latino, Phyllis Wheatley, Alexandre Dumas, Langston Hughes e Maya Angelou.\n\u00c8 inoltre noto che Thornton Wilder, scrittore e commediografo, si bas\u00f2 sull'Andria di Terenzio per scrivere il suo romanzo \"The Woman of Andros\" (1930).\nTraduzioni.\nDi seguito sono elencate alcuni autori di traduzioni in lingua italiana delle opere di Terenzio:"}
{"id": "388844", "revid": "287204", "url": "https://it.wikipedia.org/wiki?curid=388844", "title": "Cratere Cayley", "text": "Cayley \u00e8 il nome di un piccolo cratere lunare da impatto intitolato al matematico britannico Arthur Cayley che si trova in una zona coperta da lava basaltica ad ovest del Mare Tranquillitatis. Cayley giace a nord-ovest dei crateri De Morgan e D'Arrest, rispettivamente poco pi\u00f9 piccolo e poco pi\u00f9 grande. A ovest-nord-ovest si trova il cratere Whewell, approssimativamente delle stesse dimensioni. A nord si trova una \"rima\" che si estende linearmente in direzione est-sud-est, la Rima Ariadaeus.\nCayley \u00e8 un cratere circolare, a forma di tazza, con un pianoro interno a circa met\u00e0 altezza. Questo pianoro si estende per circa un quarto della sezione trasversale. Le pendici interne hanno un'albedo moderatamente maggiore del terreno circostante ed appaiono chiare per contrasto, tuttavia assai meno brillanti del vicino cratere Dioniso, ad est-sud-est. Cayley \u00e8 privo di strutture a raggiera.\nIl terreno circostante \u00e8 simile ad un mare lunare, ma ha un'albedo leggermente maggiore e si sovrappone al margine orientale del Mare Tranquillitatis. Si sospetta che questa pianura sia il risultato dell'accumularsi di detriti prodotti durante la formazione di un bacino da impatto. La sorgente pi\u00f9 probabile rimane il Mare Imbrium, a nord-ovest.\nCollegamenti esterni.\nCallayley"}
{"id": "388847", "revid": "647919", "url": "https://it.wikipedia.org/wiki?curid=388847", "title": "Aeroporto &quot;Cristoforo Colombo&quot;", "text": ""}
{"id": "388852", "revid": "767487", "url": "https://it.wikipedia.org/wiki?curid=388852", "title": "Del meglio del nostro meglio Vol. 1", "text": "Del meglio del nostro meglio Vol. 1, uscito nel 1997, \u00e8 la prima raccolta di Elio e le Storie Tese, composta in parte da alcuni brani in una nuova veste, e altri mai prima di allora pubblicati su un album. Il titolo rimanda alle raccolte di Mina \"Del mio meglio\".\nCopertina.\nLa copertina dell'album \u00e8 una versione \"allargata\" di quella del disco \"E tu..?\" di Claudio Baglioni, dove viene mostrato quello che non si poteva vedere nella copertina originale. Si scopre che una persona intenta a fare jogging \u00e8 involontariamente entrata nella foto e che tra l'uomo e la donna che si abbracciano si nota l'ombra di una \"sporgenza\" un po' sospetta."}
{"id": "388853", "revid": "78273", "url": "https://it.wikipedia.org/wiki?curid=388853", "title": "Moldavia Storica", "text": ""}
{"id": "388854", "revid": "4711", "url": "https://it.wikipedia.org/wiki?curid=388854", "title": "Ba'ath", "text": ""}
{"id": "388855", "revid": "287204", "url": "https://it.wikipedia.org/wiki?curid=388855", "title": "Italyan, Rum Casusu Cikti", "text": ""}
{"id": "388859", "revid": "38120", "url": "https://it.wikipedia.org/wiki?curid=388859", "title": "Del meglio del nostro meglio vol. 1", "text": ""}
{"id": "388860", "revid": "38120", "url": "https://it.wikipedia.org/wiki?curid=388860", "title": "Del meglio del nostro meglio", "text": ""}
{"id": "388861", "revid": "392623", "url": "https://it.wikipedia.org/wiki?curid=388861", "title": "Acquisizione dati", "text": "La locuzione acquisizione dati, sinonimo di input, si utilizza in particolare nei sistemi di misurazione continua, in ambito di gestione processi. La locuzione \u00e8 talvolta abbreviata in DAQ dall'inglese \"data acquisition\".\nDescrizione.\nI dati possono essere sia di tipo digitale (ad esempio numero di pezzi che passano in un nastro trasportatore nell'unit\u00e0 di tempo) o analogica (es. velocit\u00e0 di un corpo in meccanica classica, temperatura di un forno di cottura, pressione di una camera iperbarica).\nI componenti base dei sistemi di acquisizione di dati sono i sensori, il cui scopo fondamentale \u00e8 la conversione del parametro da misurare in segnale elettrico. Nei processi a ciclo continuo come ad esempio chimico, petrolchimico, petrolifero, cos\u00ec come nella gestione di infrastrutture in movimento, ad esempio le stazioni ferroviarie, l'acquisizione dei dati di processo riveste un'importanza fondamentale nel controllo e nella regolazione del processo stesso. In questi casi i dati acquisiti convergono verso una sala di controllo centralizzata, presidiata 24 ore su 24. Una branca specifica dell'acquisizione dati \u00e8 quella delle sale di registrazione, dove il segnale sonoro (analogico) viene campionato su varie frequenze, visualizzato in genere con pannelli grafici a barre, miscelato con altri segnali, registrato.\nPrima dello sviluppo dell'informatica le strumentazioni di visualizzazione erano costituite da apparecchi elettromagnetici che reagivano al segnale analogico proveniente dal sensore facendo muovere una lancetta in un quadro, o una penna in un registratore continuo su carta. Oggi la gran parte delle misure analogiche passano attraverso un processo di digitalizzazione, in genere ottenuta mediante campionamento (rilevamento del valore ad intervalli regolari, il pi\u00f9 possibile ravvicinati).\nSistemi di acquisizione e trattamento dei dati.\nI dati acquisiti tipicamente vengono trattati, cio\u00e8 analizzati, miscelati, memorizzati, visualizzati mediante software specializzato che lavora in elaboratori di processo e in personal computer di servizio."}
{"id": "388863", "revid": "86599", "url": "https://it.wikipedia.org/wiki?curid=388863", "title": "Cratere Celsius", "text": "Celsius \u00e8 un cratere lunare di 38,96 km situato nella parte sud-orientale della faccia visibile della Luna, a nord-nord-est del cratere Zagut e a sud del cratere B\u00fcsching.\nQuesto cratere \u00e8 fortemente eroso e il margine sudoccidentale \u00e8 danneggiato da molteplici minuscoli impatti. Vi \u00e8 una spaccatura che forma una valle in direzione di Celsius A, verso nord. Il pianoro interno, a parte un piccolo cratere nella parte settentrionale, \u00e8 privo di caratteristiche.\nIl cratere \u00e8 dedicato al fisico e astronomo svedese Anders Celsius.\nCrateri correlati.\nAlcuni crateri minori situati in prossimit\u00e0 di Celsius sono convenzionalmente identificati, sulle mappe lunari, attraverso una lettera associata al nome."}
{"id": "388864", "revid": "799504", "url": "https://it.wikipedia.org/wiki?curid=388864", "title": "Apuleio", "text": "Autore poliedrico, compose molte opere di vario argomento. Della sua composizione sono pervenute: l\"'Apologia\" (\"Difesa\") o la \"Pro se de magia liber\" (\"Libro sulla magia a favore di se stesso\"), prima opera retorica, \u00e8 l'orazione tenuta per discolparsi dall'accusa di magia nel processo di Sabrata; i \"Florida\", seconda opera retorica, sono una raccolta di ventitr\u00e9 brani oratori sui temi pi\u00f9 disparati; le \"Metamorfosi\" (\"Metamorphoseon libri XI\"), note anche come \"L'asino d'oro\" (\"Asinus aureus\"), un romanzo che racconta le ridicole avventure di un certo Lucio, che sperimenta con la magia e viene accidentalmente trasformato in un asino; e tre trattati filosofici: il \"De deo Socratis\" (\"Il demone di Socrate\"), un trattatello di demonologia, in cui si distinguono pi\u00f9 classi di d\u00e8moni, spiriti che per natura stanno in mezzo tra gli d\u00e8i e gli uomini; il \"De mundo\" (\"L'universo\"), rifacimento piuttosto che una traduzione di uno scritto omonimo attribuito falsamente ad Aristotele; e il \"De Platone et eius dogmate\" (\"Platone e la sua dottrina\"), un'introduzione esegetica alla filosofia di Platone.\nAd Apuleio viene attribuito un prenomen, \"Lucius\", ma molto probabilmente questi gli \u00e8 stato affibbiato per il fatto che l'autore viene identificato con il protagonista del suo romanzo, Lucio appunto. L'appellativo di \"Madaurensis\", invece, deriva dalla sua citt\u00e0 natale, Madaura (attuale Mdauruch, in Algeria).\nBiografia.\nNascita e formazione.\nApuleio nacque intorno al 125 d. C. a Madaura, un piccolo ma importante centro situato nella provincia romana della Numidia.\nLa sua famiglia, di etnia berbera ma romanizzata, era benestante ed influente: il padre fu duumviro, la pi\u00f9 alta magistratura municipale, e lasci\u00f2 ai suoi due figli una consistente eredit\u00e0 di quasi due milioni di sesterzi; Apuleio consumer\u00e0 la sua parte in viaggi.\nL'istruzione dello scrittore si pu\u00f2 suddividere in due fasi:\nS'interessa anche dei riti misterici: a Cartagine dei misteri di Esculapio, il corrispettivo romano del dio greco della medicina e della guarigione Asclepio, e ad Atene dei misteri eleusini.\nViaggi.\nApuleio \u00e8 un grande amante dei viaggi: brillante conferenziere e curioso d'ogni scienza, filosofia o culto, \u00e8 a lungo una specie di \"clericus vagans\" del suo tempo.\nAlcune tappe del suo pellegrinaggio segnano particolarmente il suo vissuto e la sua sensibilit\u00e0: recatosi a Roma, \u00e8 iniziato al culto di Osiride e di Iside e intraprende con successo la carriera dell'avvocato, prosegue per l'Egitto, Samo (isola natale di Pitagora), Gerapoli e l'Oriente dove approfondisce la sua cultura filosofica e religiosa.\nIl processo per magia.\nSulla via di Alessandria, Apuleio sosta a Oea (l'odierna Tripoli), dove si imbatte in un vecchio compagno di studi, Ponziano, che lo trattiene offrendogli ospitalit\u00e0.\nLa madre di Ponziano, Emilia Pudentilla \u00e8 vedova, non bella, ma particolarmente benestante.\nPudentilla vuole sposarsi con Apuleio, perch\u00e9 fidato amico e, in quanto filosofo, indifferente alla ricchezza.\nApuleio, inizialmente ritroso, cede alle insistenze della donna e si uniscono in matrimonio.\nD\u00ec l\u00ec a breve, Ponziano muore e i parenti di Pudentilla, per timore di perdere la ricca eredit\u00e0, accusano Apuleio di aver sedotto la vedova con incantesimi e magie per estorcerle il lascito; vorrebbero accusarlo di aver ucciso Ponziano ma non hanno prove a sufficienza. Dunque rimane l'accusa di magia: viene accusato non di usare la magia sporadicamente, ma di farne un uso costante e di esercitare la professione di mago (tale reato veniva punito con la pena capitale).\n\u00c8 avviato un processo a suo carico, che viene celebrato a Sabratha, in Tripolitania, di fronte al proconsole romano Claudio Massimo, si suppone tra la fine del 158 e gli inizi del 159.\nQuesta bega legale espone Apuleio addirittura alla pena capitale, in osservanza della \"lex Cornelia de sicariis et veneficis\" emanata dal dittatore Silla nell'81 a.C.\nAnche grazie all'orazione difensiva, poi pubblicata col titolo di \"Apologia\" o \"Pro se de magia\", Apuleio viene assolto, o almeno cos\u00ec si pu\u00f2 dedurre dal tono trionfale nella stessa.\nGli ultimi anni.\nPer merito delle sue pubblicazioni, Apuleio riscuote grande fama di filosofo platonico.\nRitornato a Cartagine, la sua gloria viene riconosciuta con la sua investitura a \"sacerdos provinciae\" (\"sacerdote della provincia\"), una carica di grande prestigio religioso e civile: gli \u00e8 affidato il culto dell'imperatore e di Roma, ma anche funzioni di governo e di rappresentanza.\nMuore dopo il 170, anno a cui risalgono le ultime notizie a suo riguardo, ma probabilmente le Metamorfosi contengono allusioni o riferimenti ad un rescritto di Marco Aurelio e Commodo del 177 e ci\u00f2 sposterebbe la data di composizione dell'opera e quindi della morte dell'autore circa al 180.\nStile e linguaggio.\nApuleio usa uno stile prosastico ibrido: da un lato \u00e8 manieristico, imitazione dello stile dell'et\u00e0 repubblicana (da qui, l'uso di termini, che si rifanno alla poetica di Catullo), e di arcaismi; dall'altro \u00e8 innovativo, ricorrendo a termini del dialetto latino africano e neologismi, ai quali si aggiunge l'uso di espressioni colloquiali e gergali.\nNe \"Le metamorfosi\", si fa pi\u00f9 marcata la distanza dal modello ciceroniano di \"concinnitas\" e l'avvicinamento ad una maggiore suggestivit\u00e0, realizzata attraverso la musicalit\u00e0, il ritmo e le figure sonore.\nApuleio \u00e8, inoltre, seguace della \"Seconda sofistica\" (conosciuta anche come \"Nuova sofistica\" e \"Neosofistica\"), un movimento culturale sviluppatosi in Grecia tra il II secolo e il VI secolo che riprende l'uso della dialettica e della retorica sofistica, della forma; ma abbandonandone i temi filosofici ed etici, il contenuto.\nApuleio si distingue, infatti, per la sua abilit\u00e0 retorica.\nNe d\u00e0 prova nelle sue conferenze, verbalizzate nei \"Florida\", di quand'\u00e8 viaggiatore, come nel discorso difensivo, rivisto e trascritto nell\"'Apologia\", di quando \u00e8 pi\u00f9 maturo.\nRapporto tra magia e filosofia.\nIl II secolo, et\u00e0 in cui visse Apuleio, \u00e8 segnato da una profonda crisi spirituale.\nIl cosmopolitismo si afferma nell'Impero romano e decade il valore della cittadinanza romana, che legava il \"civis romanus\" alla \"res publica\".\nQuesta tendenza centrifuga favorisce un conseguente riflusso nel privato, concentrando l'attenzione sulle problematiche e sugli affanni che pi\u00f9 interessano l'individuo, come la paura della morte e della perdita dell'\u00abio\u00bb.\nPer trovar conforto da queste angosce, l'uomo del II secolo adotta un atteggiamento sempre pi\u00f9 rivolto al misticismo, che interessa tutti i campi culturali.\nAll'interno di questo contesto, Apuleio ader\u00ec al medioplatonismo, che ben incorpora tutte le tendenze della sua epoca.\nIl medioplatonismo \u00e8 una corrente filosofica sviluppatasi tra il I secolo a.C. e il II secolo d.C., che riprende le \"dottrine non scritte\" di Platone.\nEsso, talvolta, si rivolge anche ad altre tradizioni di pensiero, come il pitagorismo e l'orfismo, che vertono su un forte misticismo in grado di spingersi oltre un'indagine puramente materiale della realt\u00e0.\nLa componente mistica \u00e8 fondamentale nella visione medioplatonica: essa \u00e8 la via di separazione dal proprio corpo che costringe l'anima come in una prigione, e della conseguente ascensione verso il divino.\nApuleio dimostra la sua adesione a questa corrente filosofica in modi diversi.\nI primi riscontri si trovano nel trattato filosofico \"De deo Socratis\", che espone la sua visione filosofica in relazione a quella socratica, quindi nella dottrina demonologica esposta da Apuleio.\nAllo stesso modo, manifestazione dell'affiliazione dell'autore col medioplatonismo \u00e8 anche il suo forte interesse per la magia, i rituali e i culti misterici.\nGran parte della sua formazione \u00e8 sicuramente dedicata, infatti, ai misteri di Esculapio e ai misteri eleusini.\nLa stessa vicenda di Lucio, il protagonista de \"Le metamorfosi\", riconosciuta come fortemente autobiografica, conferma la sua dedizione alla magia.\nLe opere.\nApuleio scrisse moltissimo, in versi e in prosa, in greco e in latino, ma molti dei suoi scritti sono andati perduti; quelli pervenuti sono \"Le metamorfosi\" e alcune opere minori.\nLe metamorfosi.\nL'opera maggiore di Apuleio \u00e8 certamente \"Le metamorfosi\", unico romanzo in lingua latina risalente all'epoca romana pervenutoci integralmente.\n\u00c8 diviso in 11 libri.\nL'opera \u00e8 conosciuta anche col titolo \"L'asino d'oro\", indicato da sant'Agostino in \"De civitate Dei\" XVIII, 18.\nLa trama del romanzo presenta notevoli somiglianze con un'operetta greca \"Lucio o l'asino\" conservata tra quelle di Luciano di Samosata (il neosofista contemporaneo di Apuleio), le due opere probabilmente sono da ricondurre ad una fonte comune.\nImportante nelle Metamorfosi \u00e8 il rapporto dell'autore con la tradizione della \"fabula Milesia\". Apuleio fa spesso riferimento a tale genere letterario, fin dalle prime parole del proemio rivolte al lettore.\nOpere minori.\nApuleio \u00e8 autore di diversi scritti di filosofia e retorica, di inferiore rilevanza letteraria rispetto a \"Le metamorfosi\".\nAlcuni di questi non sono pervenuti all'et\u00e0 moderna.\nOpere pervenute.\nLe opere pervenute all'et\u00e0 moderna sono filosofiche e retoriche.\nQuelle di argomento filosofico:\nQuelle di argomento retorico:\nOpere pervenute parzialmente o non pervenute.\nAd Apuleio sono ascritte diverse opere andate perdute.\nQueste interessavano diversi campi culturali: cultura generale (\"Quaestiones conviviales\", \"De republica\", \"De proverbiis\", \"Epitome historiarum\"), scienza (\"De arboribus\", \"De piscibus\", \"De re rustica\", \"Naturales quaestiones\", \"De musica\", \"De arithmetica\") e letteratura (\"Ludicra\", \"Hymni in Aesculapium\" e \"Carmina amatoria\", di cui rimangono conservati solo due epigrammi in \"Apologia 9\").\nA queste opere vanno aggiunte una traduzione del Fedone e de La Repubblica platoniche, la traduzione de L'arte aritmetica di Nicomaco di Gerasa e \"Hermagoras\", ritenuto da molti un romanzo.\nPseudo Apuleio.\nVi \u00e8, inoltre, in \"corpus\" di opere di discussa ascrivibilit\u00e0 (lo \"Pseudo Apuleio\"), che si sospettano non autentiche ma solo legate alla fama di Apuleio taumaturgo e guaritore.\nTra queste, il trattatello di logica \"Per\u00ec hermeneias\", che forse doveva seguire il \"De Platone et eius dogm\u01cete\", \" Physiognomon\u012da\", \"De remediis salutaribus\" e \"De herbarum virtutibus\".\nFortuna.\nApuleio godette di un'eccezionale fama gi\u00e0 da vivo: sappiamo di due statue erettegli dai Cartaginesi e di altre anche altrove (ne parla lui stesso in \"Florida\" 16), e disponiamo della lapide del basamento di una statua a lui dedicata dai suoi concittadini di Madaura.\nL'Africa dell'ultimo paganesimo esalt\u00f2 Apuleio per il profondo afflato religioso del libro X delle \"Metamorfosi\" e per le sue virt\u00f9 di mago e taumaturgo, contrapponendo i suoi miracoli, e quelli di Apollonio di Tiana, ai miracoli di Cristo. All'inizio del V secolo Apuleio diventa bersaglio dell'apologetica cristiana. La voce meno ostile \u00e8 quella dell'africano Agostino, che proprio a Madaura studia fino ai sedici anni (\"Confessiones\"). Agostino non mostra di credere ad Apuleio \"mago\", n\u00e9 ai suoi miracoli (\"Epistulae 138\"), rispetta e combatte l'Apuleio filosofo neoplatonico e la sua teoria dei demoni, apprezza molto per\u00f2 lo scrittore e il retore e soprattutto \"battezza\" le \"Metamorfosi\" col titolo \"L'Asino d'oro\", titolo con cui il romanzo \u00e8 conosciuto nel Medioevo.\nPer secoli di Apuleio si lessero solo le opere filosofiche, finch\u00e9 con l'Umanesimo l'interesse si spost\u00f2 sulle \"Metamorfosi\". Il vero \"riscopritore\" delle \"Metamorfosi\" \u00e8 Boccaccio, che copia il romanzo gi\u00e0 intorno al 1338. La prima traduzione in volgare del romanzo apuleiano fu del Boiardo nel Quattrocento, seguita dalla rielaborazione dei primi dieci libri dal Firenzuola col titolo di \"L'Asino d'oro\" (1525). Non solo in Italia, ma in tutta l'Europa le \"Metamorfosi\" si diffusero in ottime e numerosissime traduzioni, esercitando un influsso senza confronti per vastit\u00e0, consistenza e continuit\u00e0 sulle singole narrative nazionali: oltre alla novellistica, da ricordare anche i romanzi picareschi e, in et\u00e0 romantica, quelli di magia e visionari.\nNote.\nAnnotazioni \nFonti "}
{"id": "388866", "revid": "41549", "url": "https://it.wikipedia.org/wiki?curid=388866", "title": "Alessandro Giovanni Cuza", "text": ""}
{"id": "388903", "revid": "767487", "url": "https://it.wikipedia.org/wiki?curid=388903", "title": "The ConstruKction of Light", "text": "The ConstruKction of Light \u00e8 un album dei King Crimson pubblicato nel 2000."}
{"id": "388921", "revid": "101141188", "url": "https://it.wikipedia.org/wiki?curid=388921", "title": "Regno italico", "text": ""}
{"id": "388928", "revid": "729019", "url": "https://it.wikipedia.org/wiki?curid=388928", "title": "Echinococcosi alveolare", "text": "Lechinococcosi (o idatidosi alveolare) \u00e8 un'antropo-zoonosi parassitaria causata dalla forma larvale di \"Echinococcus multilocularis\". \u00c8 pi\u00f9 rara della forma cistica ma molto pi\u00f9 patogena.\nEziologia.\nL\"Echinococcus multilocularis\" \u00e8 un cestode (una piccola tenia), lungo dai 1.5 ai 4\u00a0mm, costituita dallo scolice, con 4 ventose e un rostello di uncini a duplice corona, dal collo e da 5 proglottidi; da quelle gravide si liberano le uova. \u00c8 ermafrodita: ogni proglottide \u00e8 dotata di un apparato genitale maschile e di uno femminile e quindi si autofeconda. Le uova, del diametro di 30-40 \u00b5m, contengono ciascuna un embrione esacanto (oncosfera), e vengono eliminate con le feci dell'animale infestato.\nEpidemiologia.\nLa trasmissione del cestode \u00e8 limitata all'emisfero boreale: la parassitosi \u00e8 endemica in Europa centrale, nelle aree dell'arco alpino dalla Franca Contea alla Carinzia, nei Balcani, in Turchia, in Asia centrale, in Persia, nella Cina centro-settentrionale, in Siberia, in Giappone, nelle isole Curili, Alaska, Canada e USA. Le zone infestate sono considerate endemiche se l'incidenza \u00e8 di 20 casi ogni 100.000 abitanti per anno. In alcuni villaggi cinesi la prevalenza pu\u00f2 variare tra 5 e 10%. Tra le volpi delle zone endemiche la prevalenza varia tra 15 e 70% e sta aumentando in aree peridomiciliari di alcune citt\u00e0 del Nord Europa e del Nord del Giappone, ponendo potenziali futuri rischi per le popolazioni di tali zone.\nModalit\u00e0 di trasmissione.\nLa forma adulta del parassita (in un numero variabile tra 10 e 1000 individui) si localizza nell'intestino tenue dell'ospite definitivo, che nel ciclo silvestre \u00e8 rappresentato principalmente dalla volpe e nel ciclo rurale dai cani domestici o dai gatti. Gli ospiti intermedi sono piccoli roditori che si infestano cibandosi di bacche e frutti di bosco contaminati dalle feci degli ospiti definitivi, i quali a loro volta si sono infestati cibandosi delle carni contaminate dei roditori. L'uomo diventa ospite intermedio solo accidentalmente. Nelle aree geografiche nelle quali prevale il ciclo rurale, si hanno i pi\u00f9 alti tassi di infestazione umana, in alcuni villaggi delle zone endemiche della Cina fino al 20%, favorita dalla povert\u00e0 e dalla scarsa igiene. In Europa prevale il ciclo silvestre: in queste regioni la malattia \u00e8 molto rara e l'uomo si infesta cibandosi di frutti del sottobosco e vegetali contaminati, o toccando volpi e cani infestati.\nPatogenesi e anatomia patologica.\nLa malattia colpisce principalmente il fegato, ma pu\u00f2 successivamente coinvolgere altri organi addominali, ossa, muscoli, linfonodi, polmoni e sistema nervoso centrale. La lesione tipica \u00e8 una massa di tessuto fibroso contenente una quantit\u00e0 di cisti biancastre di dimensioni variabili da qualche millimetro ad alcuni centimetri; queste vescicole sono circondate da uno strato laminare esterno e contengono una membrana germinativa interna dalla quale originano i protoscolici. A differenza dei roditori, le lesioni nell'uomo non mostrano che raramente la presenza di protoscolici. La massa infiltra il parenchima epatico e le strutture vicine: pu\u00f2 causare stenosi e dilatazione delle vie biliari intraepatiche, dei rami venosi sovraepatici o portali, con comparsa di colestasi e ipertensione portale. Spesso nella porzione centrale della lesione si forma una massa gelatinosa, composta da tessuto necrotico, bile e talvolta materiale purulento, che assume un aspetto cistico. La parte necrotica si pu\u00f2 sovrinfettare con colangiti ricorrenti ed episodi settici. La malattia pu\u00f2 avere una diffusione ematogena e localizzarsi a distanza.\nClinica.\nLa malattia pu\u00f2 progredire per anni in modo del tutto asintomatico. La clinica dipende dalla localizzazione delle lesioni. La severit\u00e0 della malattia dipende anche dalla capacit\u00e0 delle difese immunitarie di contenere l'invasione della parassitosi. In condizioni particolarmente favorevoli (per esempio nei pazienti in terapia immunosoppressiva o nei pazienti HIV) \"E.multilocularis\" pu\u00f2 comportarsi come un patogeno \"opportunista\" e dare una malattia a progressione molto rapida.\nLa malattia si manifesta con dolore pi\u00f9 o meno importante in ipocondrio destro, che pu\u00f2 durare per anni prima che si compaia la lesione, con epatomegalia. Pu\u00f2 esordire con ittero ingravescente o con coliche biliari, se la massa provoca un'ostruzione delle vie biliari.\nLe sovrinfezioni batteriche (ascessi epatici, colangite, sepsi) si manifestano con febbre e brividi.\nIl 10% dei casi si complica con lesioni secondarie (\"metastatiche\") ad altri organi. Le lesioni polmonari possono dare dispnea ed emottisi, quelle cerebrali possono dare attacchi epilettici o deficit neurologici focali.\nDiagnosi.\nLa diagnosi pu\u00f2 essere suggerita da un esame ecografico, ma deve essere confermata da test sierologici ed eventualmente da un esame istologico dopo biopsia percutanea del fegato, il cui impiego andrebbe limitato il pi\u00f9 possibile per l'alto rischio di disseminazione dei parassiti e di lesioni secondarie metastatiche.\nEsami bioumorali.\nIl reperto di ipereosinofilia \u00e8 poco comune; pi\u00f9 spesso si ha una linfopenia. \u00c8 comune il reperto di iper-gammaglobulinemia per l'aumento delle immunoglobuline G (IgG). Gli indici infiammatori aumentano nei casi di sovrinfezione batterica. La funzionalit\u00e0 epatica \u00e8 conservata nei casi asintomatici e peggiora solo nei casi molto avanzati. Nei casi di ostruzione delle vie biliari aumentano gli indici di colestasi.\nEsami sierologici.\nGli esami sierologici sono impiegati per confermare la diagnosi radiologica e possono essere impiegati per lo screening di massa. Si usano test di emagglutinazione indiretta con antigeni eterologi (di \"E.granulosus\"), che sono pertanto poco specifici, e test di immunofluorescenza.\nSi possono impiegare test sierologici usati anche per la diagnosi dell'echinococcosi cistica: l'immunoelettroforesi (IEP) dimostra la presenza di anticorpi anti-Ag 5 (fenomeno dell'\"arco 5\") nel 60% dei casi.\nL'Enzyme-linked immunosorbent assay (ELISA) con antigeni eterologi (di \"E.granulosus\") e con antigeni omologi sono molto sensibili ma ancora poco specifici. L'ELISA con antigeni ricombinanti e purificati (con Em2+ o con fosfatasi alcalina di \"E. multilocularis\") sono pi\u00f9 specifici. Il Western blot che impiega estratti combinati di \"E.granulosus\" e \"E.multilocularis\" o del solo \"E.multilocularis\" mostra pattern specifici per la diagnosi: pu\u00f2 dare reazioni positive crociate con la neuro-cisticercosi. Le IgE specifiche sono positive solo nel 50% dei pazienti pertanto non sono affidabili per la diagnosi.\nDiagnostica per immagini.\nIn almeno la met\u00e0 dei casi \u00e8 possibile riscontrare zone calcifiche centrali, iperecogene con cono d'ombra posteriore ed \u00e8 molto comune anche la dilatazione delle vie biliari intra-epatiche con le tipiche immagini \"a canna di fucile\". L'ecografia permette di valutare il coinvolgimento del legamento epato-duodenale e della via biliare principale, la presenza di segni di ipertensione portale, di trombosi dei vasi portali (cavernoma), il coinvolgimento delle vene sovraepatiche, della vena cava inferiore (con trombi \"parassitari\" che possono raggiungere l'atrio destro), della milza (con lesioni simili a quelle epatiche) o dei linfonodi retroperitoneali, o ancora le complicanze suppurative (colangiti, ascessi epatici, colecistiti). L'ecografia consente un agevole monitoraggio ed \u00e8 lo strumento ideale per lo screening di massa nelle popolazioni endemiche e per la diagnosi nei Paesi poveri.\nPrognosi.\nPu\u00f2 essere una malattia molto invalidante e pu\u00f2 richiedere un monitoraggio per tutta la vita del paziente. La parassitosi si comporta come una neoplasia a bassa malignit\u00e0 e a lenta crescita: nei casi non trattati la mortalit\u00e0 \u00e8 superiore al 90% e la sopravvivenza media a 5 anni \u00e8 del 40%. La prognosi della malattia epatica \u00e8 eccellente quando \u00e8 possibile resecare completamente la lesione, pertanto la diagnosi precoce \u00e8 fondamentale, tanto quanto la stadiazione precisa della malattia. I progressi terapeutici hanno portato la sopravvivenza a 5 anni all'80%.\nLe complicanze mortali pi\u00f9 importanti sono quelle settiche (colangite, sepsi), la cirrosi biliare secondaria, i sanguinamenti digestivi da ipertensione portale, la sindrome di Budd-Chiari (trombosi delle vene sovraepatiche), le conseguenze provocate dalle localizzazioni a distanza dell'echinococcosi (cuore, polmone, cervello).\nTerapia.\nChirurgica.\nLa terapia \u00e8 principalmente chirurgica e consiste nella rimozione delle masse parassitarie, con resezioni di ampiezza variabile, dall'epatectomia parziale all'asportazione epatica totale seguita dal trapianto di fegato; in alcuni casi molto avanzati le masse non sono resecabili. Il trapianto di fegato \u00e8 indicato nei casi di grave insufficienza epatica, ma \u00e8 associato a un alto rischio di recidiva, a partenza da residui parassitari non evidenziati durante l'intervento chirurgico.\nMedica.\nLa terapia con benzimidazolici (albendazolo e mebendazolo) pu\u00f2 portare alla riduzione delle dimensioni delle masse, alla modificazioni nella loro morfologia, al miglioramento delle condizioni cliniche, anche dopo interventi di chirurgia palliativa, e in alcuni casi alla guarigione, quindi \u00e8 buona norma far seguire all'intervento di resezione totale un periodo di almeno due anni di chemioterapia antiparassitaria: nei casi di intervento chirurgico non risolutivo la terapia pu\u00f2 essere protratta per anni (anche per tutta la vita, nei casi inoperabili)."}
{"id": "388929", "revid": "124690588", "url": "https://it.wikipedia.org/wiki?curid=388929", "title": "Campionato europeo di calcio 1988", "text": "Il Campionato europeo di calcio UEFA 1988 (in tedesco: 1988 UEFA-Fu\u00dfball-Europameisterschaft), noto anche come UEFA EURO 1988 o Germania Ovest 1988, fu l'ottava edizione dell'omonimo torneo, organizzato dall'Union of European Football Associations (UEFA).\nFu confermata la formula inaugurata nel 1984.\nQualificazioni.\nLa fase eliminatoria vide la partecipazione di 32 squadre, suddivise in 7 raggruppamenti: si sarebbero qualificate le vincitrici di ogni girone. A destare sorpresa furono le esclusioni della che, da campione in carica, fu superata dall'Unione Sovietica nel proprio gruppo eliminatorio e del , che aveva ben figurato ai Mondiali messicani e che fin\u00ec terzo nel suo raggruppamento di qualificazione, dietro e .\nSquadre partecipanti.\nNota bene: \"nella sezione \"partecipazioni precedenti al torneo\" le date in grassetto indicano che la nazione ha vinto quella edizione del torneo, mentre le date in corsivo indicano l'edizione ospitata da una determinata squadra.\"\nConvocazioni.\nPer la fase finale, le rose potevano essere composte da un massimo di 20 calciatori: il termine ultimo per le convocazioni fu il 16 maggio 1988.\nAvvenimenti.\nL'Italia, che dopo la fallimentare spedizione al era stata affidata a Vicini, era forse la squadra che destava maggiori curiosit\u00e0: l'alta componente giovanile della rosa, con il commissario tecnico che promosse gran parte degli elementi gi\u00e0 allenati nell'Under-21, era vista allo stesso tempo sia come un punto di forza sia di debolezza, considerata l'inesperienza e la scarsa maturit\u00e0 del gruppo a livello internazionale. Ci fu attenzione mediatica anche per i Paesi Bassi, confortati dal recente successo del in Coppa dei Campioni: vari elementi della squadra di Eindhoven furono scelti per la fase finale, in aggiunta a Marco van Basten e Ruud Gullit i quali avevano da par loro vinto il titolo italiano con il .\nFurono gli azzurri a inaugurare il torneo, pareggiando 1-1 contro i tradizionali rivali della Germania Ovest. Mentre Spagna e Danimarca, tra le protagoniste della precedente edizione, non confermarono le aspettative nel girone B gli \"Oranje\" si ersero a primattori, grazie anche al 3-1 sull'Inghilterra in cui van Basten segn\u00f2 per tre volte.\nI gruppi terminarono con la sorprendente esclusione dell'Inghilterra, uscita dalla competizione senza aver ottenuto nemmeno un punto e dopo aver subito una bruciante sconfitta ad opera dei rivali irlandesi nella partita d'esordio. Alle semifinali ebbero accesso l'Italia, i padroni di casa, gli stessi olandesi e l'Unione Sovietica. I tedeschi vennero battuti in rimonta dall'undici di Michels, mentre i sovietici sconfissero gli azzurri, confermandosi una loro \u00abbestia nera\u00bb. La finale fu quindi una rivincita, essendosi olandesi e sovietici gi\u00e0 affrontati all'esordio del girone B, ma stavolta l'esito dell'atto conclusivo fu differente, con la vittoria per 2-0 dei Paesi Bassi: rimane celebre il gol del raddoppio, siglato da van Basten con un tiro al volo quasi dalla linea di fondo.\nPremi.\nMigliori 11.\nFormazione dei migliori 11 giocatori del torneo, selezionata dalla UEFA:\nLa squadra vincitrice.\nLa squadra olandese campione d'Europa 1988."}
{"id": "388930", "revid": "827882", "url": "https://it.wikipedia.org/wiki?curid=388930", "title": "Cronologia degli enti dell'Esercito Confederato nel 1861", "text": "Esercito Confederato, Cronologia degli Enti, Anno 1861\n\"Gli Enti sono ordinati secondo il mese di prima costituzione.\"\nFebbraio 1861.\nDipartimento della Louisiana.\nNoto anche come Armata della Louisiana\nAprile 1861.\nDipartimento di Alexandria.\nnoto anche come Fronte di Alexandria e Dipartimento del Potomac\nDipartimento di Fredericksburg.\nNoto anche come Fronte del Potomac.\nMaggio 1861.\nDipartimento della Penisola.\nNoto anche come Fronte di Hampton, Distretto di Yorktown ed Armata della Penisola.\nGiugno 1861.\nArmata del Nordovest.\nNota anche come Armata Nordoccidentale.\nLuglio 1861.\nDipartimento N. 2.\nNoto anche come Dipartimento Occidentale.\ndella Florida ad ovest dei fiumi Chattahoochee e Apalachicola.\nDistretto Superiore dell'Arkansas.\nNota: sottosezione del Dipartimento N. 2\nAgosto 1861.\nArmata del Kanawha.\nDicembre 1861 \u2013 Mesi di carente esecuzione degli ordini e il palleggiamento delle responsabilit\u00e0 delle sconfitte con il Comandante Superiore dell'Area, generale Robert Edward Lee (19 gennaio 1807 \u2013 12 ottobre 1870), portano allo scioglimento di questo Comando ed al trasferimento di Floyd all'Armata Centrale del Kentucky.\nDipartimento della Florida Centrale e Orientale.\nNoto anche come Dipartimento della Florida.\nSettembre 1861.\nDistretto dell'Alabama (Dipartimento dell'Alabama e Florida Occidentale).\nSottosezione del Dipartimento dell'Alabama e Florida Occidentale.\nDivisione Centrale del Kentucky.\nSottosezione del Dipartimento N. 2.\nPrima Divisione, Dipartimento N. 2.\nSottosezione del Dipartimento N. 2.\nOttobre 1861.\nDistretto militare di Galveston.\nSottosezione del Dipartimento del Texas.\nDistretto di Aquia.\nSottosezione del Dipartimento della Virginia Settentrionale.\nDistretto del Potomac.\nSottosezione del Dipartimento della Virginia Settentrionale.\nDistretto della Valle.\nSottosezione del Dipartimento della Virginia Settentrionale.\nArmata di Pensacola.\nSottosezione del Dipartimento dell'Alabama e Florida Occidentale.\nArmata Centrale del Kentucky.\nSottosezione del Dipartimento N. 2.\nDicembre 1861.\nDistretto di Albemarle.\nNoto anche come Quarta Brigata, Dipartimento di Norfolk. Sottosezione del Dipartimento di Norfolk."}
{"id": "388931", "revid": "1005847", "url": "https://it.wikipedia.org/wiki?curid=388931", "title": "Elezioni presidenziali in Cile del 1952", "text": "Le elezioni presidenziali in Cile del 1952 si tennero il 4 settembre. Esse videro la vittoria di Carlos Ib\u00e1\u00f1ez del Campo del Partito Socialista Popolare, che divenne Presidente.\nQuadro politico.\nPartito Radicale del Cile.\nIl Partito Radicale del Cile assieme a gruppi di tendenza social-cristiana appoggiarono la candidatura di Pedro Enrique Alfonso. Auspicano la vittoria per la continuazione del governo dei radicali di centrosinistra.\nPartito Socialista del Cile.\nIl Partito Socialista del Cile appoggia la candidatura del senatore Salvador Allende che si present\u00f2 per la prima volta alla Presidenza della Repubblica. Il Partito Comunista del Cile diede il proprio appoggio ma la maggior parte dei socialisti decise di appoggiare il candidato indipendente Carlos Ib\u00e1\u00f1ez del Campo.\nPartito Socialista Popolare.\nIl Partito Socialista Popolare, insieme al Partito Agrario Laburista, decisero di appoggiare la candidatura di Carlos Ib\u00e1\u00f1ez del Campo ex Presidente durante gli anni venti e candidato di tendenza populista. Nel periodo post presidenziale occup\u00f2 la carica di senatore indipendente per Santiago Oriente.\nPartito Liberale.\nArturo Matte \u00e8 candidato del Partito Liberale, incarnante l'anima liberale e liberal-conservatore della vita politica cilena.\nCampagna.\nInizialmente la campagna elettorale part\u00ec con la polarizzazione tra le candidature di Alfonso e Matte rispettivamente rappresentante il radicalismo e la destra del Cile. Obiettivo del socialista Allende \u00e8 strappare voti al gen. Ib\u00e1\u00f1ez che potrebbero confluire nella sua candidatura. La forza del generale stava nella sua presidenza quando il paese conobbe un forte sviluppo e da una strenua lotta alla corruzione che port\u00f2 ad un miglioramento della vita politica del Cile. Forte di questa esperienza il generale risult\u00f2 successivamente favorito alla competizione elettorale."}
{"id": "388932", "revid": "287204", "url": "https://it.wikipedia.org/wiki?curid=388932", "title": "Creuza", "text": ""}
{"id": "388933", "revid": "729019", "url": "https://it.wikipedia.org/wiki?curid=388933", "title": "Echinococcosi policistica", "text": "Lechinococcosi (o idatidosi) policistica \u00e8 un tipo di echinococcosi, quindi un'antropo-zoonosi parassitaria, causata dalla forma larvale di due specie di Echinococcus: \"Echinococcus vogeli\" ed \"Echinococcus oligarthrus\". Viene detta anche echinococcosi neotropicale.\nEziologia.\n\"Echinococcus vogeli\" e \"Echinococcus oligarthrus\" sono cestodi, ossia piccole tenie: il primo \u00e8 lungo dai 4 ai 5 mm, il secondo dai 2 ai 3. Sono costituiti dallo scolice, con ventose e rostello di uncini, dal collo e da una quantit\u00e0 di proglottidi; dalle proglottidi gravide si liberano le uova. Essendo ermafroditi, ogni proglottide \u00e8 dotata di un apparato genitale maschile e di uno femminile, tale da autofecondarsi. Le uova, del diametro di 30-40 \u00b5m, contengono ciascuna un embrione esacanto (oncosfera), e vengono eliminate con le feci dell'animale infestato.\nEpidemiologia.\nLa malattia \u00e8 presente esclusivamente nelle aree silvestri dell'America Latina, soprattutto in Amazzonia. L\"Echinococcus vogeli\" ha un ciclo principalmente selvatico e include cani selvatici e domestici come ospiti definitivi, assieme a roditori sudamericani detti \"paca\" come ospiti intermedi della forma larvale. Gli ospiti definitivi dell\"Echinococcus oligarthrus\" sono i felini selvatici (coguari, giaguari, ocelot).\nPatogenesi e anatomia patologica.\nLe larve di \"E.vogeli\" formano strutture policistiche, ripiene di liquido, che tendono a organizzarsi in conglomerati multiconcamerati e a invadere i tessuti, principalmente il fegato, ma anche altri organi addominali e toracici. Dalla vescicola primitiva si sviluppano altre vescicole, che proliferano al di fuori della membrana esterna, alla quale restano adese. La proliferazione esogena delle vescicole \u00e8 una caratteristica unica dell'echinococcosi policistica. Successivamente, dalla membrana germinativa all'interno delle vescicole si ha una proliferazione esogena di cisti figlie, dalle quali si formano le capsule proligere che contengono i protoscolici.\nNuovi studi hanno rivisto la natura policistica delle lesioni causate da \"E.oligarthrus\", che paiono essere invece unicistiche e crescere in modo concentrico.\nClinica.\nLa malattia clinicamente si presenta come una massa dolente in ipocondrio, associata a ittero, epatomegalia, astenia, calo ponderale: possono aversi complicanze suppurative (ascessi epatici, colangiti), ipertensione portale o fistolizzazioni in organi vicini. In una recente revisione dei casi in letteratura \u00e8 stata proposta una classificazione clinica di queste forme.\nDi queste forme in letteratura sono riportati solo tre casi: una di interessamento cardiaco e due di interessamento oculare. Un caso di questi ultimi si presentava come una massa cistica ovoidale, monolaterale, retro-bulbare, di 2cm circa di diametro. La cisti era localizzata nella porzione postero-temporale dell'orbita sinistra di un bimbo proveniente dal Suriname: era esordita con una congiuntivite ed era evoluta con comparsa di esoftalmo, chemosi, ptosi palpebrale e calo del visus.\nDiagnosi.\nLa diagnosi definitiva \u00e8 anatomo-patologica e parassitologica: l\"E.vogeli\" si riconosce per la caratteristica forma e le dimensioni degli uncini dei protoscolici. La tomografia computerizzata delle forme epatiche mostra la presenza di una massa policistica con calcificazioni interne. In letteratura non sono pubblicati lavori su reperti ecografici di echinococcosi policistica, ma non c'\u00e8 motivo di pensare che l'ecografia non si possa impiegare con successo nella diagnosi della malattia.\nPrognosi.\nL'evoluzione della malattia \u00e8 per lo pi\u00f9 benigna, a volte spontanea. Le forme da \"E.vogeli\" tipo II hanno la pi\u00f9 alta mortalit\u00e0, per insufficienza epatica.\nTerapia.\nLa terapia \u00e8 chirurgica: nei casi inoperabili si possono impiegare i farmaci benzimidazolici (mebendazolo e albendazolo), tuttavia con scarsi risultati."}
{"id": "388934", "revid": "1005847", "url": "https://it.wikipedia.org/wiki?curid=388934", "title": "Elezioni presidenziali in Cile del 1946", "text": "Le elezioni presidenziali in Cile del 1946 si tennero il 4 settembre. Esse videro la vittoria di Gabriel Gonz\u00e1lez Videla del Partito Radicale del Cile, che divenne Presidente.\nQuadro politico.\nLe elezioni si tennero dopo la morte improvvisa del Presidente della Repubblica Juan Antonio R\u00edos Morales nel giugno 1946. A ricevere il maggior numero di voti fu il candidato radicale Gabriel Gonz\u00e1lez Videla ma, visto che non ottenne il 50 % dei voti, la sua nomina fu ratificata dal Congresso nazionale cileno il 24 ottobre.\nPartito Liberale.\nIl Partito Liberale prese parte all'alleanza con i conservatori ma a causa dei contrasti con il suo alleato riguardo alla scelta del candidato presidente, i liberali abbandonarono la coalizione per candidare alla presidenza Fernando Alessandri Rodr\u00edguez in seguito la convention tenutasi nella destra.\nPartito Radicale del Cile.\nIl Partito Radicale del Cile era membro dell'Alleanza Democratica, coalizione di sinistra che aveva vinto le elezioni del 1942. La componente conservatrice aveva dato vita al Partito Radicale Democratico, collocato nel centrodestra, appoggiando la candidatura del Partito Liberale.\nIl resto del Partito Radicale appoggi\u00f2 la candidatura di Gabriel Gonz\u00e1lez Videla; questi fu sostenuto anche dai comunisti, dopo la rinuncia di Eli\u00e1s Lafertte.\nPartito Conservatore.\nIl Partito Conservatore inizialmente era in coalizione con i liberali ma a causa dei contrasti riguardo alla scelta del candidato nella convention della destra, la coalizione si sciolse e venne candidato Eduardo Cruz-Croke. Cruz venne appoggiato da altri gruppi conservatori e dal Partito Agrario Laburista.\nPartito Socialista del Cile.\nIl Partito Socialista del Cile appoggi\u00f2 la candidatura del sindacalista di Bernardo Ib\u00e1\u00f1ez."}
{"id": "388937", "revid": "60395", "url": "https://it.wikipedia.org/wiki?curid=388937", "title": "Porcino nero", "text": ""}
{"id": "388938", "revid": "124241686", "url": "https://it.wikipedia.org/wiki?curid=388938", "title": "Luigi De Agostini", "text": "Biografia.\nHa un figlio, Michele, anche lui difensore e una figlia di nome Sofia. \nCaratteristiche tecniche.\nGiocatore molto duttile \u2013 nel corso della sua carriera indoss\u00f2 tutti i numeri di maglia dal 2 all'11 \u2013, agiva prevalentemente sulla fascia sinistra, come terzino o esterno di centrocampo, ma sapeva disimpegnarsi anche come mezzala. Dotato tecnicamente e apprezzato per la sua professionalit\u00e0, era un ottimo esecutore di rigori e punizioni, caratteristica che, unitamente a un buon tiro da lontano, gli permise di trovare spesso la via del gol: con 33 reti in Serie A, \u00e8 nel novero dei pi\u00f9 prolifici difensori del massimo campionato italiano.\nCarriera.\nGiocatore.\nClub.\nDebutta in Serie A con la maglia dell' il 23 marzo 1980, in Udinese- (0-0). In seguito passa al , poi al e, nel 1987, alla per 5,5 miliardi di lire, dove milita fino al 1992. Nella stagione 1989-1990, in cui offre un rendimento particolarmente alto, vince una Coppa UEFA, realizzando anche un gol nella finale contro la Fiorentina, e una Coppa Italia. Sempre contro la Fiorentina,nella stagione 1990-1991, \u00e8 lui a battere il famoso calcio di rigore che Roberto Baggio si rifiuta di calciare, sbagliandolo.\nSi trasferisce quindi all', per 2 miliardi di lire, e nel 1993 alla dove rimane per due annate prima di chiudere, all'et\u00e0 di trentaquattro anni, la carriera agonistica. Nella massima divisione italiana conta 378 partite e 33 gol.\nNazionale.\nConvocato dal commissario tecnico Azeglio Vicini, esordisce in nazionale il 28 maggio 1987, a 26 anni, entrando nel secondo tempo della partita amichevole contro la (0-0) disputata ad Oslo.\nSuccessivamente partecipa al , competizione conclusa in semifinale, dov'\u00e8 autore di un gol contro la , e al , manifestazione che l'Italia conclude al terzo posto; in quest'ultima occasione si afferma come titolare dopo alcune buone prestazioni da subentrato. Conclude la sua militanza in azzurro con 36 presenze e 4 reti, disputando l'ultima gara il 25 settembre 1991, contro la .\nNel 1988 milita anche nella nazionale olimpica, prendendo parte ai Giochi di , in cui l'Italia \u00e8 eliminata in semifinale dall' e perde contro la la finale per il terzo posto.\nDirigente.\nNel 2007 \u00e8 stato assunto come team manager dell', lasciando poi l'incarico dopo sei mesi. Nel 2009 comincia a dedicarsi all'organizzazione di campi e scuole calcio per ragazzi, diventando il responsabile tecnico per i \"camp\" del organizzati in Italia.\nInizia ad allenare la sezione \"piccoli amici\" nel Tricesimo Calcio."}
{"id": "388939", "revid": "78273", "url": "https://it.wikipedia.org/wiki?curid=388939", "title": "Ebidta", "text": ""}
{"id": "388940", "revid": "339392", "url": "https://it.wikipedia.org/wiki?curid=388940", "title": "Deutsche Telekom (ciclismo)", "text": ""}
{"id": "388941", "revid": "339392", "url": "https://it.wikipedia.org/wiki?curid=388941", "title": "T-Mobile (ciclismo)", "text": ""}
{"id": "388945", "revid": "599013", "url": "https://it.wikipedia.org/wiki?curid=388945", "title": "Andreas Kl\u00f6den", "text": "Carriera.\n1998-2006: gli anni alla Telekom.\nCorridore professionista dal 1998, corse con la Deutsche Telekom, rinominata T-Mobile nel 2004, fino al 2006. Si distinse subito come il futuro successore di Ullrich vincendo nel 2000 la Parigi-Nizza davanti al francese Laurent Brochard e alla Vuelta al Pa\u00eds Vasco davanti a Danilo Di Luca e Laurent Jalabert grazie alle tappe a cronometro. Termin\u00f2 terzo nella gara su strada di , dietro ad Aleksandr Vinokurov e a Jan Ullrich.\nNel 2001 partecip\u00f2 per la prima volta al Tour de France come gregario dello stesso Ullrich. Termin\u00f2 al ventiseiesimo posto nella generale a 59'53\" da Lance Armstrong. La stagione 2002 fu magra di successi, prese parte soltanto alla Vuelta a Espa\u00f1a, abbandonandola dopo qualche giorno a causa di una caduta. Nella stagione 2003 arriv\u00f2 secondo dietro Jens Voigt nella cronometro del Crit\u00e9rium International, terminando quarto nella classifica generale. Una caduta non gli permise di concludere il Tour de France.\nTorn\u00f2 ad essere competitivo nel 2004: attacc\u00f2 alla Freccia Vallone e arriv\u00f2 sesto, poi si mostr\u00f2 in forma sulle salite del Giro di Germania, concludendo al sesto posto davanti al suo leader Ullrich. In giugno divenne campione nazionale su strada. Al Tour de France, mentre Ullrich fu in difficolt\u00e0 sulle prime salite, arriv\u00f2 terzo alla prima tappa di montagna a La Mongie con Francisco Mancebo a 20\" da Ivan Basso e Lance Armstrong. Si dimostr\u00f2 un ciclista completo, arrivando quarto in cima al Plateau de Beille e Villard-de-Lans, terzo a 1'41\" di Lance Armstrong alla cronometro dell'Alpe d'Huez e secondo all'arrivo del Grand Bornand. Chiuse quindi secondo nella generale, a 6'19\" dal vincitore Armstrong.\nL'anno dopo, a causa di un problema fisico, inizi\u00f2 la stagione sottotono. Al Tour de France fu costretto all'abbandono da una caduta quando era undicesimo in generale. Nel 2006 fu invece terzo all'arrivo del Tour, poi secondo in classifica generale per l'esclusione di Floyd Landis: perse dunque la corsa a causa del considerevole vantaggio accumulato da \u00d3scar Pereiro nel corso di due maxi-fughe.\nDal 2007: Astana e RadioShack.\nNel 2007 pass\u00f2 all'Astana; all'inizio di stagione vinse la classifica generale della Tirreno-Adriatico (davanti al suo capitano Vinokourov, terzo) e del Circuit de la Sarthe. Arriv\u00f2 al Tour in buona forma, ma cadde alla quinta tappa, incrinandosi il coccige (osso che si era rotto tre anni prima). Il 24 luglio per\u00f2, la notizia della positivit\u00e0 di Vinokourov all'antidoping indusse l'Astana a ritirare tutta la squadra, lui incluso, al momento quinto in classifica.\nNel 2008 interpret\u00f2 il ruolo di gregario di Alberto Contador, il quale vinse sia Giro d'Italia che Vuelta a Espa\u00f1a. Tra i risultati stagionali la vittoria al Tour de Romandie ed il secondo posto finale al Giro di Svizzera dietro a Roman Kreuziger. Nel 2010 segu\u00ec Johan Bruyneel e Lance Armstrong, rispettivamente ds e capitano all'Astana, nel neonato Team RadioShack; quell'anno partecip\u00f2 al Tour come gregario di Armstrong e di Levi Leipheimer ma cercando anche di fare classifica: giunto tra i primi dieci nella dodicesima tappa, concluse al quattordicesimo posto.\nNel 2011 si aggiudic\u00f2 la quinta tappa della Paris-Nice e, sempre in terra francese, la terza del Crit\u00e9rium International. In aprile fece quindi sue la graduatoria generale della Vuelta al Pa\u00eds Vasco e una tappa al Giro del Trentino.\nAl Tour si presenta in ottima forma e con ambizioni da podio. Si piazza tra i primi nelle due tappe con arrivo su brevi salite, ed \u00e8 5\u00ba nella generale al termine della prima settimana. Ma nel corso della prima tappa pirenaica perde 6 minuti a causa di una caduta e si ritira il giorno seguente a causa dei traumi riportati (emblematico il suo ritiro con i massaggiatori della Radioshack che lo aiutano a scendere dalla bici, il dolore rendeva difficile al ciclista persino compiere questa semplice operazione).\nConclude la stagione prendendo parte alla Vuelta come gregario di Brajkovic.\nIl 2012 lo vede schierato ancora al Tour de France dove le due lunghe cronometro sembrano offrirgli un'ultima opportunit\u00e0 di rivalsa, tuttavia Kloden stenta sulle salite e risulta opaco anche nelle cronometro. Conclude il Tour con un deludente 11\u00ba posto, preceduto in classifica anche dal compagno di squadra Zubeldia (6\u00ba).\nNel 2013 rimane in ombra nella prima parte della stagione, nonostante ci\u00f2 viene convocato al Tour de France in supporto di Andy Schleck. Visto che le ambizioni di classifica della squadra sono sfumate col passare dei giorni, Kl\u00f6den si inserisce nei tentativi di fuga per cercare di conquistare la prima tappa della sua lunga carriera. Nella 19\u00aa tappa del Tour de France fa parte di una fuga di inizialmente 43 corridori, che si \u00e8 poi smembrata col passare delle montagne, conclude al secondo posto la tappa vinta dal portoghese Rui Costa nonostante la presenza in fuga del compagno di squadra Jan Bakelants che ha cercato di supportarlo nel suo intento di tagliare per primo il traguardo di una tappa al Tour de France. Conclude al 30\u00ba posto in classifica generale, il quarto migliore della sua squadra.\nAl termine della stagione, ritrovandosi senza un contratto per il 2014, annuncia il ritiro dall'attivit\u00e0 agonistica."}
{"id": "388950", "revid": "22570", "url": "https://it.wikipedia.org/wiki?curid=388950", "title": "Echinococcosi neotropicale", "text": ""}
{"id": "388951", "revid": "2074539", "url": "https://it.wikipedia.org/wiki?curid=388951", "title": "Dan Black", "text": "Carriera.\nEx leader della band inglese The Servant, collabora anche con i Planet Funk, prestando la voce agli album \"Non Zero Sumness\" e \"The Illogical Consequence\" e partecipando al tour internazionale.\nA fianco della sua band, invece, ha iniziato ad incidere nel 1999, con due mini-album (\"Mathematics\" e \"With the invisible\"), raggiungendo il successo nel 2003 con l'lp \"The Servant\". Nel 2002 d\u00e0 la voce al gruppo dei Planet Funk per diverse canzoni del loro album \"Non Zero Sumness\" tra le quali la canzone \"Who Said\" che otterr\u00e0 un enorme successo.\nIl 29 settembre 2006 esce l'ultimo album dei The Servant prima del loro definitivo scioglimento, \"How to destroy a relationship\", anticipato dal singolo omonimo uscito il 2 luglio 2006. Dal 2008 inizia una carriera da solista pubblicando i primi due singoli \"Alone\" e \"Yours\". Il 13 luglio 2009 pubblica il suo primo album \"UN\", che uscir\u00e0 anche negli USA qualche mese dopo, il 16 febbraio 2010. Sempre nel 2009 torna a collaborare con i Planet Funk per l'album \"Planet Funk (Best of)\" cui prende parte nei singoli \"Lemonade\" e \"Too Much TV\". Il suo singolo \"Wonder\" \u00e8 presente nella colonna sonora del videogioco di \"FIFA 11\".\nIl 23 luglio 2013 \u00e8 uscito \"Hearts\", il primo singolo estratto dal secondo album da solista, con la collaborazione della cantante statunitense Kelis. Il video del singolo, ideato da Chic &amp; Artistic, \u00e8 stato realizzato con la tecnica del time lapse per 24 ore consecutive, sopra un tetto di Parigi, con lo skyline della capitale francese come sfondo."}
{"id": "388952", "revid": "22570", "url": "https://it.wikipedia.org/wiki?curid=388952", "title": "Idatidosi cistica", "text": ""}
{"id": "388955", "revid": "339392", "url": "https://it.wikipedia.org/wiki?curid=388955", "title": "Millimetri", "text": ""}
{"id": "388956", "revid": "22570", "url": "https://it.wikipedia.org/wiki?curid=388956", "title": "Idatidosi alveolare", "text": ""}
{"id": "388957", "revid": "2024225", "url": "https://it.wikipedia.org/wiki?curid=388957", "title": "Nico Di Palo", "text": "Di estrazione hard rock, genere musicale che ha sempre privilegiato, ha in seguito toccato generi diversi. La sua particolare voce \u00e8 dotata di una notevole estensione verso i toni alti. Negli anni settanta .\nIn seguito a un grave incidente stradale avvenuto agli inizi del 1998, \u00e8 passato a suonare la tastiera nella formazione de Il Mito New Trolls e, da novembre 2006 al 2017, ne La Leggenda New Trolls.\nBiografia.\nL'incidente.\nIl 15 gennaio 1998 Di Palo \u00e8 stato protagonista di un grave incidente automobilistico che lo ha portato al coma: mentre stava viaggiando da Genova a Roma, nei pressi di Arezzo la sua auto si \u00e8 imbattuta in un carico di granoturco caduto da un autocarro che aveva perso il controllo nella corsia opposta. Il musicista \u00e8 uscito successivamente dal coma il 28 febbraio e, in seguito al grave trauma cranico, ha riportato danni alla memoria a breve termine e un'emiparesi sinistra che lo debilita fortemente nei movimenti e nel modo di parlare.\nIl ritorno.\nIl suo ritorno sulle scene avviene poco tempo dopo, quando Di Palo si aggrega a Il Mito New Trolls. Non potendo pi\u00f9 suonare la chitarra, diventa il secondo tastierista del gruppo, soluzione che gli permette di tornare ad esibirsi con la sua band in attesa di un eventuale recupero.\nNel 2006 di Palo torna a suonare insieme a Vittorio De Scalzi, con il quale pubblicher\u00e0 il disco \"\" utilizzando il nome New Trolls. In seguito ad una sentenza che vieta l'utilizzo del nome originale della band, tale formazione decider\u00e0 di utilizzare il nome La Leggenda New Trolls."}
{"id": "388958", "revid": "22570", "url": "https://it.wikipedia.org/wiki?curid=388958", "title": "Idatidosi", "text": ""}
{"id": "388959", "revid": "60395", "url": "https://it.wikipedia.org/wiki?curid=388959", "title": "Porcino estivo", "text": ""}
{"id": "388960", "revid": "60395", "url": "https://it.wikipedia.org/wiki?curid=388960", "title": "Ceppatello", "text": ""}
{"id": "388961", "revid": "1005847", "url": "https://it.wikipedia.org/wiki?curid=388961", "title": "Elezioni presidenziali in Cile del 1942", "text": "Le elezioni presidenziali in Cile del 1942 si tennero il 1\u00ba febbraio. Esse videro la vittoria di Juan Antonio R\u00edos Morales del Partito Radicale del Cile, che divenne Presidente."}
{"id": "388962", "revid": "60395", "url": "https://it.wikipedia.org/wiki?curid=388962", "title": "Estatino", "text": ""}
{"id": "388963", "revid": "60395", "url": "https://it.wikipedia.org/wiki?curid=388963", "title": "Fungo bianco", "text": ""}
{"id": "388964", "revid": "60395", "url": "https://it.wikipedia.org/wiki?curid=388964", "title": "Stataiolo", "text": ""}
{"id": "388970", "revid": "38120", "url": "https://it.wikipedia.org/wiki?curid=388970", "title": "Billy Currington", "text": "Attualmente vive a Nashville, nel Tennessee. Ha quattro fratelli e due sorelle. \u00c8 single e non ha figli.\nIl suo album di debutto omonimo \u00e8 uscito nel 2003 ed \u00e8 entrato nella top ten \"Walk a Little Straighter\" e nei 5 migliori con \"I Got a Feelin\"'.\nIl duetto con Shania Twain nel singolo \"Party for Two\" lo ha aiutato a raggiungere il successo anche in Europa.\nNel 2005 \u00e8 uscito il primo singolo del suo secondo album, \"Must Be Doin' Somethin' Right\" che \u00e8 andato subito al #1 nella classifica country."}
{"id": "388977", "revid": "647919", "url": "https://it.wikipedia.org/wiki?curid=388977", "title": "Aeroporto di Sestri Ponente", "text": ""}
{"id": "388980", "revid": "1005847", "url": "https://it.wikipedia.org/wiki?curid=388980", "title": "Partito Radicale del Cile", "text": "Il Partito Radicale del Cile (in spagnolo: \"Partido Radical de Chile\") era un partito politico di orientamento liberal-socialista fondato in Cile nel 1863 e dissoltosi nel 1994. Sin dalla sua fondazione \u00e8 collocabile come principale oppositore al Partito Liberale.\nFece parte del Frente Popular e poi della Unidad Popular e fu affiliato all'Internazionale Socialista.\nNel 1994 \u00e8 confluito, insieme al Partito della Socialdemocrazia Cilena, nel Partito Radicale Social Democratico, il quale, nel 2018, riprender\u00e0 a sua volta la storica denominazione di Partito Radicale.\nFu il partito di tre Presidenti, Pedro Aguirre Cerda, Juan Antonio R\u00edos Morales e Gabriel Gonz\u00e1lez Videla, che governarono ininterrottamente dal 1938 al 1952."}
{"id": "388983", "revid": "287204", "url": "https://it.wikipedia.org/wiki?curid=388983", "title": "Colle del Tourmalet", "text": "Il Colle del Tourmalet (in francese \"Col du Tourmalet\" - 2.115 m s.l.m.) \u00e8 un passo dei Pirenei centrali francesi, situato nella regione dei Midi-Pirenei, nel dipartimento degli Alti Pirenei, ad una trentina di chilometri a sud di Tarbes, famoso per essere frequente sede di passaggio o arrivo del Tour de France. Dominato a nord dal Picco di mezzod\u00ec di Bigorra (2872\u00a0m) e a sud dal \"pic d'Espade\" (2467m), generalmente chiuso tra Dicembre e Giugno, \u00e8 il colle percorribile pi\u00f9 alto e il secondo in altezza tra quelli con strada asfaltata interamente compresi nei Pirenei francesi, dopo il Col du Portet (2.215 m s.l.m.).\nStoria.\nIl colle era gi\u00e0 famoso prima del Tour de France: percorso abitualmente da pastori e pellegrini, fu anche attraversato da Madame de Maintenon (1635-1719), venendo poi modernizzato a met\u00e0 del XIX secolo; la \"strada termale\" fu inaugurata il 30 agosto 1864 con i lavori finanziati da Napoleone III nel 1859.\nCiclismo.\nTour de France.\nIl Col del Tourmalet ha ospitato per la prima volta il Tour de France gi\u00e0 nel 1910, con la prima tappa pirenaica. Da quella data, il Tour \u00e8 passato per il colle molte volte. Ma le tappe finite in cima al Tourmalet sono 3: quella del 1974 vinta da Jean-Pierre Danguillaume, quella del 2010 vinta da Andy Schleck e quella del 2019 vinta da Thibaut Pinot. La tabella seguente elenca i passaggi del Tour ed il ciclista arrivato in testa sul colle (sono segnate con l'asterisco quelle in cui l'arrivo di tappa era posto sul Tourmalet)."}
{"id": "388999", "revid": "125770461", "url": "https://it.wikipedia.org/wiki?curid=388999", "title": "Robin Hood - Principe dei ladri", "text": "Robin Hood - Principe dei ladri (\"Robin Hood: Prince of Thieves\") \u00e8 un film del 1991 diretto da Kevin Reynolds.\nTrama.\nGerusalemme, 1194. Robin di Locksley \u00e8 un giovane nobile inglese reduce della Terza crociata in Terra santa, recluso in una prigione insieme al suo conterraneo amico d'infanzia Peter Dubois e al saraceno Azeem. Durante la prigionia, i tre riescono a fuggire, ma Peter rimane ucciso e in punto di morte supplica Robin di prendersi cura della sorella Marian. Nel frattempo in Inghilterra, Lord Locksley, padre di Robin, viene attaccato ed ucciso nella sua dimora dal perfido e crudele barone George, sceriffo della contea di Nottingham, subito dopo essersi rifiutato di unirsi a lui nella congiura contro Re Riccardo impegnato in Terrasanta.\nQuattro mesi dopo, Robin torna in Inghilterra insieme ad Azeem (che ha giurato di proteggerlo) e, dopo uno scontro con alcuni soldati dello sceriffo comandati da suo cugino Guy di Gisbourne, ritrova il castello di famiglia completamente arso ed il corpo senza vita del padre appeso in una gabbia e divorato dai corvi: il servo pi\u00f9 fedele della famiglia, Duncan, cui sono stati cavati gli occhi da Guy, afferma che il padre \u00e8 stato giustiziato perch\u00e9 sospettato ingiustamente di pratiche sataniche; in realt\u00e0 il corrotto vescovo di Nottingham, pagato dallo sceriffo, ha mentito sulla colpevolezza del nobile. A Nottingham, lo sceriffo viene informato del ritorno di Robin e consulta un'orribile fattucchiera dalle capacit\u00e0 pressoch\u00e8 veggenti, Mortianna, che ne raccomanda la sua esecuzione. Lo sceriffo \u00e8 in combutta con i baroni contrari al regno di Riccardo Cuor di Leone e ottiene il denaro necessario per preparare armi per un colpo di Stato, mettendo molte tasse a suo piacimento ed impoverendo i sudditi di Nottingham e delle altre contee.\nRobin, Azeem e Duncan giungono da Marian Dubois, cugina del Re Riccardo, giurando di proteggerla. La ragazza avverte Robin degli abusi di potere dello sceriffo e del suo desiderio di sovvertire il potere reale, ma all'arrivo dei gendarmi, i tre uomini fuggono al sicuro nella foresta di Sherwood, ritenuta stregata dallo sceriffo. I tre subiscono l'incursione di un gruppo di fuorilegge ribelli nascosti nella foresta al comando di Little John e del giovane Will Scarlett, ai quali loro si uniscono, vivendo da quel momento nel bosco senza pagare un dazio, poich\u00e9 il figlio di John aveva gi\u00e0 conosciuto Robin sul vallo di Adriano. Un giorno Robin si infiltra nella chiesa cittadina dopo la messa per cercare l'appoggio del vescovo, ma scopre che egli \u00e8 corrotto; ha uno scontro con lo sceriffo (che sfregia in volto) e ruba il suo cavallo. Lo sceriffo George, avido e bramoso all'inverosimile, aumenta la tassazione sui cittadini gi\u00e0 esasperati, fa uccidere molti bambini e brucia le loro case, cos\u00ec molti fuggono nella foresta di Sherwood, compresa la moglie di Little John.\nRobin diviene il leader dei fuorilegge e li riorganizza come un vero gruppo di resistenza, iniziando numerosi furti tra la nobilt\u00e0, i commercianti e gli esattori delle tasse, per poi donare tutto alla popolazione povera di Nottingham, oltre a costruire un villaggio per tutti nella foresta. In uno degli agguati, conosce il buon Frate Tuck che si unisce a lui e celebra le messe per gli abitanti della foresta, stanco dei comportamenti poco religiosi del vescovo. Lo sceriffo perde l'oro per colpa di Robin ed impone una grossa taglia su di lui, uccidendo il cugino Guy per incompetenza, mentre lady Marian e la sua coraggiosa dama di compagnia Sarah rincontrano Robin nella foresta e lo appoggiano. Frate Tuck, grazie a lady Marian, comincia ad apprezzare il musulmano Azeem, ma Will trama contro Robin. Il giorno dopo, Duncan viene affidato a lady Marian che torna a casa, ma una notte viene rapita e portata via dallo sceriffo, mentre Duncan fugge inseguito a sua insaputa.\nInfatti lo sceriffo, alleatosi con mercenari celti e gli altri baroni sotto consiglio di Mortianna, riesce ad arrivare nel cuore della foresta e, dopo la morte di Duncan, organizza un agguato al villaggio di Sherwood, incendiandolo completamente; in molti muoiono e altri vengono fatti prigionieri e anche Robin pare soccombere. Uno sguardo ai sotterranei del castello di Nottingham mostra come lo sceriffo ha assunto centinaia di fabbri per produrre armi da guerra in segreto, mentre Will Scarlett, detenuto nelle prigioni, si offre volontario per riportare il cadavere di Robin (creduto morto). Lo sceriffo fa uccidere Sarah e dice a Marian che Robin \u00e8 morto, costringendola a sposarlo per togliere la corona a re Riccardo, in cambio della vita di tutta la popolazione e in modo da far impiccare solo i ribelli come regalo di nozze. Will torna nella foresta e scopre che Robin \u00e8 ancora vivo. Will rivela a Robin che l'ha sempre odiato perch\u00e9 loro due sono fratellastri: il padre di Robin, rimasto vedovo, aveva sposato una contadina, ma quando ella fu allontanata da Robin che non voleva dimenticare sua madre, non disse a suo marito di aspettare un figlio, che venne allevato da John. Robin, che non sapeva della gravidanza della matrigna, chiede perdono a Will, il quale finalmente lo perdona e i due si abbracciano fraternamente. Cos\u00ec organizza insieme con lui, Azeem, Little John, Frate Tuck e altri sopravvissuti un piano per liberare i prigionieri, che saranno giustiziati in occasione delle nozze tra lo sceriffo e lady Marian. Superando varie difficolt\u00e0, il piano riesce e Robin raggiunge lo sceriffo, il quale stava per violentare Marian subito dopo le nozze forzate. Anche la popolazione di Nottingham si ribella ed assalta il castello dello sceriffo. Tra Robin e George nasce un duello, nel quale lo sceriffo viene alla fine ucciso, mentre Frate Tuck scaraventa da una finestra il vescovo corrotto e Mortianna, proprio quando sta per colpire Robin alle spalle, viene uccisa da Azeem, che mantiene cos\u00ec la promessa fatta al giovane di proteggerlo.\nRobin e Marian si sposano e durante il rito giunge re Riccardo Cuor di Leone di ritorno dalla guerra, che ringrazia Robin dei servigi resi all'Inghilterra e gli da la sua benedizione reale.\nEdizioni home video.\nVHS.\nL'edizione in videocassetta usc\u00ec nell'ottobre del 1992, edita dalla RCS.\nDVD.\nLa prima versione DVD usc\u00ec nel 2002 essa presenta il film nella sua originale versione cinematografica con il doppiaggio originale.\nLa seconda versione in DVD \u00e8 stata presentata nel 2004, con 12 minuti di scene aggiunte. L'edizione italiana \u00e8 stata ridoppiata con voci diverse. Tale edizione \u00e8 stata successivamente editata in Blu-Ray nel 2011.\nProduzione.\nLe principali riprese si svolsero tra il 6 settembre e il 22 dicembre del 1990 in particolar modo presso la fortificazione medievale di Carcassonne, situata nel dipartimento dell'Aude, nella regione francese dell'Occitania, utilizzata come location per rappresentare la cittadella inglese di Nottingham. Il resto delle location esterne, tutte girate nel Regno Unito, sono state: il castello di Wardour nel Wiltshire, per la dimora della famiglia Locksley; la Hulne Priory della piccola cittadina Alnwick, nella contea del Northumberland, per il maniero della famiglia Dubois. Per quanto riguarda le scene ambientate nella Foresta di Sherwood, esse si sono svolte in varie localit\u00e0, tra cui: il sito biologico dei Faggi di Burnham, situato ad ovest di Farnham Common nel villaggio di Burnham, nel Buckinghamshire per l'accampamento dei fuorilegge; le cascate di Aysgarth nella contea del North Yorkshire per la scena di combattimento tra Robin e Little John; la cascata Hardraw Force, nella piccola frazione di Hardraw nelle Yorkshire Dales, per la scena in cui Marian vede Robin fare il bagno.\nInoltre, nei pressi del Sicomoro Gap Tree lungo il Vallo di Adriano, vennero girate le scene in cui Robin affront\u00f2 gli uomini di Guy di Gisbourne. Come luogo di riprese per il ritorno di Robin in Inghilterra dalle Crociate, vennero scelte le Seven Sisters, le scogliere di gesso facenti parte del South Downs tra le citt\u00e0 di Seaford e Eastbourne nell'East Sussex. Le scene interne sono state completate presso gli Shepperton Studios, situati a Shepperton nella contea del Surrey. La pellicola, venne distribuita nelle sale cinematografiche statunitensi, a partire dal 14 giugno 1991.\nAccoglienza e critica.\nIl film ha ricevuto un'accoglienza critica discordante. Su \"Rotten Tomatoes\" ha la percentuale di gradimento del 50%.\nRoger Ebert ha apprezzato la performance di Alan Rickman e di Morgan Freeman, ma ha deriso il resto del film, dando il voto di 2 stelle su 4 e scrivendo: \"\"Robin Hood - Principe dei ladri\" \u00e8 una versione torbida, violenta e deprimente della storia classica. La cosa pi\u00f9 triste di questo film \u00e8 che i bambini andranno a vederlo aspettandosi una bella esperienza.\"\nPur avendo studiato l'accento britannico, diversi critici bocciarono la performance di Kevin Costner per avere mantenuto il suo accento americano e l'attore vinse un Razzie Award al peggior attore protagonista, mentre Christian Slater ottenne una candidatura come peggior attore non protagonista, perdendolo a favore di Dan Aykroyd ne \"Nient'altro che guai\".\nIl film cost\u00f2 allora oltre 50 milioni di dollari. In totale la pellicola incass\u00f2 oltre 165 milioni negli Usa e globalmente 390.500.000 dollari, divenendo uno dei maggiori incassi del 1991. Nel 1991 furono realizzati due videogiochi per Nintendo Entertainment System e Game Boy ispirati alla trama del film.\nAlla prima visione TV, su Canale 5, il 4 ottobre 1993 alle 20:40 la pellicola registr\u00f2 un ascolto medio di 12.991.000 telespettatori, diventando uno dei film pi\u00f9 seguiti su una rete televisiva.\nColonna sonora.\nLa colonna sonora del film \u00e8 firmata da Michael Kamen.\nLa sigla di coda \u00e8 \"(Everything I Do) I Do It for You\" di Bryan Adams.\nL'overture dei titoli di testa fu usata dai Walt Disney Studios Home Entertainment nelle introduzioni per trailer su DVD e Blu-ray.\nRiferimenti in altri film.\nBuona parte del film \u00e8 parodiata in \"Robin Hood - Un uomo in calzamaglia\" (1993) di Mel Brooks."}
{"id": "389008", "revid": "86599", "url": "https://it.wikipedia.org/wiki?curid=389008", "title": "Cratere Censorino", "text": "Censorino, o Censorinus secondo la denominazione ufficiale, \u00e8 un cratere lunare di 4,1 km situato nella parte sud-orientale della faccia visibile della Luna su di un'altura a sud-est del Mare Tranquillitatis. A nord-est si trova il cratere Maskelyne.\nQuesto cratere \u00e8 caratterizzato da un'area di materiale di elevata albedo che ne circonda il bordo, rendendolo assai cospicuo quando il Sole lo illumina con un angolo elevato, facendone uno degli oggetti pi\u00f9 brillanti visibili da Terra sulla superficie della Luna. Aree pi\u00f9 chiare si estendono radialmente e contrastano con il mare circostante, ma per la loro asimmetria non formano una vera e propria raggiera.\nCensorino ha un margine affilato ed elevato, ed un interno simmetrico ed a forma di tazza. Fotografie ravvicinate, scattate dal Lunar Orbiter 1, di questo cratere, mostrano numerosi grossi blocchi di roccia sulle pendici esterne del bordo, mentre la superficie circostante \u00e8 cosparsa dai detriti scagliati dall'impatto.\nIl cratere \u00e8 dedicato al grammatico latino Censorino.\nCrateri correlati.\nAlcuni crateri minori situati in prossimit\u00e0 di Censorinus sono convenzionalmente identificati, sulle mappe lunari, attraverso una lettera associata al nome.\nIl cratere \"Censorinus F\"\" \u00e8 stato ridenominato dall'Unione Astronomica Internazionale Leakey nel 1976."}
{"id": "389016", "revid": "1543377", "url": "https://it.wikipedia.org/wiki?curid=389016", "title": "OpenSUSE", "text": "openSUSE \u00e8 un sistema operativo GNU/Linux sviluppato dalla comunit\u00e0 del \"Progetto openSUSE\" e sponsorizzato da Novell. Novell, dopo l'acquisizione di SUSE Linux nel gennaio 2004, decise di coinvolgere la comunit\u00e0 nel processo di sviluppo: la versione di 10.0 di SUSE Linux, pubblicata il 6 ottobre 2005, \u00e8 stata la prima a beneficiare del contributo del progetto openSUSE.\nStoria.\nLa distribuzione Linux openSUSE \u00e8 stata originariamente una traduzione tedesca di Slackware Linux. Questa era inizialmente basata in larga misura su Softlanding Linux System, fondata a met\u00e0 del 1992 da Peter MacDonald. SLS era la prima distribuzione a contenere elementi come X e TCP/IP.\nSUSE \u00e8 stata fondata nel tardo 1992 come UNIX Consulting Group che rilasciava regolarmente pacchetti software che includevano SLS e Slackware, inoltre stampava manuali UNIX/Linux. La prima versione CD di SLS/Slackware fu rilasciata nel 1994, sotto il nome di SuSE Linux 1.0. Fu integrata in seguito con la distribuzione Jurix di Florian La Roche, arrivando cos\u00ec al rilascio di SuSE Linux 4.2 nel 1996.\nNel corso del tempo SUSE ha incorporato molti aspetti della distribuzione Red Hat Linux (ad esempio il sistema di pacchetti RPM e /etc/sysconfig). Alla ricerca di una maggiore popolarit\u00e0 nell'ambiente aziendale, SUSE introdusse la versione SUSE Linux Enterprise Server nel 2001 e cambi\u00f2 il nome della societ\u00e0 in SUSE Linux nel settembre 2003 come parte della nuova \"branding strategy\", come annunciato dal marketing VP, Uwe Schmid.\nIl 4 novembre 2003 Novell annunci\u00f2 che avrebbe acquisito SUSE Linux. L'acquisizione fu finalizzata nel mese di gennaio del 2004. J. Philips (coordinatore per la regione Asia-Pacifico di Novell) dichiar\u00f2 che l'azienda non avrebbe modificato nel medio periodo il processo di sviluppo di SUSE Linux. Al raduno annuale del Novell BrainShare nel 2004, tutti i computer usavano SUSE Linux per la prima volta. A questo incontro fu anche annunciato che YaST2, lo strumento proprietario di amministrazione di SUSE, sarebbe stato rilasciato al pubblico sotto licenza GPL.\nIl 4 agosto 2005 il portavoce e direttore delle pubbliche relazioni di Novell, Bruce Lowry, annunci\u00f2 che lo sviluppo della serie \"SUSE Professional\" sarebbe diventato pi\u00f9 aperto e tramite la comunit\u00e0 del progetto openSUSE si sarebbe cercato di raggiungere un pubblico pi\u00f9 ampio di utenti e sviluppatori. In precedenza tutti i lavori di sviluppo erano gestiti internamente. La versione 10.0 \u00e8 stata la prima a beneficiare di un \"beta testing\" pubblico. Come parte integrante del cambiamento, l'accesso al \"YaST Online Update Server\" divenne gratuito per gli utenti SUSE Linux e, seguendo la linea della maggior parte delle distribuzioni open source, venne resa disponibile una versione gratuita liberamente scaricabile che si affianc\u00f2 alla versione destinata alla vendita. Questo cambiamento di filosofia port\u00f2 al rilascio, il 6 ottobre 2005, di SUSE Linux 10.0 come \"OSS\" (completamente open source), \"eval\" (sia con applicazioni open source che applicazioni proprietarie) e \"boxed-set edition\" per la vendita.\nCon il rilascio della versione 10.2 la distinzione tra \"OSS\", \"eval\" e \"boxed-set edition\" venne abbandonata in favore della pi\u00f9 semplice openSUSE e SUSE Linux. openSUSE corrisponde alla precedente edizione \"OSS\", disponibile per il download gratuito o l'acquisto del supporto, mentre SUSE Linux (Desktop o Enterprise Edition) \u00e8 l'edizione destinata alla vendita per coloro che necessitano di un servizio di supporto duraturo nel tempo come, per esempio, aziende ed amministrazioni pubbliche.\nDescrizione.\nNome e logo.\nSUSE \u00e8 un acronimo tedesco per la frase \"Software Und System-Entwicklung\" (\"Sviluppo di Software e di Sistema\").\nL'aggiunta del termine \"open\" sottolinea la natura comunitaria del progetto.\nFin dal 1992 la mascotte di SuSE \u00e8 un camaleonte. L'amministratore delegato di SuSE Linux, Gehard Burtscher, spieg\u00f2 cos\u00ec la scelta: \"Il camaleonte \u00e8 un animale che si adatta all'ambiente circostante, proprio come Linux. \u00c8 sempre focalizzato su quanto lo circonda cos\u00ec come lo siamo noi sull'open source!\". Nel febbraio 2000 venne promosso un concorso online per dargli un nome. Fra le molte proposte pervenute venne scelto \"Geeko\", una contrazione tra i termini \"geek\" e \"gecko\", da quest'ultima parola origina l'errore di alcuni che considerano la mascotte un geco e non un camaleonte.\nRequisiti di sistema.\nI requisiti raccomandati sono:\nCaratteristiche.\nSecondo il sito del progetto gli obiettivi di openSUSE sono:\nOpenSUSE \u00e8 una distribuzione Linux non basata su un ambiente desktop specifico che offre all'utente la possibilit\u00e0 di scegliere al momento dell'installazione tra quattro ambienti desktop supportati ufficialmente: GNOME, KDE, LXDE, Xfce e altri desktop minori. Ogni ambiente desktop viene sottoposto dal rispettivo gruppo di lavoro a revisione e personalizzazione.\nLa distribuzione utilizza pacchetti software in formato rpm e adotta come gestore degli stessi il programma da riga di comando Zypper. In ambiente grafico il programma deputato alla gestione dei pacchetti \u00e8 YaST.\nA partire da openSUSE 11.2, KDE \u00e8 selezionato automaticamente durante l'installazione (lasciando comunque possibilit\u00e0 di scegliere liberamente un altro ambiente desktop), a differenza delle precedenti versioni in cui nessun ambiente desktop era selezionato in modalit\u00e0 predefinita. La principale ragione della proposta, poi accolta, \u00e8 facilitare il nuovo utente durante l'installazione senza porlo di fronte alla scelta di un ambiente desktop da installare. La decisione \u00e8 stata presa dalla comunit\u00e0 tramite votazione su openFATE, il sistema di gestione delle richieste degli utenti. Nell'annuncio della decisione il progetto openSUSE ha sottolineato che continuer\u00e0 a considerare GNOME e KDE come i due ambienti desktop di punta della distribuzione, in particolare GNOME continuer\u00e0 ad essere attivamente supportato, senza nessun impatto sulla qualit\u00e0 finale del prodotto. Ad ulteriore conferma durante l'installazione gli ambienti desktop continueranno ad essere presentati in ordine alfabetico.\nApplicazioni.\nA seconda dell'ambiente desktop scelto in fase di installazione le applicazioni installate variano:\nscegliendo GNOME\nscegliendo KDE\nscegliendo Altro (Desktop XFCE)\nNaturalmente \u00e8 sempre possibile scegliere di utilizzare l'applicazione preferita con l'ambiente desktop preferito.\nAltre applicazioni sono invece comuni a tutte le installazioni o installabili in un secondo tempo direttamente dal supporto di installazione, ecco alcuni esempi:\nUlteriori applicazioni sono disponibili sul supporto di installazione o scaricabili e installabili da internet tramite YaST.\nYaST.\n\u00c8 un programma concettualmente sovrapponibile al Centro di controllo di Windows per quanto riguarda le funzioni di gestione avanzata del sistema operativo. Gestisce prima l'installazione, poi l'amministrazione del sistema. Permette di intervenire sulle partizioni, le impostazioni di sistema, i pacchetti RPM, gli aggiornamenti online, la configurazione delle schede di rete e del firewall, la gestione degli utenti e molto altro ancora.\nL'attenzione dedicata dal progetto openSUSE sia a GNOME che a KDE si pu\u00f2 anche constatare dalla disponibilit\u00e0 di due interfacce grafiche per YaST: una programmata con le librerie GTK+ per meglio adattarsi a GNOME e agli altri ambienti desktop ufficialmente supportati basati sulle librerie GTK+ e l'altra con le librerie Qt per KDE, quest'ultima \u00e8 la versione originariamente disponibile. Oltre a queste sono disponibili anche un'interfaccia semigrafica (Ncurses) e una web.\nOne-Click Install.\n\u00c8 un metodo di installazione dei programmi che, tramite il download di file con estensione ymp, permette l'installazione con un solo clic. La fonte del programma (\"repository\") viene memorizzata cos\u00ec da consentire, una volta avvenuta l'installazione, anche un facile aggiornamento del programma utilizzando YaST. Tramite software.opensuse.org \u00e8 possibile cercare ed installare il pacchetto desiderato.\nopenSUSE Build Service.\n\u00c8 la piattaforma di sviluppo utilizzata dal progetto openSUSE. \u00c8 interamente disponibile sotto licenza GNU General Public License. Consente di creare e distribuire pacchetti software per openSUSE, ma anche per altre distribuzioni Linux, permette di creare pacchetti per differenti architetture hardware, semplifica la gestione delle dipendenze dei pacchetti aggiornandoli automaticamente se necessario e facilita la collaborazione tra gli sviluppatori e il dialogo con gli utenti.\n\"Repository\" e pacchetti.\nI \"repository\" sono degli archivi di pacchetti RPM in cui YaST pu\u00f2 cercare l'applicazione richiesta dall'utente per poi scaricarla ed installarla. I server su cui si trovano i \"repository\" sono accessibili anche tramite una pagina web, ma l'utilizzo di YaST rende tutto pi\u00f9 semplice e veloce. Ogni pacchetto contiene una descrizione del contenuto, rendendo cos\u00ec agevole il riconoscimento del pacchetto desiderato. Anche gli aggiornamenti automatici, naturalmente, utilizzano questi archivi per cercare e proporre all'utente le novit\u00e0 disponibili. Tutti i \"repository\" possono essere aggiunti tramite YaST, ma grazie a \"One-Click Install\" non \u00e8 strettamente necessario perch\u00e9 possono essere aggiunti in automatico.\nopenSUSE fornisce \"repository\" ufficiali che l'utente pu\u00f2 decidere di integrare con altri di terze parti.\n\"Repository\" ufficiali.\nContengono pacchetti sottoposti ad accurati controlli e supportati dal progetto openSUSE:\nSolo per utenti esperti:\n\"Repository\" semi-ufficiali.\nNon sono ufficialmente supportati, ma contengono pacchetti che potrebbero essere utili:\n\"Repository\" aggiuntivi.\nContengono pacchetti esterni al progetto openSUSE, quindi non supportati. Ecco una selezione di quelli disponibili:\nInstallazione.\nopenSUSE \u00e8 liberamente e gratuitamente disponibile per il download, inoltre viene anche proposta la possibilit\u00e0 di acquisto del sistema corredato di documentazione completa e supporto all'installazione per 90 giorni. \u00c8 disponibile per le piattaforme x86, x86-64 e PPC.\nPer il download sono rese disponibili diverse immagini ISO:\ninoltre sono disponibili per integrare le edizioni Live-CD:\nL'intero processo di installazione \u00e8 gestito graficamente da YaST. Sono previsti alcuni passaggi:\nAlla fine dell'installazione il sistema proceder\u00e0 autonomamente al riavvio del computer cui seguir\u00e0 un'automatica configurazione finale dopo la quale l'utente potr\u00e0 accedere al proprio desktop. Con lo strumento SUSE Studio \u00e8 possibile creare la propria distribuzione OpenSUSE.\nVersioni.\nPeriodo di supporto e ciclo di sviluppo.\nIl sistema operativo, fino alla versione 11.1 inclusa, \u00e8 soggetto ad un periodo di supporto della durata di due anni dalla data di rilascio. Il supporto comprende aggiornamenti di sicurezza di tutti i pacchetti software inclusi e correzioni di eventuali bug.\nA partire dalla versione 11.2, concordemente alla scelta di stabilizzare il ciclo di sviluppo delle nuove versioni in circa otto mesi, il periodo di supporto \u00e8 stato modificato in due cicli di sviluppo pi\u00f9 due mesi di sovrapposizione, attestandosi quindi in 18 mesi.\nSUSE Linux 10.0 OSS.\nRilasciata il 6 ottobre 2005, \u00e8 la prima versione che beneficia del supporto del progetto openSUSE. Viene resa disponibile come immagine ISO liberamente scaricabile che differisce dalla versione destinata alla vendita (SUSE Linux 10.0) solo per alcuni pacchetti come Acrobat Reader o Flash Player.\nIl periodo di supporto \u00e8 terminato il 30 novembre 2007.\nSUSE Linux 10.1 OSS.\nIn questa versione viene introdotto Xgl che consente di ottenere effetti desktop avanzati grazie alle OpenGL, questa funzionalit\u00e0 non \u00e8 per\u00f2 abilitata in modo predefinito. Viene inoltre integrato il virtualizzatore Xen 3, AppArmor \u00e8 aggiornato all'ultima versione completa, NetworkManager prende il posto di NetApplet per una pi\u00f9 facile gestione delle connessioni wireless, i driver proprietari NVIDIA non sono pi\u00f9 inclusi sul supporto di installazione, cos\u00ec come i driver Madwifi per schede wireless Atheros, sono comunque disponibili per il download in un secondo tempo.\nIl periodo di supporto \u00e8 terminato il 31 maggio 2008.\nopenSUSE 10.2.\n\u00c8 la prima versione che, dall'avvio del progetto openSUSE, ne prende ufficialmente il nome.\nIl file system predefinito diventa ext3 che prende il posto di ReiserFS. Il supporto ai lettori di memory card diventa predefinito. Tra le personalizzazioni agli ambienti desktop forniti si notano in particolare un nuovo menu sia per GNOME (Slab) che per KDE (Kickoff).\nIl periodo di supporto \u00e8 terminato il 30 novembre 2008.\nopenSUSE 10.3.\nAccanto a KDE 3.5.7 viene introdotta una prima versione di anteprima del nuovo KDE 4 il cui sviluppo non erano ancora completato, le sole applicazioni realmente utilizzabili erano quelle appartenenti al pacchetto Kdegames. Viene introdotto GTK YaST per meglio adattare questo programma con GNOME. Inoltre viene presentato per la prima volta One-Click Install, il modulo YaST per le schede di rete offre una nuova impostazione grafica ed altri moduli fanno il loro ingresso (Community Repositories, yast2-product-creator). Molto lavoro viene anche dedicato al miglioramento dei tempi di caricamento.\nIl periodo di supporto \u00e8 terminato il 31 ottobre 2009.\nopenSUSE 11.0.\nIl programma di installazione basato su YaST \u00e8 stato rinnovato, anche graficamente, con il passaggio alle librerie Qt4. L'installazione beneficia di un nuovo sistema (basato su immagini disco) che permette di velocizzare i tempi di installazione, ulteriormente accorciati dal passaggio ad un pi\u00f9 efficiente sistema di compressione (da bzip2 a LZMA) dei pacchetti RPM. Il tempo di installazione dichiarato \u00e8 inferiore a 20 minuti.\nCon questa versione vengono introdotte le edizioni Live-CD che consentono di provare in anteprima il sistema operativo e poi, con un clic su un'icona del desktop, di avviare il programma di installazione.\nIl periodo di supporto \u00e8 terminato il 15 luglio 2010, termine prorogato rispetto alla preventivata scadenza del 30 giugno 2010.\nopenSUSE 11.1.\nQuesta versione \u00e8 accompagnata da un importante cambio della licenza che rende molto pi\u00f9 facile la redistribuzione.\nIn YaST, come risultato di uno studio di usabilit\u00e0, \u00e8 stato introdotto un nuovo partizionatore in grado di proporre all'utente una soluzione di gestione delle partizioni di solito ottimale, rimane comunque la possibilit\u00e0 di decidere autonomamente l'organizzazione del disco. Per quanto riguarda la gestione dei pacchetti YaST presenta un elenco di programmi suggeriti e uno di raccomandati sulla base di quelli gi\u00e0 installati, facilitando cos\u00ec la scoperta di nuovi software che potrebbero essere utili all'utente. Inoltre l'interfaccia di YaST per GNOME ha subito una revisione estetica con l'obiettivo di arricchirla di informazioni e di adattarla meglio al resto dell'ambiente desktop.\nL'introduzione di Smolt consente all'utente consenziente di inviare in modo del tutto anonimo un profilo completo del proprio hardware in modo da consentire agli sviluppatori di avere un quadro dettagliato. I font proprietari \"agfa-fonts\" sono sostituiti con i \"Liberation fonts\" disponibili sotto licenza GNU GPL, mentre openJDK sostituisce Sun Java.\n\u00c8 completata la transizione da KDE 3.5 a KDE 4 che viene proposto come predefinito quando si sceglie di installare questo ambiente desktop. La versione di KDE 4 inserita \u00e8 la 4.1.3 che include, oltre alle consuete personalizzazioni grafiche come la scelta di utilizzare \"Aya\" come tema per Plasma invece del predefinito \"Oxygen\", molte funzionalit\u00e0 importate dalla successiva serie 4.2. Di questo lavoro di rifinitura beneficia particolarmente il window manager KWin, il pannello di Plasma che presenta l'opzione \"Nascondi automaticamente\" e la gestione energetica con l'ingresso di Powerdevil. KDE viene inoltre dotato di un nuovo gestore degli aggiornamenti basato su PackageKit cos\u00ec come gi\u00e0 presente in GNOME.\nIl periodo di supporto \u00e8 terminato il 31 dicembre 2010. Dal 13 gennaio 2011, con il rilascio dell'ultimo aggiornamento, questa versione non \u00e8 pi\u00f9 supportata da Novell. La comunit\u00e0 openSUSE ha deciso di prolungare il supporto tramite uno specifico programma comunitario denominato \"Evergreen\".\nopenSUSE 11.2.\nLa versione 11.2 \u00e8 caratterizzata da modifiche in molti ambiti oltre che dai consueti aggiornamenti alle applicazioni incluse.\nSono presenti varie versioni del medesimo kernel ottimizzate per differenti ambiti d'utilizzo. Il file system predefinito \u00e8 Ext4 che sostituisce Ext3. \u00c8 stata dedicata particolare attenzione al supporto ai netbook tramite aggiornamento ed aggiunta di nuovi driver.\nYaST \u00e8 accompagnato da una mascotte denominata Yastie, scelta tramite un concorso specifico. \u00c8 stato aggiunto il supporto all'aggiornamento in tempo reale (\"live update\") per facilitare il passaggio da una versione di openSUSE alla successiva. Il gestore delle partizioni pu\u00f2 gestire anche il nuovo file system Btrfs e supporta la crittografazione dell'intero disco, inoltre ha subito alcune modifiche dal punto di vista grafico. Per quanto riguarda l'interfaccia Qt di YaST \u00e8 stata completata la transizione alle librerie Qt4 con l'aggiornamento del centro di controllo che \u00e8 anche stato riorganizzato graficamente. \u00c8 stata inoltre introdotta un'anteprima tecnologica di WebYaST, un'interfaccia web per l'amministrazione remota del computer. \u00c8 stata modificata la gestione del download dei pacchetti in Zypper che inoltre supporta la possibilit\u00e0 di scaricare tutti i pacchetti prima di installarli.\nL'ambiente desktop KDE, invece, beneficia dell'aggiornamento alla versione 4.3.1. Sono incluse le versioni per KDE 4 di importanti applicazioni come Amarok, digiKam, K3b, Konversation e KNetworkManager. Mozilla Firefox \u00e8 maggiormente integrato con KDE come conseguenza della scelta di utilizzarlo come browser web predefinito. Per quanto riguarda le consuete personalizzazioni grafiche \u00e8 stato perseguito l'obiettivo di creare uno stile distintivo ed integrato tra KDE ed openSUSE seguendo l'invito di un importante sviluppatore di KDE. KDE 3 non \u00e8 pi\u00f9 presente sul supporto di installazione (DVD), ma rimane a disposizione tramite openSUSE Build Service ed installabile senza conflitti con KDE 4. Durante l'installazione da DVD KDE \u00e8 l'ambiente desktop pre-selezionato secondo la preferenza espressa dalla comunit\u00e0.\nL'ambiente desktop GNOME, aggiornato alla versione 2.28, \u00e8 caratterizzato graficamente dall'introduzione di un nuovo tema denominato \"Sonar\". A differenza della versione 2.28 rilasciata dal progetto GNOME, openSUSE include ancora Pidgin al posto di Empathy, ritenuto non ancora sufficientemente rifinito per essere incluso come client di messaggistica istantanea predefinito. \u00c8 inclusa inoltre un'anteprima del futuro GNOME 3.0.\nData la grande popolarit\u00e0 dei social network, la comunit\u00e0 ha scelto di includere nuovi programmi specifici per la loro fruizione: Gwibber (un nuovo client per GNOME con supporto per Twitter, Identi.ca, Facebook, Flickr ed altro) e ChoqoK (un client per KDE che supporta Twitter e Identi.ca). Sempre per KDE \u00e8 inoltre stato incluso il supporto a Facebook in Kopete e sono stati aggiunti alcuni plasmoidi specifici.\nLe immagini ISO messe a disposizione possono essere avviate anche da memorie USB facilitando cos\u00ec l'installazione anche su sistemi privi di lettori di dischi ottici come i netbook. I supporti Live-CD includono un maggior numero di lingue, completo supporto per la stampa e The GIMP. Il periodo di supporto ufficiale \u00e8 terminato il 12 maggio 2011. Ulteriore supporto viene offerto tramite il progetto comunitario Evergreen.\nopenSUSE 11.3.\nLa versione 11.3 \u00e8 stata pubblicata il 15 luglio 2010, dopo 8 mesi di sviluppo. Secondo quanto dichiarato dalla comunit\u00e0, le principali novit\u00e0 sono:\nDal punto di vista tecnico la versione 11.3 fornisce aggiornamenti ai pacchetti e nuove funzionalit\u00e0, particolarmente importanti l'introduzione del Kernel Mode Setting (KMS) abilitato in modo predefinito per le schede video ATI, Intel e NVIDIA. Queste ultime utilizzeranno, in modo predefinito, il driver Nouveau. Viene inoltre introdotto Upstart come sostituto opzionale del tradizionale Init e GRUB 2 proposto come anteprima di valutazione, ma non integrato. Tra le nuove applicazioni incluse \u00e8 presente anche il client di un servizio online di backup, sincronizzazione e condivisione di file. Trattandosi di un'applicazione non ancora open source, \u00e8 stata inclusa nei supporti/\"repository\" dedicati al software proprietario.\nIl desktop KDE, aggiornato alla versione SC 4.4.4, oltre ai consueti aggiornamenti presenta un sistema di installazione su richiesta denominato KSuseInstall proposto in particolar modo per i codec audio necessari ad Amarok e per i pacchetti di debug. KUpdateApplet supporta l'aggiornamento a nuove versioni dell'intera distribuzione. Per migliorare l'integrazione grafica tra applicazioni KDE e GTK viene proposto un nuovo tema per queste ultime. Il desktop GNOME, oltre all'aggiornamento alla versione 2.30.1, propone anche un'anteprima della futura versione 3.0. L'aggiornamento di GNOME comporta novit\u00e0 e miglioramenti alle applicazioni fornite. Oltre a questo la comunit\u00e0 openSUSE ha scelto di sostituire Beagle, lo storico indicizzatore di file presente in openSUSE fin dalla prima versione e in SUSE Linux dalla versione 9.3, con Tracker. Inoltre, diversamente da quanto deciso per openSUSE 11.2, Empathy prende il posto del client di messaggistica istantanea Pidgin. La versione GTK di YaST \u00e8 stata oggetto di profonde revisioni per quanto riguarda la gestione del software.\nIl periodo di supporto ufficiale \u00e8 terminato il 20 gennaio 2012.\nopenSUSE 11.4.\nLa versione 11.4, numerazione inusuale rispetto alle precedenti versioni, \u00e8 caratterizzata dai consueti aggiornamenti ai pacchetti sia per quanto riguarda il sistema di base sia dal punto di vista dei numerosi ambienti desktop inclusi. La comunit\u00e0 sottolinea il miglioramento delle prestazioni ottenuto grazie all'adozione del kernel Linux 2.6.37, noto per la maggiore reattivit\u00e0 sui sistemi desktop e per l'aggiunta di nuovi driver wireless \"open\" per i dispositivi Broadcom.\nPer quanto riguarda gli strumenti caratterizzanti il sistema operativo, ZYpp, il gestore dei pacchetti utilizzato tramite l'interfaccia grafica offerta da YaST, \u00e8 corredato da un nuovo \"backend\" basato su MultiCurl. Viene cos\u00ec introdotto il supporto per i trasferimenti zsync e per i download tramite Metalink. Gli sviluppatori dichiarano che questa novit\u00e0 comporta un pi\u00f9 rapido aggiornamento delle fonti di installazione dei pacchetti ed un aumento della velocit\u00e0 di aggiornamento dei pacchetti stessi grazie alla possibilit\u00e0 di scaricare solo le parti modificate, non l'intero pacchetto. Il passaggio a questo nuovo \"backend\" consente anche un migliore supporto ai proxy.\nViene introdotto WebYaST, un nuovo strumento di gestione considerabile come la versione web di YaST. Consente di gestire il sistema localmente o remotamente tramite il browser.\nTra i vari interventi relativi alla sequenza d'avvio, di particolare importanza \u00e8 l'introduzione ed integrazione nel sistema operativo di systemd e di GRUB 2. Non sono ancora utilizzati in modo predefinito, ma l'utente pu\u00f2 scegliere di provarli in attesa di una loro futura adozione predefinita. Dal punto di vista dell'offerta desktop questa versione include, come nei precedenti rilasci, 4 ambienti desktop completamente supportati e rifiniti dai rispettivi gruppi di lavoro della comunit\u00e0:\nCome nelle precedenti versioni il browser predefinito \u00e8 Mozilla Firefox. Nel pacchetto di openSUSE 11.4 rilasciato inizialmente era inclusa la versione 4.0 beta 12, aggiornata appena disponibile la versione finale. La suite d'ufficio non \u00e8 pi\u00f9 OpenOffice.org personalizzato con le modifiche prodotte dal progetto Go-oo. Al suo posto viene introdotto LibreOffice 3.3.1, la comunit\u00e0 dichiara che openSUSE \u00e8 la prima distribuzione maggiore ad includere questa nuova suite.\nIl periodo di supporto ufficiale \u00e8 terminato il 5 novembre 2012.\nopenSUSE 42.1.\nQuesta versione si divide in due sottoversioni: la \"Leap\" (balzo) e la \"Tumbleweed\". Con la \"Leap\" gli utenti novizi ed avanzati possono ottenere la versione GNU/Linux pi\u00f9 usabile ed un sistema operativo maggiormente stabile in virt\u00f9 del ciclo di rilascio regolare di open SUSE. Si ha la possibilit\u00e0 di scegliere l'ambiente desktop, di configurare il sistema e godere al meglio del sistema operativo. Con la versione \"Tumbleweed\", che \u00e9 rolling release, l'utente ha la possibilit\u00e0 di ottenere i pacchetti software pi\u00f9 recenti come, ad es., il kernel, SAMBA, Git ed altre applicazioni desktop e per l'ufficio. \u00c8 chiaro, quindi, che essa \u00e8 per lo pi\u00f9 rivolta agli utenti avanzati (power user), come i contributori di open SUSE e gli sviluppatori di software.\nopenSUSE 42.2.\nQuesta versione sfruttava il codice sorgente di SUSE Linux Enterprise (SLE) Service Pack 2, da sempre sinonimo di affidabilit\u00e0 e stabilit\u00e0. La quantit\u00e0 di pacchetti rispetto alla release precedente era cresciuta del 17%, con ben 1400 nuovi elementi. Uno di questi comprendeva addirittura GNU Health 3.0.4, rivolto ai sistemi informatici ospedalieri e capace di gestire ed analizzare un'enorme quantit\u00e0 di dati riguardanti pazienti ed infrastrutture sanitarie. In questa versione c'erano \"Docker 1.12\", le librerie grafiche \"Qt LTS 5.6\" con ben 800 migliorie rispetto alla release precedente, e poi \"Gtk 3.2\" e \"Gnome Builder\". Nella Leap 42.2 c'era pure il tool \"SNAPPER\", utile per la gestione degli snapshot con filesystem Btrfs. Il supporto per questa versione terminava il 26 gennaio 2018.\nopenSUSE 42.3.\nQuesta edizione \u00e8 stata pubblicata il 26 luglio 2017 e beneficer\u00e0 del supporto fino al 31 gennaio 2019. La terza edizione della serie 42 di Leap ha pi\u00f9 di 10.000 pacchetti e offre agli utilizzatori orientati alla stabilit\u00e0 un rilascio con supporto hardware nuovo o rinnovato. Il rilascio si basa sullo stesso kernel Linux 4.4 con supporto a lungo termine (Long-Term-Support, LTS) contenuto nella precedente versione di Leap. Questo rilascio di openSUSE Leap \u00e8 particolarmente adatto ai server grazie al suo profilo di installazione server e al suo installatore completo in modalit\u00e0 testuale, che include tutte le opzioni di YaST senza un ambiente grafico. Leap 42.3 fornisce ai propri utilizzatori un sistema operativo server affidabile per la distribuzione di servizi IT in ambiente fisico, virtuale o per il cloud. Poich\u00e9 Leap e SLE condividono una base comune, lo sviluppo di pacchetti su Leap per essere usati in produzione su SLE non \u00e8 mai stato pi\u00f9 semplice. Inoltre, gli integratori di sistema possono sviluppare su Leap con la possibilit\u00e0 di vedere il proprio lavoro incorporato in futuri rilasci di SLE.\nLeap 42.3 fornisce gli strumenti, i linguaggi e le librerie per sviluppo e progettazione software sostenibili. Su Leap sono disponibili versioni di Python, Ruby, Perl, Go, Rust, Haskell e PHP adatte a finali\u00e0 professionali.\nGli aggiornamenti del kernel e dello stack grafico consentono l'uso di pi\u00f9 hardware e forniscono stabilit\u00e0 e miglioramenti delle prestazioni.\nopenSUSe 15.0.\nQuesta versione \u00e8 stata pubblicata il 25 maggio 2018 e beneficer\u00e0 del supporto triennale fino a maggio 2021.\nTra le novit\u00e0 di spicco si ha la possibilit\u00e0 di effettuare una pi\u00f9 facile migrazione a SUSE Linux Enterprise (SLE), la versione a pagamento pi\u00f9 confacente ad un ambiente aziendale in cui sono richiesti maggiori standard prestazionali. Leap 15 porta un nuovo partizionatore, integra il software Kopano di Groupware ed \u00e8 passato a Firewalld. Viene distribuito anche da Linode per impostazioni cloud ed infrastrutture su hardware di qualit\u00e0 (high-end) come, ad esempio, i Tuxedo laptops. In cima a tutto questo openSUSE Leap 15 introduce una selezione a ruolo di sistema con server classico oppure con ruolo di server commerciale (transactional) con aggiornamenti e file system di root di sola lettura. Questo porta i benefici di aggiornamenti minuscoli in un pi\u00f9 completo ambito di impiego: dall'Internet delle cose (IoT) e dai dispositivi embedded fino ai ruoli classici di server e desktop. Indipendentemente da ci\u00f2, Leap 15 \u00e8 stato continuamente ottimizzato per scenari d'uso cloud come la virtualizzazione dell'ospite, e nello stesso tempo offre una certa variet\u00e0 di ambienti desktop comprendenti naturalmente anche i blasonati GNOME e KDE e presenta il ritorno delle immagini live per dei semplici \"giri di prova\" della distribuzione. La pagina di download della distribuzione offre immagini .iso di rete complete (net-install) e per chiavetta USB e DVD. Esistono anche edizioni di dischi live per gli ambienti desktop KDE Plasma e GNOME."}
{"id": "389031", "revid": "2074539", "url": "https://it.wikipedia.org/wiki?curid=389031", "title": "Sally Doherty", "text": "Biografia.\nInizia la sua carriera nel 1994 per pubblicare il suo primo album omonimo nel 1996 per la Drag &amp; Drop Elves.\nNel 1998 produce il suo primo album con la band al femminile The Sumacs dal titolo \"Sleepy Memory\"\nCome voce dei Planet Funk nel 2002, ha dato la voce all'album \"Non Zero Sumness\" e partecipato al tour internazionale."}
{"id": "389063", "revid": "2225", "url": "https://it.wikipedia.org/wiki?curid=389063", "title": "Ncaa", "text": ""}
{"id": "389070", "revid": "1632387", "url": "https://it.wikipedia.org/wiki?curid=389070", "title": "Dark Funeral", "text": "I Dark Funeral sono una band black metal svedese, formatasi a Stoccolma nel 1993. Sono una delle band che sono emerse durante la seconda ondata di black metal. Assieme a Marduk e Dissection sono tra le band pi\u00f9 influenti e conosciute della scena black svedese.\nI temi dei loro testi sono tradizionalmente riferiti a satanismo e anti-cristianit\u00e0, dovuti alla pratica del satanismo ispirato ad Anton LaVey da parte di Lord Ahriman ed Emperor Magus Caligula, componenti del gruppo. Nei primi anni i temi dei loro testi si basavano soprattutto sulla descrizione dell'Inferno e di Satana, ma da quando Emperor Magus Caligula \u00e8 entrato nella band i loro testi si incentrano di pi\u00f9 sulla blasfemia e sulla retorica anti-cristiana anche se ci sono delle eccezioni.\nStoria.\nLa band si forma nel 1993 su iniziativa dei chitarristi Lord Ahriman e Blackmoon, i quali reclutarono successivamente Draugen (batteria) e Themgoroth (voce) per completare la formazione. Nel gennaio 1994, i Dark Funeral registrarono il loro primo EP omonimo. Successivamente alla registrazione, Draugen lasci\u00f2 la band e fu sostituito da Equimanthorn. Il 4 maggio 1994 l'EP fu pubblicato e i Dark Funeral tennero il loro primo concerto in un pub norvegese. Nello stesso anno il gruppo firm\u00f2 un contratto con la No Fashion Records e cos\u00ec inizi\u00f2 a lavorare al primo vero album. Nel 1995 fu pubblicato l'album \"The Secrets of the Black Arts\" dalla No Fashion Records dal quale fu poi girato anche un videoclip per l'omonima canzone. Poco dopo Themgoroth abbandon\u00f2 la band, fondando gli Infernal, e fu rimpiazzato da Emperor Magus Caligula.\nIl gruppo ha testi basati quasi unicamente sul satanismo - contenendo di fatto numerose invocazioni rivolte a Satana - o sull'anticristianesimo in generale, sconfinando spesso in temi apocalittici o semplicemente inneggianti alla perversione e alla violenza. Musicalmente la band propone un black metal di stampo tipicamente svedese sulla falsariga dei connazionali Marduk. Nell'album Diabolis Interium, uno degli episodi pi\u00f9 riusciti, si possono notare le forti influenze degli Emperor pi\u00f9 veloci di \"Anthems to the Welkin at Dusk\", soprattutto per l'uso della voce e delle chitarre. In un momento di confronto Ahriman espresse l'opinione che le antiche chiese scandinave, prese d'assalto dai gruppi black metal norvegesi, non erano altro che punti di ritrovo per l'esercizio di riti pagani. Disse a tal proposito che \"Le nuove chiese sono pronte ad essere denigrate, ma le vecchie fanno parte della nostra storia\". Emperor decide di lasciare la band definitivamente in quanto ha deciso di sposarsi e dedicarsi alla famiglia.\nIl 30 giugno 2011 la band annuncia l'entrata del nuovo cantante Nachtgarm, proveniente dalla band Negator, e il ritorno del batterista Dominator. Zornheym a fine luglio entra nel gruppo come bassista in seguito all'uscita pochi mesi prima di B-Force dal gruppo."}
{"id": "389079", "revid": "287204", "url": "https://it.wikipedia.org/wiki?curid=389079", "title": "Karlis Baumanis", "text": ""}
{"id": "389092", "revid": "2912", "url": "https://it.wikipedia.org/wiki?curid=389092", "title": "Baumanu Karlis", "text": ""}
{"id": "389101", "revid": "124086424", "url": "https://it.wikipedia.org/wiki?curid=389101", "title": "Orlandina Basket", "text": "L'Orlandina Basket s.r.l. \u00e8 una societ\u00e0 italiana di pallacanestro di Capo d'Orlando, comune italiano della citt\u00e0 metropolitana di Messina.\nFondata nel 1978, \u00e8 stata tra le squadre pi\u00f9 giovani come data di fondazione della Serie A 2007-08, rappresentando inoltre il comune pi\u00f9 piccolo per numero di abitanti. Esclusa nell'ottobre 2008 dalla Serie A a causa di debiti non saldati, nel 2009 riparte dalla Serie C Dilettanti e ottiene poi due promozioni di fila e due ripescaggi, che la riportano in Serie A. Ad oggi la squadra \u00e8 stata Retrocessa in Serie A2\nStoria.\nGli inizi.\nDopo molti anni di attivit\u00e0 in ambito regionale, nel 1996, dopo una retrocessione in Serie C2 con una sola vittoria su trenta incontri, viene rilevata dall'imprenditore Enzo Sindoni. La \"Fiat Vinci Capo d'Orlando\" (poi \"Nebrodi Gas\" e dal 1998 \"Upea\") vince largamente il proprio campionato (29 vittorie su 30 incontri) e l'anno successivo bissa il successo in Serie C1 (26 vittorie su 30 incontri) raggiungendo la Serie B2, guidata dall'allenatore orlandino Maurizio Cucinotta.\nLa doppia promozione.\nNella stagione 1998-99 arriva come nuovo playmaker Alessandro Fantozzi, ex giocatore della nazionale. L'Orlandina, dopo un settimo posto nella stagione regolare, viene eliminata nel primo turno dei play-off da Trapani; \u00e8 anche l'ultima stagione di Cucinotta come head coach paladino. Al suo posto, nella stagione successiva (1999-00), viene ingaggiato Giovanni Papini (sostituito a campionato in corso da Toni Trullo): l'Upea di Fantozzi, Caprari e Bortolani centra la promozione in Serie B1 vincendo 2-1 nella serie finale contro Cefal\u00f9. Al termine della stagione 2000-01, quella in cui fu inaugurato il PalaFantozzi (dedicato proprio al playmaker livornese), arriva la seconda promozione consecutiva: l'Orlandina conquista la Legadue attraverso i playoff, dopo un secondo posto nella stagione regolare, vincendo a Pavia.\nIn Legadue: salvezza, retrocessione e ripescaggio.\nNel 2001-02, con Carter, Fox, Hill, Mescheriakov e Samake, la squadra ottiene un'agevole salvezza, ma il sogno si infrange la stagione successiva, quando l'Upea retrocede in Serie B1 dopo un'annata sfortunata. La stagione 2003-04, al ritorno in B d'Eccellenza, vede l'Upea salvarsi ai playout contro Castenaso, ma nell'estate 2004, grazie ad un incredibile ed insperato ripescaggio, la societ\u00e0 di Enzo Sindoni ritorna in Legadue.\nLa storica promozione in Serie A.\nNella stagione 2004-05, con Giovanni Perdichizzi in panchina, l'Orlandina di McIntyre, Hoover, Oliver e Howell perde appena tre partite (27-3) e viene promossa da prima in classifica in Serie A1. A febbraio vince anche la Coppa di Legadue. Diventa cos\u00ec la quinta squadra siciliana a giocare nella massima divisione, la terza nel dopoguerra. Dopo gli anni '40 con Giglio Bianco Catania e Palermo, infatti, negli anni '90 e 2000, hanno militato in serie A per una sola stagione Trapani e Messina.\nI 3 anni in Serie A.\nNel 2005-06 si salva all'ultima giornata contro Roseto, diventando la prima squadra siciliana a conservare la categoria per pi\u00f9 di una stagione. Nel 2006-07 il presidente Sindoni, neo sindaco di Capo d'Orlando, \u00e8 costretto a ricostruire da zero la squadra, ripartendo da Perdichizzi e con le uniche conferme di Esposito e Fabi. La squadra, dopo un discreto inizio, si salva nuovamente all'ultima giornata, vincendo in casa contro Reggio Emilia. Al termine della stagione, le strade dell'Orlandina e di coach Perdichizzi si separano. In estate, il suo posto viene preso da Meo Sacchetti.\nNel 2007-08 il presidente Sindoni ingaggia Gianmarco Pozzecco, medaglia d'argento alle Olimpiadi di Atene 2004 e giocatore di valore assoluto. Importanti anche gli acquisti degli americani Wallace, Slay e Diener, e il ritorno di Howell, uno degli artefici della promozione in A1.\nAl termine del girone d'andata, la squadra di Sacchetti si aggiudica il diritto a partecipare alla Final Eight di Coppa Italia, venendo eliminata ai quarti di finale da Biella. Ceduto il realizzatore Diener a Siena, l'Orlandina Basket piazza altri due importanti colpi sul mercato, ingaggiando Beck da Varese e il giovane Mej\u00eda dalla D-League; questi innesti, oltre al recupero di Colin Falls, risultano decisivi per il mantenimento delle posizioni alte della classifica. Il 17 aprile 2008, ancora contro Biella, l'Orlandina Basket scrive un'altra pagina della sua storia cestistica conquistando per la prima volta l'accesso ai play-off scudetto, grazie alla vittoria esterna sul campo dei piemontesi, e concludendo la regular season al sesto posto finale.\nIl quarto di finale vede Avellino vincere la serie 3-0, dopo 3 gare molto combattute. La partita che sancisce l'eliminazione dai play-off dell'Orlandina Basket \u00e8 anche l'ultima gara di Gianmarco Pozzecco, indiscusso leader della squadra, che chiude cos\u00ec la carriera. I risultati degli altri quarti di finale consentono comunque all'Orlandina di ottenere la storica qualificazione all'Eurocup.\nLa stagione 2008-09 non viene disputata dall'Orlandina poich\u00e9 il 20 settembre 2008 il consiglio federale annuncia l'esclusione della societ\u00e0 dal campionato.\nLa ripartenza dalla Serie C: subito una doppia promozione.\nL'attivit\u00e0 della societ\u00e0 riparte nel 2009-10, quando la \"Pallacanestro Nebrodi\", squadra di Capo d'Orlando che nella stagione precedente aveva disputato il campionato di Promozione chiudendo all'ultimo posto, viene ammessa in Serie C Dilettanti grazie all'accoglimento della domanda di ripescaggio presentata alla Lega Nazionale Pallacanestro in sostituzione della Folgore Nocera e ottenendo il cambio di denominazione in \"Orlandina Basket\". La stagione si conclude con il primo posto e la promozione in Serie B Dilettanti con sei turni di anticipo. Tra i cestisti che hanno disputato la stagione 2009-2010 con la maglia dell'Orlandina vi sono Giuseppe Costantino e Gianmarco Pozzecco il quale ha disputato una gara dopo due anni dal ritiro dalla pallacanestro professionistica.\nNella stagione 2010-11, dopo il primo posto raggiunto nella stagione regolare nel girone D di Serie B Dilettanti, l'Orlandina Basket ottiene la promozione in Serie A Dilettanti vincendo la serie della finale play-off (2-1) contro la Viola Reggio Calabria.\nIl 13 settembre 2011 \u00e8 annunciato come nuovo allenatore Giovanni Perdichizzi, al posto di Giuseppe Condello. Con Perdichizzi, l'Orlandina Basket viene eliminata ai quarti di finale playoff di A dilettanti dal Basket Recanati.\nIl ritorno in Legadue.\nNell'estate successiva, la formazione paladina \u00e8 stata ripescata in Legadue..\nLa stagione del ritorno in Legadue comincia con il coach Massimo Bernardi, successivamente esonerato dopo 6 sconfitte in altrettante partite in campionato. Al suo posto, il 16 novembre 2012, arriva Gianmarco Pozzecco, alla sua prima esperienza da capo allenatore. Dopo aver chiuso la stagione in undicesima posizione sfiorando i playoff, l'Upea prolunga il contratto al coach Gianmarco Pozzecco ed ingaggia successivamente nel mercato estivo giocatori di esperienza come Gianluca Basile, Matteo Soragna e Sandro Nicevi\u0107. L'annata 2013-14 vede l'Orlandina chiudere in seconda posizione la regular season e compiere poi una grande cavalcata nei play-off, eliminando prima la Sigma Barcellona ai quarti, poi la Tezenis Verona in semifinale, arrendendosi soltanto in finale contro l'Aquila Basket Trento (promossa in Serie A). L'8 giugno 2014, due giorni dopo la fine del campionato, viene annunciato l'addio di Gianmarco Pozzecco, che chiuder\u00e0 la sua esperienza da allenatore dell'Upea con 39 vittorie e 24 sconfitte; al suo posto arriva Giulio Griccioli, in uscita da Casale Monferrato.\nIn Serie A.\nIl 18 luglio 2014, essendo la prima avente diritto al ripescaggio, viene ripescata in Serie A al posto di Siena.\nIn fase di allestimento del roster, alle riconferme Basile, Soragna e Nicevi\u0107, viene affiancato un altro uomo di esperienza ed ex nazionale come Andrea Pecile.\nLa stagione si conclude con un'agevole salvezza ottenuta con quattro turni di anticipo.\nConclude il campionato 2016-17 in ottava posizione e si qualifica per i play-off, venendo eliminata dall'Olimpia Milano nei quarti di finale. In seguito alla rinuncia del Pistoia l'Orlandina si qualifica per la Basketball Champions League. Nella stagione 2017-2018 della Serie A in seguito alla sconfitta contro Cremona per 119-95 retrocede in Serie A2. Nella stagione 2018-2019 si qualifica per i play-off e arriva in finale, venendo sconfitta dalla Universo Treviso Basket.\nRoster 2021-2022.\n\"Aggiornato al 12 ottobre 2021.\"\nColori e simbolo.\nI colori sociali sono bianco e blu.\nIn occasione delle Final Eight di Coppa Italia del 2008, la maglia da gioco \u00e8 diventata gialla e rossa, colori della bandiera siciliana.\nPer le stagioni 2012/2013, 2013/2014 e 2014/2015, la maglia da gioco in trasferta \u00e8 stata nera.\nIl simbolo dell'Orlandina Basket \u00e8 un paladino. Nella stagione 2013/2014, \"Dino il Paladino\" \u00e8 diventato mascotte ufficiale della squadra.\nImpianti di gioco.\nAgli inizi della sua storia, l'Orlandina Basket, disputava i suoi incontri nel cortile delle scuole elementari di Capo d'Orlando, all'aperto. \nNegli anni successivi, con la squadra chiamata Fiat Vinci, Nebrodi Gas e poi Upea, ha disputato le sue partite casalinghe al \"PalaValenti\" sul Lungomare Andrea Doria, fino a met\u00e0 della stagione 2000/2001. Il 25 febbraio 2001, infatti, nel corso della diciannovesima giornata di campionato di Serie B d'Eccellenza (Upea Orlandina Basket-Banca Sant'Angelo Trapani), fu inaugurato il \"PalaFantozzi\" in Piazza Peppino Bontempo. Il PalaFantozzi, ristrutturato poi nell'estate del 2005 per aumentare la capienza in vista della Serie A, \u00e8 ad oggi l'impianto attuale dell'Orlandina Basket. Prima dell'inizio della stagione il PalaFantozzi viene denominato PalaSikeliArchivi per ragioni di sponsor con l'azienda SikeliArchivi\nTifoseria organizzata.\nIl gruppo storico dei tifosi organizzati \u00e8 stato \"I Pitbull\", attivo negli anni dell'Orlandina Basket al PalaValenti. Nel 2001 si sono formati i \"White Blue Capo\", gruppo numeroso, poi scioltosi a fine 2007. Parte dei \"White Blue Capo\" ha formato poi i \"Capo d'Orlando Supporters\", scioltosi poi a fine stagione 2007/2008 dopo l'esclusione dell'Orlandina Basket dalla Serie A.\nLa \"Banda Nuautri\", nata nel 2003, \u00e8 stato il gruppo pi\u00f9 longevo: ha accompagnato l'Orlandina negli anni della Serie A e in quelli della ripartenza dalla C. Scioltasi al termine della stagione 2013/2014 dopo pi\u00f9 di un decennio a fianco dell'Orlandina Basket, parte della banda ha formato il gruppo \"The Wrong Side\". Dalla stagione 2017/2018 ci sar\u00e0 anche il Sesto Uomo Club Orlandina Basket con presidenti Senior: Leuccio Tonarelli e Salvatore Scarpuzza invece Junior il presidente \u00e8 Giuseppe Tonarelli e il vice Gabriele Minissale\nRivalit\u00e0.\nLe rivalit\u00e0 sportive pi\u00f9 note, negli anni '90 e all'inizio del duemila, sono state con la Pallacanestro Patti e il Basket Cefal\u00f9 in Serie B e C. Nell'ultimo decennio, le sfide pi\u00f9 sentite sono state con la Viola Reggio Calabria in Serie B e il Basket Barcellona in Legadue.\nCi sono, invece, ottimi rapporti con la Juvecaserta"}
{"id": "389105", "revid": "2803259", "url": "https://it.wikipedia.org/wiki?curid=389105", "title": "Upea Capo d'Orlando", "text": ""}
{"id": "389109", "revid": "1745361", "url": "https://it.wikipedia.org/wiki?curid=389109", "title": "Immaginario collettivo", "text": "L'immaginario collettivo (o generale) \u00e8 un insieme di simboli e concetti presenti nella memoria e nell'immaginazione di una molteplicit\u00e0 di individui appartenenti a una certa comunit\u00e0, e che d\u00e0 forma alla memoria collettiva.\nSecondo Alberto Abruzzese si tratta di \u00abuna definizione pubblicisticamente assai fortunata, per quanto metodologicamente ancora assai poco elaborata e incerta. [\u2026] \u00c8 un termine che deve molto alle analisi sull'immaginazione e sull'immaginario sviluppate da Sartre, Lacan e Bachelard e, in particolare, laddove il campo d'indagine si \u00e8 concentrato sulle mitologie e i simboli che sono il patrimonio genetico delle forme di rappresentazione di un sistema sociale. Ma l'immaginario collettivo trova un suo punto di appoggio materiale, un suo luogo di riferimento, una sua dimostrazione nei modi stessi di esprimersi dell'industria culturale. Ne \u00e8 divenuto infatti il sinonimo pi\u00f9 in uso, per certi aspetti subentrando al termine pi\u00f9 autorevolmente filosofico e mitteleuropeo di \"spirito del tempo\".\u00bb.\nAlcune distinzioni.\nLa nozione di immaginario collettivo \u00e8 ormai entrata nell'uso comune.\nBisognerebbe tuttavia operare alcune distinzioni. In primo luogo, andrebbe chiarito se i materiali mnemonici e/o simbolici dell'immaginario siano provenienti da un retaggio effettivamente comune all'umanit\u00e0, il cui significato rientrerebbe ad esempio in quelli che sono definiti archetipi (per la loro valenza universale), oppure se siano il risultato di tradizioni specifiche di un determinato luogo (in tal caso occorrerebbe individuarne i caratteri storici, il modo in cui si sono determinati, ecc.), o ancora se siano nuove formazioni culturali prodotte dall'informazione generalizzata.\nD'altra parte, la nozione di immaginario collettivo si presta anche ad ogni sorta di distorsioni e pregiudizi. La lotta illuministica contro gli \"idoli\" da un certo punto di vista potrebbe definirsi appunto come un'operazione di \"bonifica\" delle paludi concettuali, o pseudo tali, ossia del patrimonio di credenze e superstizioni condivise da una moltitudine in modo irriflesso ed acritico.\nUna considerazione scientifica della nozione di immaginario collettivo si concentrerebbe in tal senso sulle profonde differenze esistenti fra una sua ambigua nozione e quella assai pi\u00f9 impegnativa ed interessante di \"mito\". Importanti ricerche al riguardo sono state svolte dallo psicanalista Jung in relazione al tema dell'inconscio collettivo.\nUlteriori riflessioni sulla questione dell'immaginario collettivo devono tenere conto di alcuni testi classici (di orientamento peraltro contrastante) come quelli di Walter Benjamin, Theodor Adorno, Martin Heidegger, Hans Sedlmayr. Fra le analisi pi\u00f9 recenti vanno citate quelle, essenziali, di Michel Foucault, Jean Baudrillard, Bernard-Henri L\u00e9vy. I saggi di Furio Jesi rimandano invece alle ambiguit\u00e0 del rapporto fra il mito e il suo utilizzo tecnicizzato.\nDefinizioni.\nLe radici del moderno concetto di immaginario collettivo possono essere ricondotte al libro di Jean-Paul Sartre del 1940 \"L'Imaginaire: psychologie phenomenologique de l'imagination\" in cui Sartre discute il suo concetto di immaginazione e la natura della coscienza umana. I pensatori successivi hanno esteso le idee di Sartre nei regni della filosofia e della sociologia.\nPer John Thompson l'immaginario collettivo \u00e8 \"la dimensione creativa e simbolica del mondo sociale, la dimensione attraverso la quale gli esseri umani creano i loro modi di vivere insieme e i loro modi di rappresentare la loro vita collettiva\".\nPer Manfred Steger e Paul James \"gli immaginari collettivi sono convocazioni modellate dell'insieme sociale. Queste modalit\u00e0 di comprensione radicate forniscono parametri in gran parte pre-riflessivi entro i quali le persone immaginano la loro esistenza sociale, espressa, ad esempio, nelle concezioni del \"globale\", del \"nazionale\", dell'\"ordine morale del nostro tempo\"'\u201d.\nJohn R. Searle usa l'espressione \"realt\u00e0 sociale\" piuttosto che \"immaginario collettivo\".\nCastoriadis.\nNel 1975 Cornelius Castoriadis us\u00f2 il termine nel suo libro \"L'institution imaginaire de la soci\u00e9t\u00e9\", sostenendo che \"l'immaginario della societ\u00e0... crea per ogni periodo storico il suo modo singolare di vivere, vedere e fare la propria esistenza\". Per Castoriadis \u00abi significati immaginari centrali di una societ\u00e0... sono i lacci che legano insieme una societ\u00e0 e le forme che definiscono ci\u00f2 che, per una data societ\u00e0, \u00e8 \"reale\"\u00bb.\nIn modo simile, Habermas ha scritto di \"l'enorme sfondo di un mondo della vita condiviso inter-soggettivamente... contesti del mondo della vita che hanno fornito il sostegno di un enorme consenso di fondo\".\nLacan.\n\"L'immaginario \u00e8 presentato da Lacan come uno dei tre ordini intersecanti che strutturano tutta l'esistenza umana, gli altri essendo il simbolico e il reale\". Lacan rispondeva a \"L'Imaginaire\", che era il titolo della 'psicologia fenomenologica dell'immaginazione' pubblicata da Sartre nel 1940, dove si fa riferimento all'immagine come forma di coscienza\". Lacan ha attinto anche al modo in cui \"Melanie Klein spinge indietro i limiti entro i quali possiamo vedere operare la funzione soggettiva dell'identificazione\", nel suo lavoro sulla fantasia inconscia, qualcosa esteso dai suoi seguaci all'analisi di come \"siamo tutti inclini a essere trascinati in \"sistemi di fantasia sociale\"... l'esperienza di essere \"in\" un particolare insieme di collettivit\u00e0 umane\". \"Mentre \u00e8 solo nei primi anni dell'infanzia che gli esseri umani vivono interamente nell'Immaginario, esso rimane distintamente presente per tutta la vita dell'individuo\". L'immaginario come termine lacaniano si riferisce all'illusione e al fascino di un'immagine del corpo come unit\u00e0 coerente, derivante dal rapporto duale tra l'Io e l'immagine speculare o speculare. Questa illusione di coerenza, controllo e totalit\u00e0 non \u00e8 affatto inutile o irrilevante. \"Il termine 'immaginario' \u00e8 ovviamente affine a 'fittizio' ma nel suo senso lacaniano non \u00e8 semplicemente sinonimo di immaginario o irreale; al contrario, le identificazioni immaginarie possono avere effetti molto reali\".\nTaylor.\nIl filosofo canadese Charles Taylor usa il concetto di immaginari sociali moderni per esplorare la transizione occidentale dalle norme gerarchiche degli immaginari sociali premoderni all'immaginario collettivo egualitario, orizzontale e ad accesso diretto della modernit\u00e0. Vede l'ideale rinascimentale di civilt\u00e0 e di auto-modellazione come una sorta di via di mezzo sulla strada della modernit\u00e0 e della morale moderna. Il moderno immaginario sociale che considera comprende un sistema di sfere interconnesse, tra cui la riflessivit\u00e0 e il contratto sociale, l'opinione pubblica e la sfera pubblica di Habermas, l'economia politico/di mercato come forza indipendente e l'autogoverno dei cittadini all'interno di una societ\u00e0 come ideale normativo.\nTaylor ha riconosciuto l'influenza di Benedict Anderson nella sua formulazione del concetto di immaginario collettivo. Anderson ha trattato la nazione come \"una comunit\u00e0 politica immaginata... la nazione, cos\u00ec come il nazionalismo, sono artefatti culturali di un tipo particolare\".\nOntologia.\nPur non costituendo una realt\u00e0 consolidata, l'immaginario collettivo \u00e8 tuttavia un'istituzione in quanto rappresenta il sistema di significati che governano una data struttura sociale. Questi immaginari devono essere intesi come costrutti storici definiti dalle interazioni dei soggetti nella societ\u00e0. In questo senso, l'immaginario non \u00e8 necessariamente \"reale\" in quanto \u00e8 un concetto \"immaginato\" contingente all'immaginazione di un particolare soggetto sociale. Tuttavia, rimane un certo dibattito tra coloro che usano il termine (o i suoi termini associati, come \"imaginaire\") per quanto riguarda lo status ontologico \"dell'immaginario.\" Alcuni, come Henry Corbin, interpretano l\"'immaginario\" come del tutto reale, mentre altri gli attribuiscono solo una realt\u00e0 sociale o immaginata.\nJohn R. Searle considerava complessa l'ontologia dell'immaginario collettivo, ma che in pratica \u00abla struttura complessa della realt\u00e0 sociale \u00e8, per cos\u00ec dire, senza peso e invisibile. Il bambino \u00e8 cresciuto in una cultura in cui semplicemente d\u00e0 per scontata la realt\u00e0 sociale... L'ontologia complessa sembra semplice'. Aggiunse la sottile distinzione che la realt\u00e0 sociale era relativa all'osservatore, e cos\u00ec avrebbe \"ereditato quella soggettivit\u00e0 ontologica\". Ma questa soggettivit\u00e0 ontologica non impedisce che le affermazioni sulle caratteristiche relative all'osservatore siano epistemicamente oggettive\u00bb.\nTecnologia.\nNel 1995 George E. Marcus ha curato un libro dal titolo \"Technoscientific Imaginaries\" che esplorava etnograficamente la scienza e la tecnologia contemporanee. Mentre l'immaginario lacaniano \u00e8 invocato solo indirettamente, l'interazione tra emozione e ragione, desiderio, ordine simbolico e reale viene ripetutamente sondata. Fondamentali per il lato tecnico di questi immaginari sono le modalit\u00e0 di \"imaging visivo\", statistico e rappresentativo che hanno facilitato gli sviluppi scientifici e talvolta hanno indirizzato erroneamente un senso di obiettivit\u00e0 e certezza. Tale lavoro accetta che \"il significato tecnologico \u00e8 storicamente fondato e, di conseguenza, si colloca all'interno di un immaginario sociale pi\u00f9 ampio\".\nImmaginario mediatico.\nDiversi studiosi e storici dei media hanno analizzato l'immaginario delle tecnologie man mano che emergono, come l' elettricit\u00e0, i telefoni cellulari, e Internet.\nImmaginario seriale.\nUna ricerca del 2017 condotta da un team dell'Universit\u00e9 Grenoble Alpes propone di sviluppare il concetto di immaginario per capire come esso funziona nel contesto delle opere d'arte seriali.\nQuesta ricerca, pubblicata su \"Imaginaire s\u00e9riel: Les m\u00e9canismes s\u00e9riels \u00e0 l'oeuvre dans l'acte cr\u00e9atif\", si inscrive nella scuola di pensiero di Grenoble di Gilbert Durand, si interroga sull'impatto della serialit\u00e0 sul nostro immaginario e definisce l'immaginario della serialit\u00e0.\nLo sviluppo di questo concetto permette di comprendere che la capacit\u00e0 di condizionare e organizzare gli interscambi tra esperienza e rappresentazione sia strettamente legata a una procedura basata sulla ripetizione ritmica di uno o pi\u00f9 paradigmi in un corpo determinato e coerente, che ne permetta la riproduzione e la variazione.\nLe opere d'arte seriali costituiscono quindi un campo di studi privilegiato poich\u00e9 trasformano questa ripetizione e ridondanza in principi organizzativi. Questa ricerca cerca di illustrare questo concetto di \"immaginario seriale\" analizzando la letteratura seriale, le serie televisive, i fumetti, la musica e la danza seriali, ecc.\nImmaginario architettonico.\nPeter Olshavsky ha analizzato l'immaginario nel campo dell'architettura. Sulla base del lavoro di Taylor, l'immaginario \u00e8 inteso come una categoria di comprensione della prassi sociale e le ragioni addotte dai designer per dare un senso a queste pratiche."}
{"id": "389137", "revid": "123398326", "url": "https://it.wikipedia.org/wiki?curid=389137", "title": "Vigna di Valle", "text": "Vigna di Valle \u00e8 una frazione del comune di Bracciano nella citt\u00e0 metropolitana di Roma.\nSorge sul lago Sabatino ed \u00e8 sede di diverse installazioni dell'Aeronautica Militare tra cui museo storico, il reparto sperimentazioni meteorologia, il centro sportivo e una stazione ricevente del sistema satellitare Sicral.\nInfrastrutture e trasporti.\nLa localit\u00e0 \u00e8 raggiungibile tramite la FL3, sulla quale \u00e8 presente la omonima stazione. I convogli fermano prima ad Anguillara Sabazia e dopo una decina di km a Bracciano: solo i treni provenienti e diretti a Bracciano effettuano servizio nella stazione.\nLa localit\u00e0 di Vigna di Valle \u00e8 passata alla storia per la pi\u00f9 antica infrastruttura aeroportuale italiana, l'aeroporto di Bracciano-Vigna di Valle, che venne inaugurato nel 1908 sulla sponda del Lago di Bracciano e che in seguito svolse anche la funzione di idroscalo."}
{"id": "389149", "revid": "2803546", "url": "https://it.wikipedia.org/wiki?curid=389149", "title": "Crittazione", "text": ""}
{"id": "389153", "revid": "599013", "url": "https://it.wikipedia.org/wiki?curid=389153", "title": "Jacopo Giachetti", "text": "Carriera.\nClassico giocatore da playground, Giachetti \u00e8 un playmaker in possesso di grande tecnica, che gli permette di penetrare nelle difese avversarie con discreta facilit\u00e0, per poi puntare alla conclusione personale o per scaricare fuori i tiratori della sua formazione.\nJacopo Giachetti \u00e8 un livornese doc nonostante sia nato a Pisa. \"Solo un caso - \"ci tiene a precisare - \"o meglio una questione logistica: sono nato in una clinica di Pisa, ma nelle mie vene scorre sangue livornese\".\nCresciuto nelle giovanili della squadra di Livorno, Jacopo esordisce nella massima serie del campionato italiano nel 1999 a Montecatini, collezionando 38 presenze e una media di 3,7 punti a partita e dove conquista lo scudetto Juniores, insieme a Luca Garri e Simone Cotani, che attualmente militano in Serie A.\nNelle tre stagioni successive Giachetti torna a casa e gioca con la Mabo Livorno (il primo anno in A2), giocando 36 volte nella stagione 2000-01 (media punti di 6,1), 33 volte nel 2001-02 (media punti di 6,6) e infine 26 volte nel 2002-03 (media punti di 7,3). In quest'ultima stagione si mette in luce, insieme al compagno di squadra Luca Garri, ala-centro di grandi prospettive che nell'estate successiva \u00e8 argento alle Olimpiadi di Atene. Entrambi i cestisti vengono acquistati dalla Lottomatica Virtus Roma, che tenta di farli esplodere all'interno del progetto del presidente Claudio Toti e del mister Piero Bucchi.\nLa prima stagione romana di Jacopo \u00e8 costellata di alti e bassi, con un minutaggio non troppo elevato (da terza scelta, dietro Tyus Edney e Davide Bonora) con coach Bucchi; ancor pi\u00f9 difficile \u00e8 il suo inserimento in squadra con il nuovo allenatore Svetislav Pe\u0161i\u0107. Durante i play-off 2004-05, Jacopo si mette in luce soprattutto nell'ultima gara giocata dai capitolini quando, sotto di 3 punti in casa contro la Fortitudo Bologna a pochi istanti dalla fine, Giachetti ruba la palla dalle mani di Rub\u00e9n Douglas e riesce a tirare in tempo per pochi decimi di secondo oltre l'arco dei tre punti. Nonostante il tiro danzi a lungo sul ferro, facendo palpitare l'intero PalaLottomatica per almeno 3-4 secondi, avendo sub\u00ecto fallo Jacopo si ritrova in lunetta, con tre tiri liberi decisivi. La mancanza di esperienza e la tensione gli fa fallire il secondo dei tre tiri, condannando Roma all'eliminazione.\nNel secondo anno, Giachetti \u00e8 diventato seconda scelta della squadra romana, dietro a Vlado Ilievski. Nella prima parte della stagione, vista la crisi di forma del macedone, Jacopo ha condotto la squadra con ottime prestazioni nelle zone alte della classifica. Nel finale di stagione, inoltre, l'allenatore Svetislav Pe\u0161i\u0107 lo ha spesso schierato come prima scelta nel ruolo di playmaker (o altrimenti in una formazione con doppio play) visti anche i problemi disciplinari di Ilievski. Nonostante la giovane et\u00e0, Jacopo ha dimostrato di essere in grado di reggere all'alto minutaggio con ottime prestazioni.\nAlla sua terza stagione romana, Jacopo compie prestazioni che oscillano tra gli alti e bassi di un'annata che \u00e8 altrettanto tale per la sua squadra. \u00c8 il cambio di Vlado Ilievski prima e di Mire Chatman poi.\nNella stagione 2008-09 Giachetti \u00e8 il cambio di Sani Be\u010dirovi\u010d. Il 21 dicembre 2008 gioca un'incredibile partita nel derby laziale contro Rieti mettendo a segno 24 punti tra i quali i due della vittoria a 4\" dal termine. Con questa prestazione si afferma come uno dei pilastri offensivi della Lottomatica.\nNell'estate 2011 passa all'Olimpia Milano e due anni dopo si trasferisce alla Reyer Venezia dove resta fino ad agosto 2014 quando passa alla PMS Torino in A2 Gold\nNazionale.\nIn maglia azzurra ha esordito nel 2005, vincendo l'oro ai Giochi del Mediterraneo. Partecipa alle qualificazioni per gli Europei in Lituania 2011, nell'agosto 2010. Notevole \u00e8 la sua prestazione contro la Lettonia a Bari il 20 agosto, in cui realizza 18 punti con 13/13 ai tiri liberi."}
{"id": "389159", "revid": "1543377", "url": "https://it.wikipedia.org/wiki?curid=389159", "title": "Meccanismo di Brout-Englert-Higgs", "text": "Il meccanismo di Brout-Englert-Higgs, pi\u00f9 noto semplicemente come meccanismo di Higgs, proposto su un'idea di Philip Anderson, \u00e8 il meccanismo teorico che conferisce massa ai bosoni di gauge deboli W e Z e, nella sua accezione pi\u00f9 generale, anche ai fermioni, cio\u00e8 a tutte le particelle elementari massive (ad eccezione del neutrino). Si pu\u00f2 considerare generato da un caso elementare di condensazione tachionica di un campo scalare complesso detto campo di Higgs (di cui uno dei quanti \u00e8 il bosone di Higgs), che innesca una rottura spontanea di simmetria.\nValidato nel 2012 dalla rilevazione sperimentale del bosone di Higgs, lo schema teorico in grado di spiegare l'origine della massa delle particelle elementari, senza \"rompere\" la simmetria di gauge, fu pubblicato quasi simultaneamente nel 1964 da tre gruppi indipendenti: da Robert Brout e Fran\u00e7ois Englert, da Peter Higgs, e da Gerald Guralnik, Carl Richard Hagen e Tom Kibble; per questo motivo esso \u00e8 attribuito a tutti gli autori. Per la sua elaborazione Peter Higgs e Fran\u00e7ois Englert sono stati insigniti del premio Nobel per la fisica nel 2013.\nOrigine e sviluppo dell'idea.\nL'ipotesi innovatrice formulata da Peter Higgs all'universit\u00e0 di Edimburgo, da Robert Brout e Fran\u00e7ois Englert all'Universit\u00e9 libre de Bruxelles e da Gerald Guralnik, Carl Richard Hagen e Thomas Kibble all'Imperial College, era quella di dare massa a un bosone vettore (detto anche bosone di gauge) mediante l'accoppiamento con un campo scalare, poi denominato campo di Higgs. L'importanza fondamentale degli articoli originali di tutti questi autori per la formulazione del meccanismo di Brout\u2013Englert\u2013Higgs (chiamato inizialmente solo \"meccanismo di Higgs\" su proposta di Gerardus 't Hooft nel 1971) fu ufficialmente riconosciuta nel 2008, in occasione della celebrazione per il 50\u00ba anniversario della rivista Physical Review Letters.\nIl risultato \u00e8 stato ottenuto nel contesto di un modello di rottura spontanea di simmetria del tipo proposto da Y\u014dichir\u014d Nambu e altri al fine di spiegare l'interazione forte. Modelli di questo genere sono stati anche ispirati dai lavori sulla fisica della materia condensata, specialmente di Lev Davidovi\u010d Landau e Vitaly Ginzburg, e dalla proposta di Philip Anderson che la superconduttivit\u00e0 potesse essere importante nella fisica relativistica; vennero inoltre anticipati da precedenti ricerche del fisico svizzero Ernst Stueckelberg gi\u00e0 nel 1938.\nIl meccanismo di Brout\u2013Englert\u2013Higgs \u00e8 stato incorporato nel Modello standard, in una descrizione della forza debole come teoria di gauge, indipendentemente da Steven Weinberg e Abdus Salam nel 1967; in tale contesto esso si riferisce specificamente all'assunzione di massa dei bosoni vettori elettrodeboli W e Z. L'idea generale di un campo scalare ubiquitario responsabile di rottura di simmetria \u00e8 stata anche utilizzata al fine di giustificare la massa dei fermioni (vedere pi\u00f9 avanti e alla voce Campo di Higgs).\nIl modello standard prevede uno stato di eccitazione massiva quantica del campo di Higgs, chiamato bosone di Higgs, la cui massa non \u00e8 prevista dal modello e la cui rilevazione sperimentale \u00e8 considerata l'obiettivo principe di conferma della teoria. L'annuncio dell'osservazione di una particella con caratteristiche compatibili col bosone di Higgs \u00e8 stato dato dagli scienziati del CERN il 4 luglio 2012, in seguito agli esperimenti condotti con l'acceleratore LHC.\nTeoria.\nPer un esempio di rottura spontanea della simmetria, si immagini un campo scalare complesso il cui valore in ogni punto dello spazio corrisponde a\nSi consideri il campo dare un'energia potenziale della forma\nintegrata sullo spazio. Essa \u00e8 non-negativa ed esiste una variet\u00e0 continua di minimi energetici definita da\nCi\u00f2 significa, in termini meno tecnici, che la densit\u00e0 di energia potenziale, considerata come una funzione di formula_4, appare come il fondo di una bottiglia di spumante: una collinetta circondata da una valle circolare. Si pu\u00f2 immaginare il valore del campo complesso come un piano a due dimensioni, tipo diagramma di Argand-Gauss, e il potenziale come l'altezza sopra tale piano.\nIl punto formula_5 \u00e8 simmetrico rispetto alla simmetria del gruppo abeliano U(1) (e pi\u00f9 genericamente nei confronti della simmetria elettrodebole SU(2) x U(1)), che cambia la fase complessa di formula_4 come\nche \u00e8 energeticamente sfavorevole e quindi instabile. Per un valore casuale di formula_8 si potrebbe dire che il campo di Higgs \"discende dalla collinetta\" e si fissa in un valore stabile\ndetto valore di aspettazione del vuoto (si verifica in una parola una \"condensazione tachionica\"). Ci\u00f2 provoca un'asimmetria del vuoto, nel senso che lo stato basale non \u00e8 invariante rispetto alla simmetria U(1) che trasforma il valore di formula_8 in uno differente: si verifica una rottura spontanea di simmetria.\nTale modello, in accordo con il teorema di Goldstone, ipotizza una particella scalare priva di massa che sarebbe l'eccitazione quantica lungo la direzione di formula_8, e che \u00e8 chiamata bosone di Nambu-Goldstone. Non vi \u00e8 consumo di energia potenziale nel movimento lungo il fondo della valle circolare, cos\u00ec che l'energia di questa particella \u00e8 pura energia cinetica; la qual cosa implica nella teoria di campo quantico che la massa sia zero. Non sono state ancora sperimentalmente dimostrate particelle scalari di massa nulla.\nVi era negli anni sessanta il grave problema dell'applicazione della teoria di Yang-Mills, nota anche come teoria di gauge non abeliana, all'interazione elettrodebole. A differenza del fotone nella QED infatti, i bosoni vettori dell'interazione debole (bosoni W e Z) sono massivi, mentre la teoria di Yang-Mills prevede l'esistenza di bosoni privi di massa. Grazie all'intuizione di Higgs e degli altri studiosi, accoppiando una teoria di gauge con un modello di rottura spontanea di simmetria il problema si risolve in maniera assai elegante proprio grazie ai bosoni di Goldstone. Ci\u00f2 \u00e8 possibile perch\u00e9, per la propriet\u00e0 della teoria di campo quantistica, i bosoni vettori privi di massa e quelli massivi hanno rispettivamente 2 e 3 gradi di libert\u00e0 per quanto riguarda la polarizzazione: il bosone scalare (ovvero a 1 grado di libert\u00e0) di Goldstone viene cos\u00ec a rappresentare il grado mancante che viene \"acquisito\" dal bosone privo di massa della teoria di gauge. Essendo quello di Higgs un campo complesso, sarebbero in gioco tre bosoni di Goldstone, cio\u00e8 tre modalit\u00e0 prive di massa formula_8 del bosone di Higgs, la cui combinazione con il bosone di gauge conferirebbe, nel caso specifico ai tre bosoni vettori deboli, una massa che dipende fondamentalmente dal valore di aspettazione del vuoto dello stesso campo di Higgs.\nEstendendo l'interazione del campo di Higgs con rottura di simmetria ai campi fermionici, tramite l'interazione di Yukawa, si ottengono nelle lagrangiane termini di massa che consentono di introdurre nella teoria, ma non quantificare, le masse dei fermioni.\nIn astrofisica.\n\u00c8 stato proposto che il meccanismo di Brout\u2013Englert-Higgs si possa applicare anche al bosone di Higgs prodotto nell'annichilazione delle ipotetiche particelle di materia oscura, dando luogo a una linea nello spettro dei raggi gamma ad un'energia determinata dalla loro massa. Una delle ipotesi pi\u00f9 promettenti per tali particelle \u00e8 quella delle WIMP. "}
{"id": "389172", "revid": "10929", "url": "https://it.wikipedia.org/wiki?curid=389172", "title": "Alberto di Molfetta", "text": ""}
{"id": "389176", "revid": "228587", "url": "https://it.wikipedia.org/wiki?curid=389176", "title": "Pasquale di Molfetta", "text": ""}
{"id": "389190", "revid": "1216132", "url": "https://it.wikipedia.org/wiki?curid=389190", "title": "Tripla doppia", "text": "Tripla doppia \u00e8 il termine che nella pallacanestro definisce una prestazione di un singolo giocatore, capace di raggiungere in una partita la doppia cifra in tre delle seguenti voci statistiche: punti, rimbalzi, assist, recuperi, stoppate. Il modo pi\u00f9 comune di raggiungere una tripla doppia \u00e8 attraverso le prime tre voci, anche se non sono rari i casi di particolari prestazioni difensive in cui sono stati realizzati almeno 10 recuperi o stoppate.\nNBA.\nLa tripla-doppia divenne una statistica ufficialmente registrata nella NBA a partire dalla stagione 1979-80. In quella stagione ci furono 32 triple-doppie. Dalla stagione 1979-80 alla stagione 1990-91, l'NBA registr\u00f2 un totale di 543 triple-doppie, per una media di 45.25 triple doppie a stagione. Questo pu\u00f2 essere in gran parte attribuito a Magic Johnson, che fu responsabile di 137 delle triple doppie (circa il 25.23%) fatte registrare in questo arco di tempo. Dopo il ritiro di Magic nel 1991, il numero di triple doppie nella lega diminu\u00ec. Dalla stagione 1991-92 a quella 2014-15, ci sono state solo 841 triple-doppie, cio\u00e8 circa 35.04 triple doppie a stagione. Jason Kidd fece registrare il maggior numero di triple doppie in questo lasso di tempo con 107, ben 68 in pi\u00f9 del secondo giocatore LeBron James. Dalla stagione 2016-17 a quella 2018-19, la NBA registr\u00f2 352 triple doppie, ovvero circa 117.33 triple doppie a stagione: in quei tre anni, Russell Westbrook ha registrato 101 triple doppie (il 28.69% del totale).\nGiocatori col maggior numero di triple doppie.\nRussell Westbrook \u00e8 il giocatore con il maggior numero di triple doppie realizzate in carriera in partite di regular-season: 193; seguono Oscar Robertson, a quota 181, e Magic Johnson con 138. Nella stagione 2016-2017, Russell Westbrook ha conseguito il primato di 42 triple doppie realizzate in una sola stagione. Il record di 181 triple doppie detenuto da Oscar Robertson \u00e8 rimasto imbattuto per quasi 50 anni: Robertson \u00e8 stato il primatista dalla stagione 1961-62 e ha siglato la sua ultima tripla doppia in carriera, la 181\u00aa, il 24 marzo 1974. Russell Westbrook ha eguagliato il suo record l'8 maggio 2021 e ha stabilito la sua 182\u00aa tripla doppia il 10 maggio 2021, sul campo degli Atlanta Hawks, divenendo leader assoluto della statistica.\nRegular-season.\nLa classifica sottostante riporta i 15 giocatori NBA col maggior numero di triple doppie nella stagione regolare, ed \u00e8 aggiornata al 28 febbraio 2022. Le triple doppie conseguite nelle partite di play-in non sono ufficialmente considerate dalla NBA nel computo di quelle realizzate nella stagione regolare o durante i play-off.\nPlay-off.\nSi riporta di seguito la lista dei 10 giocatori che hanno realizzato nel corso della loro carriera il maggior numero di triple doppie nei play-off NBA. I dati sono aggiornati al 12 giugno 2021.\nFinals.\nIl giocatore col maggior numero di triple doppie nelle finali NBA \u00e8 LeBron James: 10. Segue al secondo posto Magic Johnson con 8.\nLeBron James \u00e8 anche l'unico giocatore della storia ad aver chiuso una serie finale in tripla doppia di media: nel 2017, nella serie vinta dai Golden State Warriors, James ha mantenuto nel corso delle 5 partite una media di 33,6 punti, 12 rimbalzi e 10 assist."}
{"id": "389201", "revid": "80598", "url": "https://it.wikipedia.org/wiki?curid=389201", "title": "Fabrizio De Andr\u00e9 (Antologia blu)", "text": "Fabrizio De Andr\u00e9 \u00e8 una raccolta di Fabrizio De Andr\u00e9, pubblicata nel 1986 dalla Ricordi, conosciuta anche come \"antologia blu\" per il colore della copertina, oltre che per distinguerlo dai diversi altri titoli di De Andr\u00e9, antologici e non, intitolati di fatto con i soli nome e cognome del cantautore.\nIl disco contiene diversi materiali usciti fra il 1967 e il 1984. Alcuni dei brani compaiono qui in versione dal vivo, ripresi dalla famosa tourn\u00e9e di De Andr\u00e9 con la Premiata Forneria Marconi."}
{"id": "389230", "revid": "287204", "url": "https://it.wikipedia.org/wiki?curid=389230", "title": "Morse", "text": ""}
{"id": "389252", "revid": "1609279", "url": "https://it.wikipedia.org/wiki?curid=389252", "title": "Peter Gomez", "text": "Biografia.\nNasce da Filippo Gomez Homen, manager pubblicitario, e Fabricia Fossati, i quali si trovavano a New York per ragioni di lavoro. Ha vissuto a Verona, dove ha frequentato il Liceo Messedaglia, quindi la facolt\u00e0 di Giurisprudenza e al contempo una scuola di giornalismo, terminata la quale inizia a lavorare al quotidiano veronese \"L'Arena\".\nTrasferitosi a Milano nel 1986, approda a \"Il Giornale\" per poi seguirne il fondatore Indro Montanelli a \"La Voce\" lungo tutti i tredici mesi di vita di quel quotidiano (1994-1995).\nDal 1996 a 2009 \u00e8 inviato de \"L'Espresso\", dove si occupa di tutti i pi\u00f9 importanti casi di corruzione politica, giudiziaria e molto di mafia. Collaboratore di \"MicroMega\", ha scritto una quindicina di saggi. Per 26 anni ha seguito tutti i principali scandali politici italiani: Tangentopoli, le stragi di mafia 1992-93, i rapporti di Berlusconi con la mafia siciliana, oggetto di molti libri d'indagine. Autore di decine di \"scoop\", \u00e8 passato dalla cronaca giudiziaria al giornalismo investigativo. I suoi saggi, molti dei quali scritti assieme a Marco Travaglio, sono stati nelle classifiche dei libri pi\u00f9 venduti.\nNel 2009, lasciato \"L'Espresso\", \u00e8 tra i fondatori de \"Il Fatto Quotidiano\" di cui fin dall'inizio dirige la versione online tenendovi anche un proprio blog. Dal 2017 dirige anche la rivista mensile del quotidiano, \"FQ Millennium\".\nOpinionista televisivo per Rai e LA7, da ottobre 2017 conduce sul canale Nove il programma \"La confessione\", prodotto da Loft, nel quale intervista personaggi famosi. Nel settembre 2019 presenta anche due inchieste televisive sul mondo delle droghe e della pornografia, dal titolo \"Enjoy\". Nella stagione 2019-2020 ha condotto, sempre su Nove, la rubrica quotidiana di approfondimento e di attualit\u00e0 \"Sono le venti\".\nVita privata.\nHa avuto una figlia, Olga, con la ex compagna Laura Urbinati, stilista romana."}
{"id": "389274", "revid": "599013", "url": "https://it.wikipedia.org/wiki?curid=389274", "title": "Sonia Williams", "text": "Biografia.\nHa iniziato a gareggiare negli Stati Uniti, ottenendo buoni risultati universitari.\nNel 1996 \u00e8 stata la prima atleta donna antiguo-barbudana a gareggiare ai Giochi olimpici, nelle staffette 4\u00d7100 m e 4\u00d7400 m. Sempre gareggiando nelle due specialit\u00e0 ha partecipato ai Giochi del Commonwealth. Oltre a lei nel team di Antigua e Barbuda \u00e8 presente anche la pi\u00f9 esperta Heather Samuel, nata nel 1970 e sei volte campionessa NCAA.\nNel 1998 \u00e8 arrivata in semifinale nei 100 m piani ai Giochi del Commonwealth, nell'edizione di Kuala Lumpur in Malaysia, diventando cos\u00ec la prima atleta antiguo-barbudana capace di raggiungere una semifinale in una gara internazionale dei 100 m. Dopo aver saltato l'edizione del 2002 a Manchester ha partecipato a Melbourne nel 2006, arrivando nuovamente in semifinale sui 100 m."}
{"id": "389291", "revid": "709565", "url": "https://it.wikipedia.org/wiki?curid=389291", "title": "Perfect game", "text": "Nel baseball professionistico il perfect game \u00e8 il termine con il quale si definisce la partita di almeno nove inning in cui un lanciatore ottiene la vittoria senza concedere battute valide n\u00e9 basi su ball e senza che lui o i propri compagni commettano errori di campo; in pratica, nessuno dei battitori avversari deve mai raggiungere la prima base. Per definizione un \"perfect game\" deve essere per forza uno \"shutout\" e un \"no-hitter\", ovvero una partita in cui l'attacco avversario rimane a zero, sia nel punteggio che nel numero di battute valide. \nNonostante nel baseball moderno ogni squadra giochi oltre 160 partite all'anno, dall'inizio del XX secolo ad oggi si sono verificati soltanto 21 casi di \"perfect game\": F\u00e9lix Hern\u00e1ndez dei Seattle Mariners \u00e8 stato l'ultimo in ordine di tempo (15 agosto 2012), mentre il primo \u00e8 stato Cy Young dei Boston Red Sox (5 maggio 1904); Don Larsen dei New York Yankees \u00e8 stato invece l'unico a realizzare un \"perfect game\" in una partita delle World Series (8 ottobre 1956).\nLe tappe della perfezione.\nNel baseball, ci sono varie tappe da attraversare prima che una partita possa essere definita \"perfetta\". Innanzitutto, la partita perfetta inizia con una vittoria, che viene attribuita al lanciatore che si trova in campo quando la squadra che poi vincer\u00e0 l'incontro passa in testa nel punteggio, e che esce dal campo con la squadra ancora in vantaggio, e senza che in campo siano rimasti avversari che poi possano realizzare un numero di punti tale da ribaltare il risultato.\nQuando il lanciatore che ottiene la vittoria \u00e8 l'unico a scendere in campo per la propria squadra, senza bisogno quindi di \"lanciatori di rilievo\" che lo sostituiscano, allo stesso viene attribuita anche una \"partita completa\" (\"complete game\"). Mentre tutte le partite garantiscono un vincitore, il numero di \"complete games\" \u00e8 gi\u00e0 molto inferiore. Una partita completa in cui la squadra avversaria non realizza neanche un punto fa raggiungere al lanciatore la tappa successiva verso la perfezione, lo \"shutout\". Uno shutout, sebbene difficile da realizzare, non \u00e8 comunque raro sui campi da baseball.\nMolto pi\u00f9 difficile, infatti, \u00e8 assistere a un \"no-hitter\", una partita di almeno 9 inning in cui una delle due squadre in campo non realizza neanche una battuta valida, una battuta, cio\u00e8, non viziata da errori avversari e tale da garantire al giocatore che la effettua di arrivare in una base del campo senza essere eliminato. Per la natura complicata del regolamento del baseball, tuttavia, un no-hitter non \u00e8 garanzia automatica di ottenere uno shutout, n\u00e9 tantomeno una vittoria: un giocatore, infatti, pu\u00f2 arrivare in base e successivamente realizzare punti anche senza battere una valida, ad esempio se colpito da un lancio, ottenendo una \"base ball\", cio\u00e8 una base gratuita per quattro lanci del lanciatore avversario terminati in zona non regolamentare, o comunque per un errore della difesa. Nel 1964, Ken Johnson speriment\u00f2 di persona che \u00e8 possibile ottenere un no-hitter e perdere la partita.\nIn oltre 200.000 partite disputate nelle \"major leagues\" tra stagione regolare e playoffs dal 1901, il primo anno dell'era moderna del gioco, al maggio 2021, si sono avuti solo 265 no-hitter: per definizione, solo in queste poteva essere realizzato un perfect game.\nNella partita perfetta, infatti, devono essere eliminati anche i pi\u00f9 piccoli errori di un no-hitter: quindi, nessuna valida, nessuna base ball, nessun errore che garantisca una base a un avversario, n\u00e9 da parte del lanciatore, n\u00e9 tanto meno dai suoi compagni della difesa. Secondo questi termini, solo ventuno partite nella storia del baseball moderno possono essere definite \"perfect games\": si tratta all'incirca di una partita ogni otto anni, anche se nel corso della storia c'\u00e8 stato un periodo massimo di 34 anni tra due perfect games, e uno minimo di soli venti giorni.\nIl perfect game ha premiato in maniera pi\u00f9 o meno uguale campioni immortali e illustri sconosciuti, ed ha arricchito il proprio mito anche grazie a prestazioni straordinarie che per un piccolo difetto non riuscirono a raggiungere la perfezione.\nLe partite perfette.\nGi\u00e0 prima del 1900 furono realizzate due partite perfette, a distanza di soli cinque giorni, il 12 giugno e il 17 giugno 1880, ma a causa di alcune differenze regolamentari nel baseball dell'epoca, e soprattutto in considerazione del fatto che il \"monte di lancio\" era molto pi\u00f9 vicino alla casa base di quanto sia oggi, tali prestazioni non vengono conteggiate tra quelle che poi hanno garantito l'immortalit\u00e0 sportiva.\nIl primo perfect game ufficialmente riconosciuto, quindi, fu lanciato da uno dei pi\u00f9 grandi lanciatori della storia, Cy Young, il 5 maggio 1904. Sarebbe stato seguito da altri grandi, come Addie Joss, Sandy Koufax, Jim Bunning, Dennis Martinez, Kenny Rogers, David Cone, Randy Johnson e per ultimo Roy Halladay. Ma la perfezione avrebbe arriso anche a lanciatori quasi sconosciuti, come Charlie Robertson, e non sarebbe mai comparsa, ad esempio, a fianco delle statistiche di Nolan Ryan, capace di 7 no-hitter in carriera.\nLa ventiduesima partita perfetta.\nLa storia del baseball moderno riporta i nomi di ventuno giocatori in grado di lanciare una partita perfetta, ma un ventiduesimo potrebbe reclamare il proprio posto nella galleria. Il 23 giugno 1917 il lanciatore partente dei Boston Red Sox contro gli Washington Senators era l'immortale Babe Ruth, all'epoca ancora lanciatore. Il primo battitore affrontato da Ruth ottenne una base ball, che fece infuriare \"Il Bambino\", che fu espulso dalla partita dopo avere avuto un violento litigio con l'arbitro di casa base.\nAl suo posto entr\u00f2 Ernie Shore, che prima elimin\u00f2 il battitore lasciato sulle basi da Ruth, cogliendolo mentre stava cercando di rubare la seconda base, e poi metodicamente ritir\u00f2 i 26 avversari che lo affrontarono, senza concedere una valida o una base. Per entrare nella storia dei perfect games, per\u00f2, a Shore mancava la prima caratteristica essenziale richiesta: aver lanciato una partita completa, che per definizione pu\u00f2 essere attribuita solo al lanciatore partente, in quel giorno Babe Ruth.\nPer Shore rimase solo la consolazione di una partita \"di rilievo\" perfetta, ma anche la consapevolezza di essere diventato il primo giocatore di una lunga lista di \"near misses\", \"mancato di poco\", ovvero quei lanciatori a cui una piccola imperfezione non ha consentito l'ingresso nella leggenda del baseball.\nLista delle partite perfette di NPB.\nLa Nippon Professional Baseball, la lega professionistica di baseball giapponese, \u00e8 la seconda per importanza alla MLB. Questa \u00e8 la lista dei perfect games riconosciuti in quella lega.\n\"Near misses\", le partite quasi perfette.\nMolti lanciatori sono arrivati vicini al grande traguardo, sfiorandolo solamente ma mancandolo, per colpa propria o di altri, a volte per colpa di nessuno. Sono qua registrati i giocatori che hanno lanciato delle partite \"quasi perfette\", ma che per un motivo o per un altro non possono essere registrate come \"partite perfette\".\nImperfetti per colpa delle regole.\nQuattro lanciatori nella storia del baseball hanno perso una partita perfetta non per proprie colpe, o per colpa di qualche errore dei propri compagni della difesa, ma solo per il regolamento.\nAltri cinque lanciatori hanno eliminato almeno 27 battitori, ma a causa del regolamento non hanno il posto tra i lanciatori perfetti:\nImperfetti all'ultimo lancio.\nPerdere la perfezione all'ultimo lancio, quando basta uno strike per iscrivere il proprio nome nell'albo dei record: questa sorte \u00e8 toccata a cinque lanciatori:\nAnche se non all'ultimo lancio, altri giocatori sono arrivati fino al 27\u00b0 battitore prima di perdere il perfect game:\nImperfetti per errore.\nForse il modo peggiore di perdere la perfezione \u00e8 per colpa di un errore difensivo. Questa sorte \u00e8 toccata a vari lanciatori:\nImperfetti per colpa dell'arbitro.\nEliminati gli errori difensivi, le battute di avversari veloci e regole complicate, c'\u00e8 ancora un modo per perdere un perfect game: un errore arbitrale.\nPerfetti, ma non nel modo giusto.\nAlmeno due lanciatori nella storia del baseball meritano di essere ricordati per prestazioni straordinarie, imprese forse anche pi\u00f9 difficili della realizzazione di un perfect game, ma non catalogabili, appunto come partite perfette.\nAl cinema.\nIl baseball \u00e8 uno degli sport preferiti di Hollywood, con decine di film sulla storia di partite e giocatori memorabili, tuttavia non ci sono molte pellicole che parlano di una partita perfetta."}
{"id": "389296", "revid": "86599", "url": "https://it.wikipedia.org/wiki?curid=389296", "title": "Milo\u0161 Tich\u00fd", "text": "Tich\u00fd \u00e8 un prolifico scopritore di asteroidi e lavora insieme alla moglie Jana Tich\u00e1 all'osservatorio di Kle\u0165.\nIl Minor Planet Center gli accredita le scoperte di 198 asteroidi, effettuate tra il 1994 e il 2005, in parte in collaborazione con altri astronomi: Michal Ko\u010der, Zden\u011bk Moravec e Jana Tich\u00e1.\nHa inoltre scoperto la cometa periodica 196P/Tichy.\nGli \u00e8 stato dedicato l'asteroide 3337 Milo\u0161."}
{"id": "389305", "revid": "287204", "url": "https://it.wikipedia.org/wiki?curid=389305", "title": "Milos Tichy", "text": ""}
{"id": "389309", "revid": "287204", "url": "https://it.wikipedia.org/wiki?curid=389309", "title": "Milos Tich\u00fd", "text": ""}
{"id": "389322", "revid": "599013", "url": "https://it.wikipedia.org/wiki?curid=389322", "title": "HTM", "text": ""}
{"id": "389324", "revid": "5695", "url": "https://it.wikipedia.org/wiki?curid=389324", "title": "Cittadinanza italiana", "text": "La cittadinanza italiana \u00e8 la condizione della persona fisica (detta \"cittadino italiano\") alla quale l'ordinamento giuridico dell'Italia riconosce la pienezza dei diritti civili e politici. La cittadinanza italiana \u00e8 basata principalmente sullo \"ius sanguinis\".\nAcquisizione della cittadinanza italiana.\nLa cittadinanza italiana si pu\u00f2 variamente acquisire:\nIl diritto alla cittadinanza per \"ius sanguinis\" non si prescrive, ma per poterlo esercitare occorre che si verifichi una delle seguenti condizioni:\nLe tappe storiche della legislazione sulla cittadinanza italiana.\nLo Statuto Albertino del 1848.\nLo Statuto Albertino emanato per il Regno di Sardegna nel 1848 fu la prima norma fondamentale allo Stato Italiano formatosi nel 1861.\nCostituzione ottriata elencava i principi fondamentali su cui si fondava l'ordinamento monarchico.\nL'art. 24 dice:\nQuesta lodata eguaglianza davanti alla legge era riferita, per\u00f2, soltanto agli uomini, giacch\u00e9 le donne erano subordinate all'autorit\u00e0 del \"pater familias\", fatto molto rilevante per la cittadinanza, giacch\u00e9 la soggezione della donna e anche dei suoi figli al marito faceva s\u00ec che qualsiasi episodio riguardante la cittadinanza del marito si riversasse su tutta la famiglia. Cos\u00ec accadeva anche per la perdita o il riacquisto della cittadinanza, per esempio per la naturalizzazione in un altro paese.\nIl codice civile del 1865.\nGli articoli da 4 a 15 del codice civile del 1865 regolano l'acquisto e la perdita della cittadinanza italiana. La cittadinanza italiana si acquista \"jure sanguinis\": \u00c8 cittadino il figlio di padre cittadino; si perde per rinunzia seguita da emigrazione o per aver ottenuto una cittadinanza straniera.\nLa legge n\u00ba 555 del 13 giugno 1912.\nNonostante lo Statuto Albertino non facesse nessun riferimento n\u00e9 all'uguaglianza, n\u00e9 alla differenza tra i sessi, l'idea della soggezione della moglie al marito, idea con antecedenti millenari, era presente nella norma fondamentale (nell'idea del legislatore) e sono moltissimi gli esempi nel diritto positivo, come l'art. 144 del Codice Civile del 1939 e, precisamente, la Legge 555/1912, che esprimeva il primato del marito nel matrimonio e la soggezione della moglie e dei figli alle vicissitudini che all'uomo potevano accadere in relazione alla cittadinanza; in particolare stabiliva:\nLa legge n. 555 del 13 giugno 1912 sanciva casi di doppia cittadinanza.\nOve rispetta il possesso della cittadinanza italiana in aggiunta a un'altra cittadinanza, ha importanza notevole l'art. 7 della legge n. 555, per la dispersione mondiale degli italiani in molti paesi. Il provvedimento di quest'articolo ha sconnesso la perdita della cittadinanza italiana appartenente al padre, dallo status della stessa cittadinanza appartenente ad alcuni figli minorenni gi\u00e0 nati.\nSe \u00e8 nato il figlio da padre italiano in un paese che attribuisce la cittadinanza \"ius soli\", il figlio \u00e8 nato con la cittadinanza italiana del padre ed anche la cittadinanza del paese dove \u00e8 nato. Cio\u00e8 il figlio \u00e8 nato con doppia cittadinanza. I figli nati con doppia cittadinanza di questo modo possono mantenere il loro status doppio nel evento che sia naturalizzato pi\u00f9 avanti il padre, partendo il padre dalla cittadinanza italiana.\nL'art. 7 dice:\nCome le leggi nel 1912 erano molto sensibili al sesso della persona in riguardo, rimane da spiegare che il provvedimento dell'art. 7 si estendeva ad ambo i figli e le figlie, ma questo non comporta che la figlia, mantenendo la sua cittadinanza doppia dopo la naturalizzazione del suo padre, potesse trasmettere la sua propria cittadinanza italiana ai suoi figli nati prima del 1\u00ba gennaio 1948.\nLa Legge n\u00ba 555 porta una disposizione con l'effetto che i figli di vedove italiane ritengono la cittadinanza italiana proveniente dal padre, nell'evento che risposi la vedova, acquisendo un'altra cittadinanza in conseguenza, da leggersi nell'art. 12. I figli in riguardo possono ritenere la cittadinanza italiana anche se acquisiscono la nuova cittadinanza della madre in modo di derivazione automatica.\nLe donne straniere sposandosi con cittadini italiani prima del 27 aprile 1983 hanno acquisito automaticamente la cittadinanza italiana. Se l'acquisizione della cittadinanza italiana per matrimonio non fu producente di effetti sulla sua cittadinanza secondo le leggi del paese dove apparteneva, la donna sposata aveva quindi doppia cittadinanza. L'art. 10 della Legge n\u00ba 555 disponeva che una donna sposata non poteva assumere una cittadinanza diversa da quella del marito. Se fu estesa una cittadinanza estera alla donna, da parte di un altro stato, in costanza del suo matrimonio con un cittadino italiano, la donna \u00e8 rimasta italiana.\nLa Costituzione repubblicana del 1948.\nLa Costituzione repubblicana entr\u00f2 in vigore il 1\u00ba gennaio 1948.\nCon il patto di Salerno dell'aprile del 1944, stipulato tra il Comitato di Liberazione Nazionale e la Corona, si decise di rinviare la scelta tra monarchia e la repubblica sino alla fine della guerra. La Costituzione del Regno d'Italia, del 1848, era ancora formalmente in vigore, dal momento che le leggi che l'avevano limitata erano state, in certa misura, abrogate a partire dal 25 luglio 1943 (giorno della caduta del fascismo). Il 2 giugno 1946 si celebrarono le elezioni. Tutti gli italiani, uomini e donne che avessero compiuto i 21 anni di et\u00e0, vennero chiamati al voto ai quali furono consegnate due schede: una per il cosiddetto referendum Istituzionale la scelta tra monarchia e repubblica, l'altra per l'elezione dei 556 deputati dell'Assemblea Costituente.\nL'attuale Costituzione italiana fu approvata dall'Assemblea Costituente nella sessione del 22 dicembre 1947, pubblicata nella gazzetta ufficiale il 27 dicembre 1947 ed entr\u00f2 in vigore il 1\u00ba gennaio 1948.\nVenne stabilita una Repubblica democratica, fondata sul lavoro e la sovranit\u00e0 del popolo, e furono riconosciuti i diritti individuali, come quello del corpo sociale, sulla base del compimento dei doveri inderogabili di solidariet\u00e0 politica, economica e sociale (Artt. 1 e 2).\nGli articoli fondamentali per gli argomenti che, pi\u00f9 avanti, verranno sviluppati in relazione alla cittadinanza, sono i seguenti:\nL'articolo 3, situato tra i \"Principi fondamentali\", contiene due incisi.\nL'art. 29, situato nel titolo II, \"Relazioni etico-sociali\", che stabilisce: \"La Repubblica riconosce i diritti della famiglia come societ\u00e0 naturale fondata sul matrimonio\". Il secondo inciso stabilisce l'uguaglianza tra i coniugi: \"Il matrimonio \u00e8 fondato sull'uguaglianza morale e giuridica dei coniugi, con i limiti stabiliti dalla legge a garanzia della unit\u00e0 familiare\".\nAltro articolo di fondamentale importanza \u00e8 il 136, situato nel titolo VI, \"Garanzie costituzionali\", sezione I, \"La Corte costituzionale\", e il suo testo \u00e8 il seguente: \"Quando la Corte dichiara l'illegittimit\u00e0 costituzionale di una norma di legge o di atto avente forza di legge, la norma cessa di avere efficacia dal giorno successivo alla pubblicazione della decisione\". Inoltre, in relazione a questo articolo, sempre in riferimento al tema della cittadinanza, \u00e8 molto importante il secondo comma: \"La decisione della Corte \u00e8 pubblicata e comunicata alle Camere ed ai Consigli regionali interessati, affinch\u00e9, ove lo ritengano necessario, provvedano nelle forme costituzionali\".\nLe sentenze della Corte costituzionale e le leggi promulgate di conseguenza.\nLa sentenza n\u00ba 87 del 1975.\nLa Costituzione repubblicana rimase inattuata dal giorno della sua entrata in vigore in materia di cittadinanza per via materna fino all'anno 1983. Nonostante l'eguaglianza determinata dagli art. 3 e 29 della Costituzione, non fu approvata dal Parlamento nessuna legge che modificasse la mancanza di una norma di diritto positivo che permettesse che il figlio di cittadina italiana, e padre straniero, fosse cittadino italiano \"iure sanguinis\".\nLa sentenza del 9 aprile 1975, n\u00ba 87, della Corte Costituzionale, dichiar\u00f2 l'illegittimit\u00e0 costituzionale dell'art. 10, terzo inciso, della legge del 13 giugno 1912, n\u00ba 555 (\"Disposizioni sulla cittadinanza italiana\"), nella parte che prevedeva la perdita di cittadinanza italiana indipendentemente dalla volont\u00e0 della donna.\nFra i punti fondamenti della sentenza, si segnala che l'art. 10 si ispira alla concezione molto diffusa nel 1912 di considerare la donna giuridicamente inferiore all'uomo e come persona che non ha piena capacit\u00e0 giuridica (a quel tempo non si riconoscevano alle donne diritti politici attivi o passivi), concezione che non rappresenta, e anzi contrasta con i principi della Costituzione. Si aggiunge che senza dubbio la norma contestata, stabilendo in esclusiva relazione dalla donna la perdita della cittadinanza italiana, crea una disparit\u00e0 di trattamento ingiustificata e irrazionale fra i coniugi, soprattutto quando non \u00e8 richiesta la volont\u00e0 dell'interessata o addirittura contro la volont\u00e0 di questa. Inoltre si produce una disparit\u00e0 di trattamento ingiustificata fra le stesse donne italiane che si sposano con uno straniero, facendo dipendere da esse la perdita automatica o la conservazione della cittadinanza dall'esistenza o meno di una norma straniera, cio\u00e8 da una circostanza estranea dalla sua volont\u00e0.\nLa legge n\u00ba 151 del 1975.\nPer effetto di tale dichiarazione d'incostituzionalit\u00e0, nell'ambito della riforma del diritto di famiglia del 1975, fu introdotto l'art. 219 della legge n. 151/1975 che consentiva alle donne il \u201criacquisto\u201d (\"rectius\", riconoscimento) della cittadinanza:\nIl termine \u201criacquisto\u201d appare improprio in quanto con le decisione della Corte costituzionale \u00e8 stato pronunciato che la cittadinanza non \u00e8 stata mai perduta dalle donne interessate, n\u00e9 era stata mai una volont\u00e0 della donna in tal senso, e pertanto sembra come pi\u00f9 adeguato alla dottrina e alla giurisprudenza il termine \u201criconoscimento\u201d.\nLa sentenza n\u00ba 30 del 1983.\nLa sentenza n. 30 fu pronunciata il 28 gennaio 1983, depositata in cancelleria il 9 febbraio 1983, e pubblicata nella gazzetta ufficiale n. 46 del 16 febbraio 1983. Si era proposta questione d'illegittimit\u00e0 costituzionale dell'art. 1, n. 1, della legge 555 del 1912, \"nella parte in cui non prevede che il figlio di moglie cittadina italiana, che abbia conservato la cittadinanza pur dopo del matrimonio con lo straniero, abbia la cittadinanza italiana\". La sentenza determin\u00f2: \u201cL'art. 1, n. 1, della legge n. 555 del 1912 \u00e8 in chiaro contrasto con l'art. 3, comma 1, (eguaglianza davanti alla legge, senza distinzione di sesso, ecc. ) e con l'art. 29, comma 0002 (eguaglianza morale e giuridica dei coniugi)\u201d. La Corte Costituzionale non soltanto ha dichiarato l'illegittimit\u00e0 costituzionale dell'art. 1 della legge del 13 giugno 1912, n. 555, nella parte nella quale non prevede che sia cittadino per nascita anche il figlio di madre cittadina; ma pure dell'art. 2, comma 2, della stessa legge, in quanto permette l'acquisizione della cittadinanza materna da parte del figlio soltanto a ipotesi di carattere residuale, giacch\u00e9 in avanti potr\u00e0 acquisire la cittadinanza in qualsiasi circostanza.\nIl parere n\u00ba 105 del 1983 del Consiglio di Stato.\nIl parere reso dal Consiglio di Stato, sezione V, in sede consultiva, n. 105 del 15 aprile 1983 risolve che per forza della sentenza n. 30 del 1983 della Corte costituzionale potevano considerarsi cittadini italiani soltanto gli individui nati da madre cittadina a far data dal 1\u00ba gennaio del 1948, sul presupposto che la efficacia della sentenza della Consulta non poteva azionare retroattivamente oltre il momento in cui si produce il contrasto tra la legge anteriore e la nuova Costituzione, e per questo prima della data di entrata in vigore della Costituzione repubblicana, cio\u00e8 il 1\u00ba gennaio 1948.\nLa legge n. 123 del 1983.\nSei giorni dopo, il 21 aprile 1983, fu sancito dalla legge 123 che \u00e8 cittadino per nascita il figlio minore, anche adottivo, di padre o di madre cittadini, o nato in Italia, ammettendo in ogni caso il possesso della cittadinanza multipla. Nel caso di doppia cittadinanza non nato in Italia, il figlio doveva optare per una sola cittadinanza entro un anno dal raggiungimento della maggiore et\u00e0 (art. 5). Come si osserva la legge estendeva la cittadinanza ai figli di cittadina che fossero minori al momento della sua entrata in vigore, anche nel caso che fossero adottivi. La stessa legge abrogava la precedente norma che prescriveva l'acquisizione automatica della cittadinanza italiana \"iure matrimonii\" per le straniere che contraevano matrimonio con un cittadino italiano. Pertanto dalla data di entrata in vigore (27 aprile) veniva sancita l'uguaglianza dei coniugi stranieri innanzi alla legge italiana, e ribadito il principio cardine dell'acquisizione della cittadinanza mediante espressione di una volont\u00e0 in tal senso.\nLa legislazione sulla cittadinanza italiana.\nLegge n\u00ba 91 del 1992.\nLa legge n. 91 del 1992, stabilisce che \u00e8 cittadino per nascita:\nCiononostante la legge esclude la retroattivit\u00e0 nell'art. 20, disponendo che \"... salvo che sia espressamente previsto, lo stato di cittadinanza acquisito anteriormente alla presente legge non si modifica se non per fatti posteriori alla data di entrata in vigore della stessa\".\nQuesta disposizione e il parere n. 105 del 15 aprile 1983, hanno prodotto che i figli di cittadina italiana, e padre straniero, nato prima del 1\u00ba gennaio 1948 (data di entrata in vigore della Costituzione repubblicana) rimangano assoggettati all'antica legge n. 555 del 13 giugno 1912, nonostante la dichiarazione d'illegittimit\u00e0 costituzionale operata dalla sentenza n. 30 del 1983 della Corte costituzionale.\nInoltre la legge n. 91/1992 ammette in ogni caso il possesso della cittadinanza multipla, gi\u00e0 dall'art. 5 della legge n. 123/1983.\nLeggi successive al 1992 hanno modificato l'accesso alla cittadinanza estendendolo ad alcune categorie di cittadini che, per ragioni storiche e collegate agli eventi bellici, ne erano rimaste escluse.\nQueste leggi sono:\n1) la legge 14 dicembre 2000, n. 379, \"Disposizioni per il riconoscimento della cittadinanza italiana alle persone nate e gi\u00e0 residenti nei territori appartenuti all'Impero austro-ungarico e ai loro discendenti\". (Pubblicata nella Gazz. Uff. 19 dicembre 2000, n. 295)\n2) la legge 8 marzo 2006, n. 124, \"Modifiche alla L. 5 febbraio 1992, n. 91, concernenti il riconoscimento della cittadinanza italiana ai connazionali dell'Istria, di Fiume e della Dalmazia e ai loro discendenti\". Pubblicata nella Gazzetta Ufficiale del 28 marzo 2006, n. 73.\nSi \u00e8 inoltre successivamente discusso su una riforma della legge sulla cittadinanza in senso pi\u00f9 favorevole per gli immigrati extracomunitari, che possono richiederla solo dopo aver trascorso 10 anni nel territorio della Repubblica.\nRestano tuttavia irrisolti molti aspetti, quali quelli del riconoscimento dello status di cittadino per i discendenti da donna italiana che prima del 1948 aveva sposato un cittadino straniero e a causa del matrimonio aveva perduto la cittadinanza italiana. Questi casi hanno creato un doppio regime per il riacquisto del nostro status civitatis: mentre i discendenti per linea paterna non hanno ostacoli al riconoscimento del loro status di cittadini, anche se l'antenato era emigrato nel 1860, i discendenti da donna italiana, anche nella stessa famiglia, vedono ancora oggi invece precluso il riacquisto della cittadinanza italiana, potendo solamente rivolgersi al giudice italiano.\nTrasmissione della cittadinanza italiana \"iure sanguinis\" per via materna.\nLa sentenza della Corte di Cassazione n. 4466 del 25 febbraio 2009.\nLe sezioni unite, mutando orientamento rispetto alla pronuncia n. 3331 del 2004, hanno stabilito che, per effetto delle sentenze della Corte costituzionale n. 87 del 1975 e n. 30 del 1983, deve essere riconosciuto il diritto allo \"status\" di cittadino italiano al richiedente nato all'estero da figlio di donna italiana coniugata con cittadino straniero nel vigore della L. n. 555 del 1912 che sia stata, di conseguenza, privata della cittadinanza italiana a causa del matrimonio. Pur condividendo il principio dell'incostituzionalit\u00e0 sopravvenuta, secondo il quale la declaratoria d'incostituzionalit\u00e0 delle norme precostituzionali produce effetto soltanto sui rapporti e le situazioni non ancora esaurite alla data del 1\u00ba gennaio 1948, non potendo retroagire oltre l'entrata in vigore della Costituzione, la Corte afferma che il diritto di cittadinanza in quanto \"status\" permanente e imprescrittibile, salva l'estinzione per effetto di rinuncia da parte del richiedente, \u00e8 giustiziabile in ogni tempo (anche in caso di pregressa morte dell'ascendente o del genitore dai quali deriva il riconoscimento) per l'effetto perdurante anche dopo l'entrata in vigore della Costituzione dell'illegittima privazione dovuta alla norma discriminatoria dichiarata incostituzionale.\nEffetti della sentenza di Cassazione n. 4466/09 sulla giurisprudenza.\nSuccessivamente a tale pronuncia del 2009, i giudici del tribunale di Roma hanno emesso diverse sentenze di riconoscimento della cittadinanza italiana a figli e discendenti di cittadina italiana, nati prima del 1948. Non avendo il Parlamento italiano recepito in legge tale sentenza della Cassazione, non \u00e8 possibile ottenere la cittadinanza iure sanguinis per via materna promuovendo la relativa istanza al Consolato o al competente ufficio di Stato Civile dei comuni italiani. Per i discendenti di donna italiana (o con discendenza italiana), nati prima del 1948, rimane quindi la possibilit\u00e0 solo in via giudiziale di ottenere il riconoscimento della cittadinanza italiana.\nDati sull'ottenimento della cittadinanza.\nI dati del ministero degli interni mostrano che, negli ultimi decenni, gli ottenimenti della cittadinanza si sono incrementati in modo vistoso, fino a decuplicarsi dal 1998 al 2016. Questi numeri si riferiscono soltanto alle concessioni di cittadinanza e non ai riconoscimenti \"iure sanguinis\"."}
{"id": "389390", "revid": "767487", "url": "https://it.wikipedia.org/wiki?curid=389390", "title": "Il meglio di Ho fatto 2 etti e mezzo, lascio?", "text": "Il meglio di Ho fatto 2 etti e mezzo, lascio? \u00e8 un cofanetto di Elio e le Storie Tese, uscito nel 2004 e contenente una raccolta di brani live del loro tour primaverile ed estivo dello stesso anno.\nLa tourn\u00e9e \u00e8 durata 3 mesi durante i quali la band ha fatto 3 scalette diverse, realizzando per ognuna una copertina diversa: per un disco c'era raffigurato un banco di frutta e verdura, per uno un banco di carne e per uno un banco di pesce. Il comune denominatore era l'immagine di una macchinetta di quelle che rilasciano i numeri per la coda al supermercato; alla fine di ogni concerto, gli spettatori potevano comprare il disco della serata e, insieme al disco veniva fornito un adesivo con scritto il giorno e il luogo del concerto da attaccare sulla copertina al posto del numero che fuoriusciva dalla macchinetta. Questo cofanetto \u00e8 un insieme dei brani delle varie serate e ha in copertina semplicemente la macchinetta dei numeri su sfondo nero con, al posto di data e luogo, il titolo dell'album.\nQuesta iniziativa \u00e8 nata come \"rivolta\" da parte del gruppo nei confronti della casa discografica per i prezzi troppo alti dei loro cd. L'episodio \u00e8 poi stato ripetuto con la successiva tourn\u00e9e \"Grazie per la splendida serata\""}
{"id": "389395", "revid": "38120", "url": "https://it.wikipedia.org/wiki?curid=389395", "title": "Il meglio di &quot;Ho fatto 2 etti e mezzo, lascio?&quot;", "text": ""}
{"id": "389396", "revid": "436907", "url": "https://it.wikipedia.org/wiki?curid=389396", "title": "THRAK", "text": "THRAK \u00e8 l'undicesimo album in studio del gruppo musicale britannico King Crimson, pubblicato nel 1995 dalla Virgin Records.\nLa traccia \"B'Boom contiene\" il primo assolo di batteria mai registrato dai King Crimson in un album di studio."}
{"id": "389401", "revid": "38120", "url": "https://it.wikipedia.org/wiki?curid=389401", "title": "Il meglio di &quot;Ho fatto due etti e mezzo, lascio?&quot;", "text": ""}
{"id": "389403", "revid": "38120", "url": "https://it.wikipedia.org/wiki?curid=389403", "title": "Il meglio di Ho fatto due etti e mezzo, lascio?", "text": ""}
{"id": "389413", "revid": "1529788", "url": "https://it.wikipedia.org/wiki?curid=389413", "title": "Virt\u00f9 teologali", "text": "Le virt\u00f9 teologali (dal greco \u03b8\u03b5\u03cc\u03c2, \u00abDio\u00bb e \u03bb\u03cc\u03b3\u03bf\u03c2, \u00abparola\u00bb) nella dottrina cristiana sono: la fede, la speranza e la carit\u00e0.\nSignificato teologico.\nPer la teologia cristiana le virt\u00f9 teologali sono quelle virt\u00f9 che riguardano Dio, rendono l'uomo capace di vivere in relazione con la Trinit\u00e0 e fondano ed animano l'agire morale cristiano, vivificando le virt\u00f9 cardinali.\nNella dottrina della Chiesa cattolica queste virt\u00f9, a differenza delle virt\u00f9 cardinali, non possono essere ottenute con il solo sforzo umano, ma sono infuse nell'uomo dalla grazia divina.\nLe tre virt\u00f9 teologali.\nFede.\nLa fede \u00e8 la virt\u00f9 per la quale l'uomo crede in Dio e a tutto ci\u00f2 che egli gli ha rivelato e che la Chiesa gli propone a credere, perch\u00e9 secondo la dottrina cristiana cattolica Dio \u00e8 la stessa Verit\u00e0. Secondo la religione cristiana, con la fede l'uomo si abbandona liberamente e completamente a Dio per fare in pieno la sua volont\u00e0. La fede \u00e8 associata nell'arte al colore bianco.\nSperanza.\nLa speranza, per la dottrina cristiana, \u00e8 la virt\u00f9 per la quale l'uomo desidera e aspetta da Dio la vita eterna come sua felicit\u00e0, riponendo la sua fiducia nelle promesse di Cristo e appoggiandosi \"all'aiuto dello Spirito Santo\" per meritarla e preservarla sino alla fine della vita terrena. La speranza \u00e8 associata nell'arte al colore verde.\nCarit\u00e0.\nLa carit\u00e0 \u00e8 la virt\u00f9 per la quale l'uomo ama Dio al di sopra di tutto e il suo prossimo come se stesso per amore di Dio. Secondo i cristiani, Ges\u00f9 fa di essa il comandamento nuovo, ovvero la pienezza della Legge di Dio. La carit\u00e0 \u00e8 il vincolo di tutte le altre virt\u00f9, che anima, ispira e ordina, poich\u00e9 la vera gratuit\u00e0 e lo spessore del vero amore \u00e8\nrealizzato solo in nome di Cristo. Tutto \u00e8 amato e accolto in nome Suo. Ci\u00f2 che \u00e8 amato al di fuori di lui \u00e8 ugualmente un amore ma un amore imperfetto. La carit\u00e0 rimane l'unica opportunit\u00e0 per l'uomo d'oggi ovvero la sua trasformazione in homo novus, e nel contempo un monito, colmare il vuoto di carit\u00e0 per quel tanto di dolcezza che cade dal cielo con la luce del sole. La carit\u00e0 \u00e8 associata nell'arte al colore rosso.\nControversie.\nPi\u00f9 di un vizio pu\u00f2 essere considerato l'opposto di ciascuna virt\u00f9 teologale:"}
{"id": "389419", "revid": "33689", "url": "https://it.wikipedia.org/wiki?curid=389419", "title": "Gyruss", "text": " \u00e8 un videogioco arcade sparatutto di ambientazione spaziale ideato da Yoshiki Okamoto e prodotto da Konami nel 1983. Il gioco \u00e8 stato distribuito dalla Centuri negli Stati Uniti.\n\u00c8 un gioco della tradizione di \"Space Invaders\" e \"Galaga\", ovvero uno sparatutto a schermata fissa. La differenza principale consiste nel fatto che la nave guidata dal giocatore, anzich\u00e9 muoversi a sinistra e a destra, si sposta lungo una circonferenza immaginaria, mantenendo il cannone di prua sempre rivolto verso il centro dello schermo. Questa soluzione, adottata da pochissimi giochi (oltre a \"Gyruss\" si pu\u00f2 citare \"Tempest\"), viene talvolta identificata con l'espressione \"tube shooter\" (\"sparatutto cilindrico\").\nModalit\u00e0 di gioco.\nIl gioco \u00e8 suddiviso in vari livelli: l'astronave pilotata dal giocatore deve percorrere un tragitto che va da Nettuno alla Terra.\nLa maggior parte dei nemici \u00e8 costituita da altre astronavi, che devono essere tutte distrutte per completare un livello. I nemici compaiono dal centro o dai bordi dello schermo, seguendo poi traiettorie circolari, e possono distruggere la nave del giocatore per contatto o colpendola con i loro proiettili. Viene reso l'effetto della profondit\u00e0: i nemici e i proiettili appaiono pi\u00f9 piccoli man mano che si avvicinano al centro dello schermo.\nDopo aver eseguito le traiettorie programmate, i nemici si riuniscono al centro dello schermo, da cui occasionalmente ripartono sparando verso il giocatore. Se non vengono distrutte in tempo, le navi nemiche si allontanano una per una.\nIl gioco prevede anche altri tipi di nemici: satelliti, asteroidi e cannoni laser. Questi elementi appaiono a intermittenza, e si allontanano autonomamente dopo alcuni secondi. In particolare:\nIl gioco comincia a \u00abdue salti warp da Nettuno\u00bb (\u00abtwo warps from Neptune\u00bb). Ogni volta che viene completato un livello, il giocatore si avvicina di un salto all'obiettivo. Ogni volta che si raggiunge un pianeta, il gioco mostra un'animazione della nave del giocatore che si avvicina al pianeta stesso, la quale \u00e8 seguita da un round bonus dove l'astronave non pu\u00f2 essere distrutta, e ci si pu\u00f2 quindi concentrare sull'attacco per accumulare il maggior numero possibile di punti e di bonus. Dopo aver raggiunto Nettuno, ci si trova a tre salti da Urano, e si prosegue cos\u00ec attraverso il Sistema Solare fino alla Terra, sempre con tre salti warp fra un pianeta e il successivo. Dopo aver completato il round bonus della Terra, il giocatore si trova a \u00abtre salti warp da Nettuno\u00bb (un quadro molto veloce), e da l\u00ec il gioco riprende dall'inizio.\nNella versione per Nintendo NES, il meccanismo di gioco \u00e8 analogo, ma c'\u00e8 un \"boss di fine livello\" prima di ogni pianeta (e prima dunque del rispettivo livello bonus), ed \u00e8 inoltre presente una serie di livelli addizionali, da \u00abtre salti warp dal Sole\u00bb fino al Sole stesso, che \u00e8 protetto da un ulteriore boss di fine livello. Raggiunto il Sole, il gioco riprende dall'inizio.\nColonna sonora.\nIl tema musicale del gioco \u00e8 ispirato alla \"Toccata e fuga in re minore\" di Bach, nella versione rock arrangiata dagli Sky. \"Gyruss\" ha il merito di essere il primo gioco arcade ad usare il suono stereofonico.\nVersioni.\n\"Gyruss\" \u00e8 stato un gioco molto popolare nelle sale giochi, ed \u00e8 stato portato su vari home computer e console, fra cui l'Atari 2600, l'Atari 5200, il Commodore 64 e la Colecovision. Un port successivo per NES comprende qualche modifica, e una riproduzione fedele della versione sala giochi \u00e8 compresa in \"Konami Arcade Classics\" per la PlayStation, nonch\u00e9 in \"\" per il Game Boy Advance."}
{"id": "389420", "revid": "767487", "url": "https://it.wikipedia.org/wiki?curid=389420", "title": "Dracula morto e contento", "text": "Dracula morto e contento (\"Dracula: Dead and Loving It\") \u00e8 un film del 1995 diretto da Mel Brooks.\n\u00c8 una parodia del romanzo \"Dracula\" di Bram Stoker (con varie differenze: per esempio nel film chi va in Transilvania \u00e8 Renfield, mentre nel libro \u00e8 Jonathan Harker), ma l'avventura \u00e8 sempre incentrata sul combattimento contro Dracula, il \"Re dei Vampiri\". Numerosi i riferimenti anche alle pellicole ispirate al romanzo, dal classico \"Dracula\" di Tod Browning del 1931 al \"Dracula di Bram Stoker\" di Francis Ford Coppola.\nTrama.\nThomas Renfield si reca in Transilvania per stipulare il contratto d'acquisto di un immobile a Londra con il Conte Dracula; nonostante i preoccupanti avvertimenti di alcuni paesani vicini al castello del Conte e le profezie di una vecchia zingara, decide di procedere verso il castello, dove il Conte, oltre a comprare l'immobile, rende schiavo il povero Renfield. Arrivato a Londra, Renfield (che si rivela essere stupido e inaffidabile dopo che il Conte lo ha reso schiavo) viene chiuso in un manicomio diretto dal professor Seward, mentre Dracula viene a conoscenza di Jonathan Harker, la sua fidanzata Mina, figlia del direttore Seward e Lucy, amica di Mina.\nLucy, dopo circa tre settimane, inizia ad accusare i sintomi di un male sconosciuto (\u00e8 molto pallida e non ha forze, sentendosi molto fiacca e confusa) e Seward, per curarla, chiama il suo amico Abraham Van Helsing, esperto in malattie sconosciute e di fattori oscuri. Quando questi arriva a Londra, scopre che Lucy \u00e8 stata morsa da un vampiro. Nonostante tutte le protezioni di Abraham, Lucy completa la sua trasformazione in vampiro e aggredisce Harker nella cripta, ma viene colpita dallo stesso Jonathan con un paletto di legno nel cuore.\nDopo la morte di Lucy si prospetta un nuovo pericolo: questa volta \u00e8 Mina ad essere rapita la notte seguente dal Conte. Per scoprire chi sia l'artefice dei malesseri che sono caduti su casa Seward, Van Helsing organizza per le due settimane seguenti, una festa con ballo e Dracula s'appresta a ballare con Mina. Van Helsing allora fa scoprire uno specchio entro cui il corpo del Conte non si riflette, essendo Dracula stesso un morto rinvenuto dalla tomba, condannato a succhiare il sangue per continuare a sopravvivere e a ringiovanirsi.\nDracula, accortosi del tranello, rapisce nuovamente Mina portandola nel castello, seguito da Renfield, che per\u00f2 si lascia pedinare da Van Helsing, Harker e Seward fino alla cripta, dove il Conte vuole vampirizzare Mina per farne la sua sposa; ma viene ostacolato dall'arrivo dell'alba e dai numerosi tentativi dei tre uomini. Colpito dalla luce del sole, cerca di nascondersi in un vano rientrante del tetto per riaversi, quando Renfield apre scioccamente la tavola di legno del soffitto invitandolo con un: \"Per di qua. maestro!\" e Dracula viene incenerito dalla luce. Harker riprende dunque Mina con s\u00e9, mentre Renfield, dopo aver raccolto con cura le ceneri del vampiro e averle rimesse nella bara, segue il dottor Seward fuori dalla cripta. Prima di uscire per\u00f2, Van Helsing dice \"\"Fushta!\" alle ceneri di Dracula (perch\u00e9 il vampiro si era promesso di avere l'ultima parola). Eppure, dopo i titoli di coda, si ode Dracula dire \"Sylvania!\"\"\nProduzione.\nIl film \u00e8 stato realizzato presso i Culver Studios di Culver City.\nCritica.\nLe recensioni a \"Dracula morto e contento\" furono molto negative, e attualmente il film ha un indice di gradimento dell'11% sul sito di recensioni Rotten Tomatoes basato su 36 recensioni da parte di critici professionisti.\nJames Berardinelli di \"ReelViews\" scrisse: \"[...] \"Dracula morto e contento\" non si avvicina lontanamente al livello di \"Frankenstein Junior\". Si tratta di una parodia senza mordente che manca il bersaglio pi\u00f9 spesso di quanto colga nel segno. ... Data la svolta comica alla sua carriera fin dall'inizio degli anni ottanta, \u00e8 difficile credere che Leslie Nielsen una volta fosse un attore serio. In questi giorni, grazie ai fratelli Zucker [...], egli \u00e8 diventato un rinomato attore comico. Il suo senso dei tempi comici \u00e8 impeccabile, e questo lo ha reso un attore ricercato per una grande variet\u00e0 di parodie. Qui, Nielsen assume il ruolo di protagonista, ma la sua presenza non pu\u00f2 far risorgere questo film nato morto. A meno che tu non sia un fan sfegatato di Mel Brooks, non c'\u00e8 motivo di sedersi a vedere \"Dracula morto e contento\". L'umorismo sporadico promette alcune risate, ma i novanta minuti passeranno molto lentamente.\"\nJoe Leydon di \"Variety\" scrisse: \"Leslie Nielsen \u00e8 abbastanza piacevole come Conte Dracula, raffigurato qui come un morto semiserio ma frequentemente agitato che \u00e8 incline a scivolare sugli escrementi di pipistrello nel suo castello barocco... Il guaio \u00e8 che, anche se \"Dracula morto e contento\" guadagna una buona dose di sogghigni e risatine, non \u00e8 mai veramente divertente\"."}
{"id": "389430", "revid": "767487", "url": "https://it.wikipedia.org/wiki?curid=389430", "title": "Venerd\u00ec 13 parte VIII - Incubo a Manhattan", "text": "Venerd\u00ec 13 parte VIII - Incubo a Manhattan (\"Friday the 13th Part VIII: Jason Takes Manhattan\") \u00e8 il titolo dell'ottavo film della saga cinematografica horror di \"Venerd\u00ec 13\". Il film fu girato nel 1989 con la regia di Rob Hedden.\nTrama.\nJason riesce nuovamente a riemergere dal Crystal Lake, questa volta grazie a due studenti, Jimmy e Suzi, che con l'ancora del loro yacht tranciano dei cavi elettrici sul fondo riportandolo in vita con le scosse risultate. I due ragazzi si sarebbero dovuti imbarcare successivamente sulla nave da crociera Lazarus, per festeggiare il diploma assieme ai loro compagni, ma verranno barbaramente uccisi da Jason che, tra i loro souvenir, trova una riproduzione della sua maschera.\nCon lo yacht alla deriva, Jason raggiunge la foce e si infiltra nel Lazarus. A bordo Jason inizia immediatamente ad uccidere giovani ragazzi, gli unici che riescono a resistere alla furia omicida del mostro sono Rennie e Sean, la prima, acquafobica e tormentata da ricorrenti visioni di un giovane Jason, \u00e8 la nipote di un severo professore della classe (Mc Culloch) che li ha accompagnati in gita, e il secondo \u00e8 figlio del comandante della nave, anche quest'ultimo caduto vittima di Jason insieme ad alcuni membri dell'equipaggio. \u00c8 proprio durante l'uccisione di uno studente che Jason scatena un incendio a cui susseguono delle esplosioni che infine iniziano a far affondare rapidamente la nave, uccidendo il grosso degli studenti, affogandoli.\nI superstiti sono Sean, Rennie, il loro compagno Julius, i professori Van Deusen e Mc Culloch e Toby, il cane di Rennie. Grazie ad una scialuppa, i superstiti riescono ad arrivare a Manhattan, ma anche se riescono a sbarcare, Jason emerge dall'acqua, avendogli seguiti, ed inizia a cercare le sue ultime prede della nave per completare la sua opera omicida. Durante la strada, il gruppo viene assalito da due gangster, Homes e Jojo, che li derubano dei soldi e rapiscono Rennie, perch\u00e9 ha fermato uno dei due tossici che stava per uccidere Toby, scappato, e la drogano con l'intento di stuprarla, ma Jason arriva e li uccide; trapassa il torace di Homes con la siringa usata per le droghe e sbatte la testa di Jojo contro un tubo di vapore, permettendo alla ragazza di fuggire. Nel frattempo Sean, Julius e i due professori si dividono per cercare aiuto e avvisare la polizia dell'accaduto ma avranno poca fortuna: il primo a morire \u00e8 Julius, inseguito fino al tetto di un palazzo e decapitato con un pugno, non prima di aver tartassato di pugni (seppur invano) Jason, poi un poliziotto accorso in loro aiuto e la Van Deusen nella volante della polizia, esplosa dopo che Rennie, distratta da un'altra visione, la fa inavvertitamente schiantare contro un muro mentre cercava di investire Jason.\nAffranta, inizia inoltre a ricordare la causa della sua idrofobia e le sue allucinazioni, dovuta a quando Mc Culloch la gett\u00f2 da bambina nel Crystal Lake per insegnarle a nuotare, facendola quasi annegare da Jason (a quel tempo ancora incatenato in fondo al lago dopo gli eventi di \"Jason vive\") visto da lei in versione bambino probabilmente per la suggestione provocata dai racconti dello zio. Questi viene cos\u00ec lasciato indietro e preso di mira da Jason che, prima lo defenestra da un edificio, per poi annegarlo in un barile di acqua reflua.\nNel frattempo Sean e Rennie riescono a salire sulla metropolitana, ma Jason \u00e8 sempre dietro di loro e li insegue in mezzo ai vagoni tra l'indifferenza di tutti i passeggeri che non capiscono cosa stia succedendo. Arrivati all'ultimo vagone, senza ulteriore via di fuga, Sean aziona il freno a mano facendo cos\u00ec cadere Jason, e cos\u00ec riescono ad uscire dal vagone. Anche Jason scende e Sean gli si butta addosso facendolo folgorare sui binari. L\u2019inseguimento continua fino da Times Square, culminando nelle fognature, dove Rennie svuota su Jason un barile di rifiuti tossici, costringendolo a levare la maschera ormai fumante mostrando il suo terrificante e deforme volto decomposto che si scioglie e urla, furente dal dolore.\nLa ragazza, terrorizzata, fugge a recuperare Sean, ferito poco prima, e si apprestano a salire una scala per uscire dalla fogna in quanto manca poco all'allagamento del condotto fognario della mezzanotte. Jason li raggiunge, ma viene investito e disciolto dall'onda contenente liquidi tossici (non prima di aver avuto un flashback di quando anneg\u00f2 nel Crystal Lake da ragazzo, alla vista dell'ondata contaminata). Rennie ha un'ultima allucinazione in cui lo vede bambino. Tornati sulla strada i due ragazzi ritrovano una gradita sorpresa: il cane Toby e iniziano a visitare insieme New York.\nProduzione.\nNello script originale, quando Jason giunge al porto di Manhattan, avrebbe dovuto esserci un cane che gli abbaiava contro e Jason avrebbe dovuto tiragli un calcio. L'attore che impersonava Jason, Kane Hodder, ritenne che dare calci a un cane fosse eccessivo e cos\u00ec la scena non fu mai realizzata.\nMentre si girava a New York, al film in lavorazione venne dato il titolo \"Ashes to Ashes\" (Ceneri alle ceneri), per evitare che i fan invadessero il set. Nel poster originale del film si vedeva Jason che usciva dal noto poster \"I Love NY\" squarciandolo. L'idea fu abbandonata in seguito alle lamentele del Comitato del Turismo della citt\u00e0 di New York.\n\u00c8 inoltre presente un'autocitazione: sul treno della metropolitana dove vengono inseguiti i protagonisti \u00e8 visibile un poster vandalizzato su cui spicca la scritta \"Jason lives\" (Jason vive), ovvero il titolo del sesto capitolo della saga.\nDopo lo scarso successo alla critica e al botteghino la Paramount Pictures vendette alla New Line Cinema di Robert Shaye i diritti della saga, che venne cos\u00ec proseguita con \"Jason va all'inferno\".\nAccoglienza.\nQuesto ennesimo capitolo della saga di \"Venerd\u00ec 13\", cambia il set, ma non i connotati fondamentali. La rivista \"Entertainment Weekly\" consider\u00f2 questo film il peggiore della serie che rientr\u00f2, per un certo periodo, nella classifica dei 100 film con la valutazione pi\u00f9 bassa dell'Internet movie database. Attualmente ha un indice di gradimento dell'8% da parte della critica su Rotten Tomatoes.\nHa incassato $14,343,976 partendo da un budget di $5,000,000"}
{"id": "389474", "revid": "767487", "url": "https://it.wikipedia.org/wiki?curid=389474", "title": "Trey Gunn", "text": "Biografia.\nInizia come pianista per poi passare alla chitarra con la quale diventa, nel 1985, uno dei primi allievi del Guitar Craft di Robert Fripp. Da quel momento, e per quasi vent'anni, sar\u00e0 per il genio britannico molto pi\u00f9 che un allievo, quasi un alter ego, accanto a lui in tutti i progetti musicali. Fino al 1991 \u00e8 nella League of Crafty Guitarists prima come chitarrista e poi come stickista, nel 1991 forma i Sunday all over the World con Fripp e signora (la cantante e attrice Toyah Willcox).\nDal 1992 al 1994 i due collaborano con David Sylvian con quella che inizialmente doveva essere la riformazione dei King Crimson. Con i tre ci sono i batteristi Jerry Marotta in studio e Pat Mastelotto dal vivo e, sempre dal vivo, il chitarrista Michael Brook.\nNel 1994 rinascono finalmente i King Crimson in una formazione a \"doppio trio\" che vede due chitarristi (Fripp e Adrian Belew), due stickisti (Gunn e Tony Levin) e due batteristi (Mastelotto e Bill Bruford). Nel '98 Bruford e Levin lasciano ed il quartetto registra altri 2 album (The ConstruKction of Light e The Power to Believe) prima che, nel 2003, Trey Gunn lascia il posto a Tony Levin per concentrarsi su diversi progetti che lo vedono protagonista come la Trey Gunn Band, TU, KTU, Quodia.\nTra le molte collaborazioni succedutesi negli anni ci sono Toni Childs, Alice, John Paul Jones, Vernon Reid, Dave Douglas, Matt Chamberlain, Marco Minneman, N.y.X."}
{"id": "389502", "revid": "767487", "url": "https://it.wikipedia.org/wiki?curid=389502", "title": "Venerd\u00ec 13 - Capitolo finale", "text": "Venerd\u00ec 13 - Capitolo finale (\"Friday the 13th: The Final Chapter\") \u00e8 il quarto film della saga cinematografica horror di \"Venerd\u00ec 13\".\nNonostante si chiami \"Capitolo finale\" furono realizzati altri sette film (includendo il crossover \"Freddy vs. Jason\"). Il grande successo che ottenne al botteghino (incass\u00f2 oltre 32 milioni di dollari) convinse infatti la Paramount a continuare la serie.\nViene considerato uno dei capitoli pi\u00f9 violenti della serie e sicuramente quello pi\u00f9 serio e mirato a sconvolgere il pubblico con omicidi brutali. Molte di queste scene furono infatti accorciate dalla MPAA tagliando via le parti con pi\u00f9 sangue e splatter, come ad esempio la sequenza della morte della autostoppista uccisa da Jason nel bosco.\nIn Italia \u00e8 stato distribuito in un secondo momento con il titolo Venerd\u00ec 13 parte IV - Capitolo finale al fine di rendere pi\u00f9 chiara l'appartenenza del film all'intera saga.\nTrama.\nLa polizia e i paramedici sono impegnati a ripulire Higgins Haven, il luogo dove Jason Voorhees ha mietuto le sue vittime la notte precedente. Tra i cadaveri c'\u00e8 quello dello stesso Jason. Quando i corpi vengono trasportati nell'obitorio di Wessex County, Jason si risveglia e, dopo aver ucciso il pervertito custode Axel e l'infermiera Morgan, torna a Camp Crystal Lake per mietere nuove vittime.\nUn gruppo di amici (Paul, Samantha, Sara, Doug, Ted e Jimmy) hanno affittato una casa proprio a Crystal Lake. Mentre sono diretti al lago passano di fronte alla tomba di Pamela Voorhees e ad un'autostoppista che viene uccisa, un attimo dopo, da Jason. Accanto alla casa che hanno affittato, vive una famiglia composta da Tracy Jarvis, la sua figlia adolescente Trish, il figlio dodicenne Tommy e il loro cane Gordon. Il gruppo incontra i due fratelli appena arrivati. Il giorno seguente, tutto il gruppo va al lago per fare nudismo in acqua insieme a due gemelle incontrate nel bosco, Tina e Terry, che si uniscono al gruppo. Trish e Tommy, passano di l\u00e0 e vengono invitati ad una festa organizzata per quella sera. Poco dopo la macchina di Trish ha un guasto e ad aiutarli arriva un misterioso turista, Rob, che diventa amico della ragazza e pianta la tenda vicino a casa loro.\nNel frattempo, la festa organizzata dai ragazzi diventa l'occasione perfetta di Jason per compiere la sua carneficina. Una delle gemelle, Tina, si rivela infatti interessata a Paul e il ragazzo accetta di ballare con lei, facendo ingelosire la sua ragazza Samantha che decide di fare una nuotata. Tuttavia, dopo aver raggiunto un canotto che si trovava al centro del lago, la ragazza viene uccisa da Jason, trafitta al petto da una lancia. Paul, sentendosi in colpa per Samantha, abbandona Tina e va a cercare la ragazza ma, dopo averne rinvenuto il cadavere, viene trafitto da Jason con un arpone. Nel frattempo, la signora Jarvis, rientrata a casa, non trova i figli nell'abitazione ed esce all'esterno per cercarli, venendo per\u00f2 uccisa da Jason. Tina, invece, essendo stata piantata da Paul, va a letto con Jimmy mentre la sorella, annoiata, l'avverte di stare andando via; la ragazza non fa nemmeno in tempo a salire sulla bici, che viene impalata dal famigerato killer che, a questo punto, uccide i restanti giovani in casa.\nJimmy, dopo essere andato a letto con Tina, va a vantarsi con l'amico Ted, rimasto in salotto a visionare un film muto, per poi andare a cercare una bottiglia di vino in cucina; tuttavia, anche lui viene ucciso da Jason, armato di cavatappi e mannaia, e successivamente si reca in camera da letto dove uccide Tina (la quale aveva notato alla finestra la presenza della bici della sorella, nonostante avesse detto di voler andare via) facendola precipitare dalla finestra. Mentre Doug e Sara fanno una doccia insieme, Jason pugnala Ted alla testa e si appresta ad uccidere i due amanti. Dopo che Sara \u00e8 uscita dalla doccia, Jason fracassa il cranio a Doug per poi colpire con un'accetta anche la ragazza.\nRientrati in casa propria, Trish e Tommy scoprono che la madre \u00e8 sparita e chiedono aiuto a Rob. A questo punto Rob svela di essere il fratello di Sandra (una delle vittime di Jason, morta nel film \"L'assassino ti siede accanto\") ed \u00e8 sulle tracce dell'omicida per cercare di ottenere una vendetta. Trish e Rob escono quindi con Gordon e lasciano Tommy in casa, il quale scopre sui giornali di Rob chi \u00e8 Jason. Nel frattempo Trish e Rob entrano nella casa dei ragazzi e scoprono la carneficina ad opera di Jason, il quale uccide anche Rob in cantina, durante la perlustrazione del ragazzo. Trish, quindi, corre a casa per proteggere Tommy e, dopo un breve inseguimento, riesce ad allontanarlo dalla casa, mentre Tommy si rasa i capelli per assomigliare al giovane Jason. Questa mossa gli consente di distrarre il killer, ritornato nell'abitazione, che viene colpito con il machete di Rob da Trish e perde la maschera, esibendo di conseguenza il suo volto deforme e raccapricciante. Raccolto il machete, Tommy colpisce Jason alla testa, apparentemente uccidendolo, ma vedendolo ancora muoversi, il ragazzo, guidato da una grande rabbia, lo colpisce ripetutamente e violentemente finch\u00e9 l'assassino, finalmente, muore una volta per tutte. Trish rimane scioccata dalla violenza di Tommy.\nNell'ultima scena Trish \u00e8 in ospedale. I medici le comunicano che Tommy \u00e8 sotto shock per l'accaduto ma che pu\u00f2 essere normale in situazioni del genere far emergere tanta rabbia come ha fatto lui. Lei chiede di vederlo. Il bambino entra nella sua stanza e le corre incontro abbracciandola. Mentre lo fa chiude gli occhi con forza, per poi riaprirli all'improvviso. Il film termina con l'inquadratura del suo volto cupo e del suo sguardo fisso, perso nel vuoto.\nFinale alternativo.\nUn finale alternativo, incluso nell'edizione Deluxe del DVD del 2009, mostra una sequenza di sogno dove Trish e Tommy si svegliano al suono delle sirene della polizia il mattino dopo l'uccisione di Jason. Trish manda Tommy a chiamare la polizia che \u00e8 arrivata alla porta accanto. A quel punto lei nota che l'acqua sta gocciolando dal soffitto e va ad investigare. Entra nel bagno del piano di sopra e trova il corpo di sua madre, affogato nella vasca da bagno. In quel momento, la signora Jarvis apre i suoi occhi e Jason appare dietro Trish, pronto per colpirla. Trish, poi, si sveglia improvvisamente in un ospedale in una scena che ricorda la scena finale del primo film. Nei commenti, il regista dice che questa scena fu tagliata perch\u00e9 interfer\u00ec con l'idea che vorrebbe essere l'ultimo capitolo della saga. Nonostante ci\u00f2, la serie di \"Venerd\u00ec 13\" venne fatta proseguire alcuni anni dopo facendo resuscitare Jason in forma di zombie immortale in \"Venerd\u00ec 13 parte VI - Jason vive\".\nProduzione.\nQuando fu girata la scena in cui Samantha (Judie Aronson) si trova in una zattera sul lago, era in pieno inverno. Faceva cos\u00ec freddo che l'attrice cominci\u00f2 a gelare e l'attore Ted White minacci\u00f2 di lasciare il set se il regista Joseph Zito non avesse interrotto le riprese permettendo alla ragazza di riscaldarsi.\nIn una scena Rob Dier parla a Trish di sua sorella Sandra. Sandra Dier era una delle vittime di Jason nel film \"L'assassino ti siede accanto\".\nTed White, che interpretava Jason, rifiut\u00f2 di parlare con gli altri attori sul set, perch\u00e9 pensava che la confidenza avrebbe diminuito la loro \"paura di Jason\".\nSi dice che il solo motivo per cui Tom Savini avesse accettato di lavorare in questo film come direttore degli effetti speciali era per poter \"uccidere\" il personaggio che aveva creato, cio\u00e8 Jason.\nTom White ha ripetuto pi\u00f9 volte che l'attore Peter Barton (Doug) ha fatto uso di una controfigura per la scena in cui veniva sbattuto contro il muro.\nDurante le riprese, l'attrice Kimberly Beck ricevette strane telefonate e si sentiva seguita da un uomo. Terminato il film non fu pi\u00f9 vittima di questi avvenimenti.\nNel capitolo precedente, Jason aveva le unghie pulite e curate, ma in questa quarta parte ha le unghie nere e lunghe, anche se il film si dovrebbe svolgere solo il giorno dopo gli avvenimenti del terzo capitolo.\nAccoglienza.\nIncassi.\nIl film fu distribuito in 1.594 cinema e guadagn\u00f2 11.183.148 dollari durante il primo weekend. Alla fine il film incass\u00f2 32.980.000 dollari.\nCritica.\nIl film ricevette generalmente critiche negative, e attualmente ha un indice di gradimento del 20% da parte della critica su Rotten Tomatoes.\nScene tagliate.\nOltre al finale alternativo, della durata di 3 minuti e 3 secondi, dal film sono state tagliate altre scene."}
{"id": "389516", "revid": "599013", "url": "https://it.wikipedia.org/wiki?curid=389516", "title": "Calcio (armi)", "text": "Il calcio, nel lessico delle armi da fuoco, \u00e8 la parte di tali armi che viene utilizzata come impugnatura, o imbracciata dal tiratore.\nStoria.\nLe prime armi da fuoco, per quanto sparassero di solito proiettili piuttosto pesanti, non generavano un rinculo eccessivo poich\u00e9 le cariche di polvere dovevano essere necessariamente piuttosto modeste, data la tecnica metallurgica che non garantiva canne abbastanza robuste. Anche la precisione del tiro era assai relativa. I primi calci infatti non furono altro che supporti in legno dritti, a forma di semplice bastone. Solo successivamente, con i perfezionamenti tecnici e l'aumento della precisione e potenza di sparo, si inizi\u00f2 a fabbricare armi con impugnature pi\u00f9 efficaci. L'aspetto estetico per\u00f2 risentiva molto della moda del momento.\nSi riconoscono cos\u00ec ad esempio le armi barocche (con calci ed acciarini intarsiati e lavorati con complessi bassorilievi) da quelle del XVIII secolo, assai pi\u00f9 semplici, e che preludono all'essenzialit\u00e0 ed alla funzionalit\u00e0 dei secoli successivi. I primi pezzi furono prodotti in legno ma recentemente (con l'avvento di nuove tecnologie) a questo materiale ne sono stati affiancati altri sia per ragioni estetiche che per ragioni pratiche. Nelle armi fini (specialmente carabine e fucili da caccia) si continua ad usare il legno (spesso di altissima qualit\u00e0) per la sua bellezza e per il rispetto di una certa tradizione. Nelle corte ormai da tempo si \u00e8 preferito usare materiali plastici (meno costosi) o gomma. Quest'ultima offre il vantaggio di garantire una pi\u00f9 sicura impugnabilit\u00e0, specialmente per lo sparo dei grossi calibri.\nCon il progresso nell'industria chimica si sono prodotti materiali plastici praticamente indistruttibili e con essi si sono fabbricati anche calci per armi lunghe forse meno validi esteticamente rispetto alla radica di legni pregiati ma certo assai pi\u00f9 economici e molto meno deteriorabili.\nCaratteristiche.\nNelle armi lunghe (fucili e carabine) il calcio \u00e8 una parte della cassa prolungata in modo che possa appoggiarsi alla spalla per far s\u00ec che l'energia del rinculo sia da questa assorbita. Mentre nelle armi corte il rinculo si scarica soltanto su una mano, nelle lunghe si scarica quindi anche sulla spalla e sull'altra mano che sorregge l'astina sottocanna. Questo permette di sparare cartucce di potenza assai superiore rispetto a quelle generalmente usate nelle pistole.\nNelle armi da guerra, dove si d\u00e0 maggior importanza alla praticit\u00e0 ed alla efficienza, si usano spesso calci in metallo di solito pieghevoli in modo da occupare meno spazio. Del Kalashnikov, ad esempio, esiste sia la versione a calcio fisso (in legno piuttosto dozzinale), sia quella a calcio pieghevole (in metallo). Questo permette di usare l'arma imbracciandola come un fucile ed appoggiandola alla spalla, oppure come un mitra.\nNelle armi da tiro il calcio pu\u00f2 essere variamente sagomato in modo da renderlo particolarmente ergonomico ed adatto anche alle misure fisiche del singolo tiratore."}
{"id": "389533", "revid": "125061457", "url": "https://it.wikipedia.org/wiki?curid=389533", "title": "Santuario", "text": "Un santuario \u00e8 un luogo sacro o un edificio ritenuto sacro da una tradizione religiosa per manifestazioni ritenute divine, per la presenza di sepolture o reliquie, o perch\u00e9 connesso a eventi considerati soprannaturali. In particolare, nella religione ebraica era la parte pi\u00f9 interna del tempio, cio\u00e8 il sancta sanctorum mentre, in quella cristiana, \u00e8 generalmente un luogo legato a eventi o giochi o manifestazioni divine della Madonna o dei santi o quella parte della chiesa dove sono conservate reliquie ed \u00e8 quindi oggetto di pellegrinaggi.\nReligione greca.\nNell'antica religione greca, il santuario (in greco antico \u1f31\u03b5\u03c1\u03cc\u03bd)\u00a0era un luogo di venerazione e di pellegrinaggio, in cui si celebrava il culto regolamentato di una divinit\u00e0, in cui era possibile incontrarla. Elementi di un santuario urbano, suburbano o extraurbano sono l'altare, presso cui celebrare i sacrifici e l'immagine della divinit\u00e0, collocata prevalentemente all'interno di un tempio. All'interno dello spazio sacro venivano esposti anche le offerte votive.\nFamosi il santuario di Zeus a Olimpia, il santuario di Apollo a Delfi, quello di Afrodite a Erice (precedentemente dedicato a Tanit, in epoca romana a Venere), il santuario di Eleusi, l'Heraion di Samo. Un altro esempio \u00e8 il santuario dedicato a Demetra Maloph\u00f2ros a Selinunte.\nBuddhismo.\nPer quanto riguarda la religione buddhista, famoso \u00e8 il santuario di Sri Dalada Maligawa a Kandy, dove \u00e8 conservato un dente del Buddha.\nEbraismo.\nNella tradizione ebraica, il termine indicava la parte pi\u00f9 interna del Tempio di Gerusalemme, riservata ai sacerdoti: il \"sancta sanctorum\".\nCristianesimo.\nCattolicesimo\nNella religione cattolica, sono numerosi i cosiddetti \"santuari mariani\", ovvero dedicati a Maria, madre di Ges\u00f9. Sono altres\u00ec diffusi i \"santuari eucaristici\", legati ad un miracolo eucaristico avvenuto in quel luogo. Entrambi sono capillarmente distribuiti in tutte le province italiane.\nChiesa universale del regno di Dio\nLa Chiesa universale del regno di Dio (\"Igreja Universal do Reino de Deus\" in portoghese, la \"Comunit\u00e0 Cristiana dello Spirito Santo\" cos\u00ec com'\u00e8 denominata in Italia) con il loro Tempio di Salomone di 80.000 m\u00b2 ricostruito interamente non a Gerusalemme ma a S\u00e3o Paulo, iniziato nel 2010 e terminato il 19 luglio del 2014 che \u00e8 diventato un importante fattore di attrattiva turistica della citt\u00e0 brasiliana capitale dell'Estado do S\u00e3o Paulo.\nAhmadiyya.\nRoza Bal \u00e8 un santuario, situato nel quartiere di Srinagar, in India; venerato dagli Ahmadiyya.\nShintoismo.\nA San Marino vi \u00e8 un santuario shintoista.\nAltri significati.\nPer estensione (antonomasia), il termine santuario viene usato anche per indicare un luogo di culto estraneo alla dimensione religiosa. Un esempio, in questo senso, pu\u00f2 essere considerata la residenza di Elvis Presley, Graceland (Memphis, Tennessee), considerata dai fan del cantante un santuario della musica rock. Il termine pu\u00f2 anche riferirsi a un'area naturale protetta, come ad esempio il Santuario dei cetacei nel Mar Ligure. In casi come questo, tuttavia, il termine \u00e8 piuttosto un'impropria traduzione italiana a ricalco dall'inglese \"sanctuary\", che vuol dire semplicemente \"luogo di rifugio\": l'origine risale agli anni sessanta del XX secolo quando i giornali citavano i santuari dei vietcong, che erano semplicemente i loro nascondigli."}
{"id": "389561", "revid": "125653174", "url": "https://it.wikipedia.org/wiki?curid=389561", "title": "Carlo Alfonso Nallino", "text": "Biografia.\nNonostante la sua famiglia fosse orientata alle scienze, essendo suo padre Giovanni professore di chimica, Carlo Alfonso si iscrisse alla Facolt\u00e0 di Lettere di Torino, studiando sotto il magistero di Italo Pizzi, e gi\u00e0 a ventuno anni dimostrava il suo talento pubblicando uno studio in tre volumi sulla geografia e le scienze astronomiche degli Arabi. Il suo lavoro di traduzione dall'arabo e commento in tre volumi di al-Battani, \"Al-Batt\u0101n\u012b sive Albatenii Opus Astronomicum. Ad fidem codicis escurialensis arabice editum\", scritto dal grande astronomo arabo vissuto nel X secolo e morto nel 929, conosciuto nell'et\u00e0 medievale occidentale col nome di Albatenius, fece guadagnare a Nallino uno straordinario prestigio e una vasta fama a livello internazionale. Esso era stato preceduto dalla \"Chrestomathia Qorani arabica\", edita a Lipsia nel 1893.\nGrazie a ci\u00f2 pot\u00e9 intraprendere la carriera universitaria, insegnando dapprima (1896-1902) nell'Istituto Universitario Orientale di Napoli (oggi Universit\u00e0 degli studi di Napoli \"L'Orientale\") e poi a Palermo (1902-1913). Nel 1900 pubblic\u00f2 un libro sul dialetto arabo egiziano, ristampato nel 1913, nel 1939 e nel 1978. Tra la prima e la seconda edizione del suo \"L'arabo parlato in Egitto\" (Milano, Hoepli) il suo legame profondo e il suo amore per la cultura araba lo fece segnalare da Ignazio Guidi all'allora principe Fu\u02be\u0101d, futuro sovrano d'Egitto, che lo invit\u00f2 a insegnare nella neo-istituita Universit\u00e0 Egiziana, dove ebbe fra i suoi allievi Ahmad Amin e \u1e6c\u0101h\u0101 \u1e24useyn, che si dimostrarono due tra le pi\u00f9 illustri personalit\u00e0 della cultura egiziana (\u1e6c\u0101h\u0101 \u1e24useyn divenne pi\u00f9 tardi accademico nella stessa Universit\u00e0 in cui aveva studiato, ministro dell'Istruzione ed esponente di spicco nel panorama arabo, rimanendo sempre grato memore del magistero estremamente formativo ricevuto dal suo Maestro italiano, con cui rimase in affettuose relazioni fino alla morte di questi nel 1938).\nDivent\u00f2 professore ordinario nell'Universit\u00e0 degli Studi di Roma, citt\u00e0 dove nel 1921 aveva contribuito a fondare l'Istituto per l'Oriente insieme ad alcuni politici, fra cui il sen. Amedeo Giannini, avendo tra i suoi collaboratori studiosi di spicco come Michelangelo Guidi, Giorgio Levi Della Vida, Raffaele Rapex (giudice console a Shanghai) ed Ettore Rossi. Garant\u00ec cos\u00ec, tra l'altro, la pubblicazione in questa istituzione della rivista \"Oriente Moderno\", regolarmente stampata da quasi un secolo e tuttora esistente, a lungo una delle migliori riviste del mondo sui problemi del Vicino Oriente contemporaneo, come affermava tra gli altri lo storico britannico Arnold J. Toynbee. Nel 1933 fu nominato membro dell'Accademia Reale di Lingua Araba del Cairo mentre in Italia divenne socio dell'Accademia Nazionale dei Lincei e quindi dell'Accademia d'Italia. Nel 1938 chiese il permesso di effettuare un viaggio nella Penisola araba per approfondirvi i suoi studi ma questa fu la sua ultima fatica perch\u00e9 i due mesi (9 febbraio-29 marzo) passati nel Regno Saudita, ospite del Ministro d'Italia Sillitti, ne fiaccarono la salute.\nMor\u00ec infatti il 25 luglio per una crisi cardiaca, dopo essere riuscito a completare solo il primo dei due volumi previsti sul regno arabo da poco costituitosi, riguardante gli ordinamenti istituzionali e che oggi costituisce il primo dei 6 volumi dei suoi \"Scritti editi e inediti\", pubblicati dallo stesso Istituto per l'Oriente sotto la diligente supervisione della figlia Maria). Costei, rimasta precocemente orfana di madre, prosegu\u00ec sulle orme paterne, sia come docente universitaria (fu professore ordinario di \"Lingua e Letteratura Araba\" nell'Universit\u00e0 Ca' Foscari di Venezia), sia come studiosa e ricercatrice di vaglia presso l'Istituto per l'Oriente, di cui fu Direttore Scientifico fino alla morte.\nLa casa dove padre e figlia avevano vissuto fu legata da Maria all'Istituto per l'Oriente, cos\u00ec come il prezioso patrimonio librario che, specialmente per quanto riguardava Carlo Alfonso, era ricco di rari testi arabi, persiani, turchi, urdu e di altri libri redatti in varie lingue occidentali, oltre ad alcuni preziosissimi \"hapax\". Proprio per usufruire di tale legato e per gratitudine, l'Istituto per l'Oriente ha aggiunto alla sua denominazione il nome di Carlo Alfonso Nallino. Il Comune di Roma gli ha intitolato una via nel Quartiere Ardeatino, mentre il Comune di Torino gliene ha intitolata una nel Quartiere Mirafiori Nord."}
{"id": "389600", "revid": "767487", "url": "https://it.wikipedia.org/wiki?curid=389600", "title": "Il meglio di Grazie per la splendida serata", "text": "Il meglio di Grazie per la splendida serata \u00e8 un cofanetto di Elio e le Storie Tese, uscito nel 2005 e contenente brani live del loro tour primaverile ed estivo dello stesso anno.\nEsattamente come era gi\u00e0 successo per il precedente \"Il meglio di: Ho fatto due etti e mezzo, lascio?\", anche questo cofanetto rappresenta una tourn\u00e9e di 3 mesi strutturato ognuno da una scaletta diversa."}
{"id": "389603", "revid": "38120", "url": "https://it.wikipedia.org/wiki?curid=389603", "title": "Il meglio di &quot;Grazie per la splendida serata&quot;", "text": ""}
{"id": "389610", "revid": "339392", "url": "https://it.wikipedia.org/wiki?curid=389610", "title": "Calcio fiorentino", "text": ""}
{"id": "389622", "revid": "1632387", "url": "https://it.wikipedia.org/wiki?curid=389622", "title": "Calcio storico fiorentino", "text": "Il calcio storico fiorentino, conosciuto anche col nome di calcio in livrea o calcio in costume, \u00e8 una disciplina sportiva che riecheggia un gioco che in latino era chiamato \"harpastum\". Consiste in un gioco a squadre che si effettua con un pallone gonfio d'aria e da molti \u00e8 considerato come il padre del gioco del calcio, anche se almeno nei fondamentali ricorda molto pi\u00f9 il rugby.\nStoria.\nOrigini.\nLa pratica di sport che utilizzano corpi sferici di grandezza variabile \u00e8 antichissima e praticamente diffusa in ogni cultura antica.\nNon sfuggono a questa logica i Greci che praticavano un gioco chiamato \"Sferomachia\", di cui sappiamo solo che adottato dai Romani prese il nome di Harpastum dal verbo greco \u1f01\u03c1\u03c0\u03ac\u03b6\u03c9 (\"harp\u00e1z\u014d\") \u00abstrappare, acchiappare, portar via con la forza\u00bb.\nL'Harpastum veniva giocato (probabilmente con un pallone ripieno di stracci o di pelle e non gonfio d'aria) su terreni sabbiosi da due squadre di ugual numero di giocatori che dovevano attenersi a dei regolamenti molto precisi.\nVisto il carattere virile della competizione, fatta di lotte serrate e di continui corpo a corpo per il possesso della palla, l\"'Harpastum\" ebbe grande successo soprattutto tra i legionari che contribuirono cos\u00ec alla sua diffusione nelle varie zone dell'Impero romano. Svetonio racconta ad esempio dell'imperatore Augusto:\nLa tradizione vuole che il calcio fiorentino sia un continuatore diretto di questo gioco romano.\nGiochi di squadra con la palla, spesso di carattere piuttosto violento, sono attestati nel Medioevo in diverse regioni d'Europa. Al di fuori dell'Italia, per esempio, in Inghilterra se ne ha traccia fin dal 1314, oppure in Francia, soprattutto in Normandia e Piccardia con la \"soule\".\nMedioevo ed epoca moderna.\nNonostante le numerose affermazioni di un'origine diretta del Calcio da pratiche ludiche dell'antica Roma, le prime fonti che ne parlino sono solo tardo-medioevali, sul finire del Quattrocento. In tutta l'opera di Dante, che per l'infinita variet\u00e0 di soggetti trattati costituisce una vera enciclopedia degli usi del suo tempo, non se ne fa il minimo cenno.\n\u00c8 comunque certo che nella seconda met\u00e0 del Quattrocento il calcio si era talmente diffuso tra i giovani fiorentini, che questi lo praticavano frequentemente in ogni strada o piazza della citt\u00e0.\nCon il passare del tempo per\u00f2, soprattutto per problemi di ordine pubblico, si and\u00f2 verso una maggiore organizzazione e il calcio cominci\u00f2 ad essere praticato soprattutto nelle piazze pi\u00f9 importanti della citt\u00e0.\nI giocatori (calcianti) che scendevano in campo erano perlopi\u00f9 nobili (anche futuri papi) dai 18 a i 45 anni e vestivano le sfarzose livree dell'epoca, che diedero poi il nome a questo sport.\nLe partite venivano organizzate solitamente nel periodo del Carnevale ma non solo. La pi\u00f9 famosa \u00e8 sicuramente quella giocata il 17 febbraio 1530, cui si ispira la moderna rievocazione, quando i fiorentini assediati dalle truppe imperiali, di Carlo V, diedero sfoggio di noncuranza mettendosi a giocare alla palla in piazza Santa Croce (vedi sezione sulle partite celebri). Sebbene successivamente Firenze fosse conquistata e si arrendesse alle forze imperiali-spagnole di Carlo V nell'assedio di Firenze il 12 agosto 1530. \nLa popolarit\u00e0 di questo gioco, che spost\u00f2 la sua sede nel piazzale di Porta al Prato dur\u00f2 per tutto il Seicento, ma nel secolo successivo cominci\u00f2 un lento declino che lo port\u00f2 di l\u00ec a poco alla scomparsa, almeno come evento organizzato.\nL'ultima partita ufficiale di cui si ha notizia venne disputata nel gennaio del 1739 nella piazza di Santa Croce, alla presenza di Maria Teresa, futura imperatrice d'Austria.\nSe si escludono due partite rievocative giocate nel 1898 e nel 1902, passarono quasi due secoli prima che la citt\u00e0 di Firenze potesse veder risorgere il suo antico gioco.\nEra contemporanea.\nSe \u00e8 vero che per quasi duecento anni non si hanno notizie di partite organizzate, \u00e8 altres\u00ec vero che questo sport era rimasto vivo nella memoria collettiva dei fiorentini.\nQuesti ultimi infatti, sebbene lontani dalle grandi piazze e dai fasti medievali, continuarono a praticarlo nei propri rioni e quartieri, contribuendo cos\u00ec a forgiare quello che sarebbe diventato secondo il motto popolare \"\u201clo spirito moderno del calcio antico\u201d\".\nLa partita che diede il via alla rinascita del gioco nel XX secolo si gioc\u00f2 nel maggio del 1930 quando, per la ricorrenza del quattrocentenario dall'Assedio di Firenze, su iniziativa del gerarca fascista Alessandro Pavolini, venne organizzato il primo torneo tra i quartieri della citt\u00e0; da allora il Calcio fiorentino \u00e8 andato riaffermandosi fino a divenire con gli anni la manifestazione rievocativa pi\u00f9 importante di Firenze.\nDal 1930, salvo che per il periodo bellico, si svolsero puntualmente fra le secolari mura cittadine le sfide fra i calcianti dei quattro quartieri storici di Firenze: \nL'interruzione durante il periodo bellico riguard\u00f2 gli anni 1940, 1941 e 1943-1946; nel 1942 si effettu\u00f2 invece una partita (24 giugno), in cui i rossi sconfissero i bianchi per 1\u00bd a 1.\nAttualmente \"le tre partite\", due eliminatorie e la finale, si svolgono nel mese di giugno in occasione degli annuali festeggiamenti del santo patrono in piazza Santa Croce.\nIn alcune occasioni particolari il calcio fiorentino \u00e8 stato giocato anche in altre citt\u00e0, per esempio il 28 agosto 1960, quando si gioc\u00f2 a Roma, a piazza di Siena, in occasione delle olimpiadi, oppure il 12 ottobre 1976 quando una partita venne effettuata a New York nell'ambito delle manifestazioni del \"Columbus Day\". Il 3 luglio 1998 un incontro si disput\u00f2 nella Place Bellecour di Lione in occasione dei mondiali di calcio.\nLe regole.\nIl regolamento di un gioco cos\u00ec antico come il calcio fiorentino ha subito notevoli mutamenti nei secoli; ai giorni nostri per\u00f2 si gioca con delle regole ben precise che si rifanno a quelle del XVI secolo.\nLe regole cinquecentesche.\nLe regole in vigore nel tardo Cinquecento sono state riassunte in un regolamento di 33 articoli (\u201cCapitoli\u201d) da Giovanni de' Bardi (1580):\nIl regolamento odierno.\nAl giorno d'oggi il gioco cerca di ricalcare, almeno nelle grandi linee, quello che si desume dalle regole del Bardi e da altri testi scritti quando il gioco era praticato regolarmente.\nLe partite hanno una durata di cinquanta minuti e si disputano su di un campo rettangolare ricoperto di rena; una linea bianca divide il campo in due quadrati identici e sui due lati del fondo viene montata una rete della misura di tutta la larghezza del campo e sorretta da semicerchi metallici sovrastante la palizzata che circonda l'intero perimetro di gioco.\nSu questo terreno si affrontano due squadre composte da ventisette calcianti per parte.\nI ventisette calcianti si dividono nei seguenti ruoli: quattro \"Datori Indietro\" (portieri), tre \"Datori Innanzi\" (terzini), cinque \"Sconciatori\" (mediani), quindici \"Innanzi\" o \"Corridori\" (attaccanti).\nAl centro della rete di fondo viene montata la tenda del \"Capitano\" e dell\"'Alfiere\" che hanno il compito di intervenire nelle risse per pacificare gli animi dei propri calcianti.\nL'incontro viene diretto dal \"Giudice Arbitro\", coadiuvato da sei \"Segnalinee\" e dal \"Giudice Commissario\" che risiede per\u00f2 fuori campo.\nAl di sopra di tutti c'\u00e8 Il \"Maestro di Campo\" che sorveglia lo svolgersi regolare della partita e interviene per ristabilire l'ordine e mantenere la disciplina in caso di zuffe sul terreno di gioco.\nLa partita ha inizio con il lancio del pallone da parte del \"Pallaio\" sulla linea centrale e la seguente \"sparata\" delle colubrine che salutano l'apertura delle ostilit\u00e0.\nDa questo momento in poi i calcianti delle due squadre cercheranno (con qualunque mezzo) di portare il pallone fino al fondo del campo avversario e depositarlo nella rete segnando cos\u00ec la \"caccia\" (goal).\n\u00c8 importante tirare con molta precisione poich\u00e9, qualora la palla finisse, in seguito a un tiro sbagliato o a una deviazione dei difensori, al di sopra della rete, verrebbe assegnata la segnatura di mezza caccia in favore dell'avversario. Ad ogni segnatura di caccia le squadre si devono cambiare di campo.\nLa vincitrice sar\u00e0 la squadra che al termine dei 50 minuti di gioco avr\u00e0 segnato il maggior numero di cacce. Si pu\u00f2 atterrare l'avversario mediante placcaggio. Nella partita sono ammessi scontri fisici 1 contro 1 solo se i giocatori interessati dimostrano entrambi di aver accettato lo scontro. Sono vietati scontri tra un numero maggiore di calcianti e non si pu\u00f2 colpire un uomo atterrato da placcaggio, tuttavia si pu\u00f2 tentare di immobilizzarlo.\nParticolare interessante \u00e8 anche il premio; oltre al palio infatti, mentre i musici del calcio storico fiorentino intonano l'inno della vittoria, il \"Maestro di Campo\" consegner\u00e0 una vitella di razza chianina alla squadra vincitrice del torneo.\nI campi di gioco.\nNel calcio fiorentino qualsiasi spazio aperto poteva essere utilizzato come campo di gioco dove improvvisare partite pi\u00f9 o meno importanti.\nDurante il periodo di sua massima popolarit\u00e0, il calcio era talmente diffuso che dovettero essere presi provvedimenti per garantire la tranquillit\u00e0 degli abitanti, vietandone la pratica in luoghi dove potessero risultare particolarmente molesti. Ancora oggi \u00e8 possibile osservare, in diversi punti di Firenze, lapidi murate in cui \u00e8 riportato tale divieto. Una di queste scritte, risalente al 1645 (via Dante Alighieri), recita: \u201cLi Sig. Otto proibiscono il gioco di palla pallottole et ogni altro strepitoso vicino alla Badia a braccia venti sotto pene rigorose\u201d.\nTuttavia, se si escludono occasioni eccezionali come le partite giocate sull'Arno ghiacciato, le zone preferite per giocare restavano le grandi piazze della citt\u00e0.\nIn particolare erano quattro i campi di gioco preferiti dai fiorentini: piazza Santo Spirito, piazza Santa Maria Novella, Il Prato (nell'ampio spazio presso la omonima porta) e piazza Santa Croce che veniva considerato, dopo i fatti del 1530, il campo pi\u00f9 prestigioso, dove appunto si svolgevano le partite di grande importanza e dove tuttora viene giocato il \"Torneo dei Quattro Quartieri\".\nUn disco di marmo con la data 10 febbraio 1565, collocato sotto la terza finestra da sinistra del Palazzo dell'Antella segna la met\u00e0 del lato sud, ed \u00e8 lanciando la palla contro questo segnale che il pallaio segnava l'inizio del gioco.\nLe dimensioni del campo di gioco, secondo le indicazioni del Bardi, erano di 172 \u00d7 86 braccia fiorentine, vale a dire un rettangolo con i lati lunghi doppi di quelli brevi, cos\u00ec che ogni met\u00e0 del campo era un quadrato di 86 braccia. Al loro interno, i giocatori andavano disposti in maniera ordinata e geometrica:\nLe partite celebri.\nSono molte le partite passate alla storia, vuoi per il contesto in cui sono state giocate, vuoi per i fatti avvenuti durante il loro svolgimento e riportati dalle cronache del tempo oppure soltanto per le personalit\u00e0 illustri che vi presero parte.\nMa \"La partita\" per eccellenza, alla quale le moderne edizioni si richiamano, \u00e8 la \"Partita Dell'Assedio\" che fu giocata il 17 febbraio 1530 durante l'assedio della citt\u00e0.\nI fiorentini, approfittando del sacco di Roma effettuato dall'esercito imperiale nel 1527, avevano cacciato i Medici e proclamato nuovamente la Repubblica.\nLa cosa non era piaciuta a Papa Clemente VII (della famiglia Medici) che aveva chiesto l'intervento dell'imperatore Carlo V, il quale cinse di assedio la citt\u00e0 nell'estate del 1529. I fiorentini, ormai stremati dalla scarsit\u00e0 del cibo, decisero di non rinunciare per\u00f2 ai festeggiamenti del Carnevale e addirittura, in segno di sfida verso gli assedianti, vollero organizzare una partita di calcio nella piazza di Santa Croce, che per la sua posizione era ben visibile dalle truppe nemiche accampate sulle colline circostanti.\nPer ridicolizzare maggiormente gli avversari, un gruppo di musici si mise a suonare sul tetto della chiesa cosicch\u00e9 gli imperiali avessero un'idea pi\u00f9 chiara di ci\u00f2 che stava succedendo.\nD'improvviso una palla di cannone dalle batterie assedianti fu sparata verso la piazza ma questa vol\u00f2 sopra le teste dei musici e and\u00f2 a finire oltre la chiesa non facendo alcun danno, accolta dallo scherno della folla e dagli squilli delle trombe fiorentine.\nNon si hanno notizie dei vincitori di quella partita, probabilmente perch\u00e9 fu sentita pi\u00f9 come uno sforzo collettivo contro il nemico che come un torneo vero e proprio.\nNonostante il coraggio dimostrato per\u00f2, nell'estate dello stesso anno, la citt\u00e0 fu costretta ad arrendersi e il dominio dei Medici riprese.\nAltre partite riportate dalle cronache del tempo e degne di nota sono:\nI calcianti celebri.\nSe per le partite comuni i calcianti venivano solitamente scelti in piazza al momento di giocare, in quelle ufficiali o organizzate per qualche ricorrenza particolare la scelta dei componenti delle squadre veniva meticolosamente fatta mesi prima nei palazzi dei principali gentiluomini della citt\u00e0.\nEra cosa frequente quindi che in campo scendessero vere e proprie personalit\u00e0 del tempo che, per sfida o per passione, vollero cimentarsi di persona in questo sport.\nTra i personaggi pi\u00f9 illustri che praticarono il gioco del calcio vi furono:\nAttualit\u00e0.\nLa prima partita di calcio in costume del XX secolo forn\u00ec lo spunto per una delle prime \u201ctelecronache\u201d della nascente cinematografia. Il ferrarese Rodolfo Remondini, pioniere della cinematografia, film\u00f2 infatti alcune fasi della partita del 23 maggio 1902 in piazza S. Maria Novella, ed il film cos\u00ec realizzato venne proiettato il successivo 3 giugno 1902 a Firenze nella sala Edison (Bernardi 2002: 50).\nIl calcio in costume \u00e8 sempre stato caratterizzato da un forte agonismo (gi\u00e0 il Filicaja rilevava \u00ab\"e di vero valor tante e s\u00ec altere / prove in finta battaglia indi mostrarse, / che sembran finte al paragon le vere\"\u00bb) che talvolta sconfina in violente risse al di l\u00e0 di ogni regolamento.\nQuesta caratteristica non \u00e8 scomparsa col tempo: l'11 giugno 2006, il primo incontro del torneo 2006, tra la squadra dei Bianchi (del quartiere di Santo Spirito) e quella degli Azzurri (di Santa Croce) fu sospeso subito dopo l'inizio a causa dei pestaggi che avevano trasformato la partita in una vera e propria rissa. La gravit\u00e0 del fatto costrinse la giunta comunale ad annullare l'intero torneo 2006. Anche il torneo che doveva svolgersi ad aprile 2007 fu annullato, perch\u00e9 non c'erano sufficienti garanzie di sicurezza.\nNel 2008 la manifestazione sportiva fu reintrodotta con delle modifiche delle regole di gioco per garantire un regolare svolgimento ed evitare risse incontrollate: i calcianti ora devono avere meno di 40 anni e non devono aver riportato condanne penali gravi (ad es. per omicidio). Queste regole portarono nella riedizione del torneo 2008 a un agonismo pi\u00f9 leale, senza risse gravi. La semifinale fra Azzurri e Bianchi, vinta dai primi per 5 a 3\u00bd, inaugur\u00f2 il torneo; i verdi non parteciparono per protesta verso le nuove regole e cos\u00ec i rossi andarono direttamente in finale. La finale si svolse fra gli Azzurri e i Rossi e fu vinta da questi ultimi per 9\u00bd a 4. Al termine dell'incontro ci fu persino una specie di \u201cterzo tempo\u201d, con i giocatori che si scambiarono abbracci e strette di mano.\nDal 2008 il Comitato del gioco del Calcio Fiorentino ha deciso di aderire alla FIGeST (Federazione Italiana Giochi e Sport Tradizionali), federazione associata al CONI.\nDal 2011, lo speaker del Calcio Fiorentino che racconta le origini del calcio storico ed illustra i gruppi del corteo Storico della Repubblica Fiorentina al loro ingresso in campo, ed al quale segnala nella foto che tutto \u00e8 pronto il Capitano di Guardia del Distretto e del Contado Filippo Giovannelli Checcacci, \u00e8 Andrea Da Roit per tanti anni Tamburino e capogruppo dei Musici.\nA causa di un temporale abbattutosi su Firenze nel pomeriggio del 24 giugno 2013, tradizionale data di San Giovanni, viene presa la decisione di rinviare la finale tra i Bianchi di Santo Spirito e gli Azzurri di Santa Croce alla successiva domenica: per la prima volta, una partita del calcio storico viene rinviata per cause di maltempo.\nIl 13 giugno 2015, dopo l'avvicendamento all'incarico di Direttore del Corteo Storico della Repubblica Fiorentina e del Calcio Storico Fiorentino, ha esordito durante la partita di semifinale tra i Verdi di San Giovanni e i Rossi di Santa Maria Novella, terminata con il risultato di 3\u00bd a 2\u00bd, il nuovo Capitano di Guardia del Distretto e del Contado Filippo Giovannelli Checcacci.\nIl colore degli Azzurri di Santa Croce non partecipa al Torneo di San Giovanni 2018 in polemica con l\u2019amministrazione comunale per le decisioni della commissione disciplinare relative alla semifinale Azzurri-Bianchi del Torneo 2017. Il torneo di quell'anno viene vinto dai Rossi di Santa Maria Novella.\nGli Azzurri tornano a giocare il torneo nel 2019 ma sono ancora i Rossi a vincerlo.\nNell'anno 2020 il torneo non si \u00e8 svolto a causa della pandemia di COVID-19 in Italia.\nVittorie del Torneo per squadra dal 1952.\nStatistiche aggiornate al 2021, sulla base di quelle descritte in nota."}
{"id": "389624", "revid": "767487", "url": "https://it.wikipedia.org/wiki?curid=389624", "title": "Il destino di un cavaliere", "text": "Il destino di un cavaliere (\"A Knight's Tale\") \u00e8 un film del 2001 diretto da Brian Helgeland con Heath Ledger e Paul Bettany.\nTrama.\nWilliam Thatcher \u00e8 uno scudiero con una grande aspirazione: quella di cambiare \"il corso delle stelle\u201d. All'improvviso gli si presenta un'occasione: il suo padrone muore nel bel mezzo di una giostra mentre stava vincendo. Gli rimangono due alternative: gareggiare al suo posto per poter avere il premio e finalmente mangiare, oppure dichiarare la sconfitta. William, in accordo con i suoi compagni, Wat e Roland, decide di ultimare la gara. In quel momento capisce di poter diventare un cavaliere, ma tra lui e il suo sogno si frappone un ostacolo: le sue origini non sono nobili. L'incontro con lo scrittore Geoffrey Chaucer sulla strada verso il torneo sar\u00e0 propizio: questi gli offrir\u00e0 delle false patenti di nobilt\u00e0, chiedendo in cambio di essere mantenuto come araldo. Adesso William pu\u00f2 diventare Sir Ulrich Von Liechtenstein.\nDurante uno dei tornei il protagonista incontrer\u00e0 l'amore in una damigella di nobili origini, Jocelyn, e uno dei rivali, il conte Adhemar, diventer\u00e0 il suo acerrimo nemico. Il giovane cavaliere si fa un nome vincendo tutti i tornei, arrivando finalmente in Inghilterra, dove si scontra con Adhemar, che rivela a tutti la sua falsa identit\u00e0. William viene messo alla gogna, ma l'intervento provvidenziale di Edoardo il Principe Nero del Galles, rovescer\u00e0 la situazione, strappandolo alla pena, dichiarandolo nobile e consentendogli di terminare il torneo dove sconfigger\u00e0 il conte Adhemar, per finire tra le braccia della sua dama.\nProduzione.\nL'intero film \u00e8 stato girato principalmente a Praga, nella Repubblica Ceca. Oltre alle scene effettive del film, la pellicola include una gran quantit\u00e0 di filmati di giostre e incidenti realmente accaduti sul set:\nAccoglienza.\nIl film ha registrato il 45\u00ba maggior incasso USA per l'anno 2001, mentre dalla data di uscita ha reso pi\u00f9 di 56.600.000 $.\nAmbientazione.\nSi pu\u00f2 presumere che il film sia ambientato tra il 1368 e il 1376; infatti Chaucer afferma di aver gi\u00e0 scritto \"Il libro della duchessa\", che \u00e8 stato scritto non prima del 1368, mentre Edoardo il Principe Nero mor\u00ec nel 1376. C'\u00e8 anche un riferimento a un papa francese che potrebbe essere Urbano V o Gregorio XI, perch\u00e9 entrambi hanno regnato nel corso di tale periodo ed entrambi erano francesi.\nIl periodo di tempo pu\u00f2 essere ulteriormente ridotto tra il 1369, quando il Principe Nero riprende la sua campagna nel sud della Francia, e il 1371, quando la campagna si \u00e8 conclusa. Tuttavia, durante il corso del film viene mostrata la battaglia di Poitiers, che fu in atto nel 1356. Anche se l'ambientazione del film pu\u00f2 essere facilmente dedotta, i costumi (in particolare l'armatura) sono pi\u00f9 riconducibili a quelli della fine del XV secolo anzich\u00e9 a quelli dello stile del XIV secolo.\nBrian Helgeland afferma che il film \u00e8 stato destinato a fatti che si sono verificati negli anni del 1370, durante un periodo di sei mesi di cui non si sa storicamente nulla di Geoffrey Chaucer e in questo modo mostrare ci\u00f2 che egli avrebbe potuto fare durante questo intervallo di tempo. \nHelgeland, durante i commenti contenuti negli extra del DVD, scherza sul fatto di aver scelto le acconciature e le musiche anni settanta perch\u00e9 \"gli anni settanta sono sempre gli stessi\", indipendentemente dal secolo.\nUlrich von Liechtenstein, il nome scelto per il protagonista, fu un cavaliere \"da torneo\" realmente esistito che, grazie alle sue grandiose vittorie riportate proprio alla giostra, si arricch\u00ec moltissimo. Tuttavia Ulrich mor\u00ec nel 1278, un secolo prima degli avvenimenti indicati sopra.\nColonna sonora.\nLa colonna sonora del film \u00e8 composta prevalentemente da pezzi rock, spaziando tra i grandi classici degli anni settanta e ottanta (\"We Will Rock You\" e \"Golden Years\"), tra riarrangiamenti (\"We Are the Champions\" interpretata da Robbie Williams) e nuovi pezzi, trascendendo completamente l'ambientazione medievale."}
{"id": "389628", "revid": "1543377", "url": "https://it.wikipedia.org/wiki?curid=389628", "title": "Marchio registrato", "text": "Il marchio registrato \u00e8 un segno distintivo che, a seguito di deposito e successiva concessione da parte di un ente governativo preposto, gode di una particolare tutela giuridica nei confronti di terzi. In quanto segno distintivo identifica un bene o servizio indicandone la fonte di origine nel titolare.\nI diritti in capo al titolare del marchio registrato partono dalla data di deposito della domanda di registrazione oppure, se previsto dalle leggi e dai regolamenti, dall'uso protratto del medesimo segno per i medesimi prodotti o servizi attraverso la cosiddetta rivendicazione d'uso. Il diritto di privativa che nasce dalla registrazione di marchio consente al titolare o aventi diritto - licenziatari ad esempio - di utilizzare il marchio in modo esclusivo per contraddistinguere beni o servizi, la comunicazione pubblicitaria relativa ai medesimi o comunque qualunque tipo di attivit\u00e0 commerciale o economica a essi connessa. Tale privativa si estende per i paesi in cui il marchio \u00e8 stato depositato/registrato attraverso procedure nazionali o internazionali che prevedono con un unico deposito la tutela per pi\u00f9 nazioni aderenti a trattati internazionali o transnazionali.\nI diritti di privativa hanno durata limitata nel tempo variabile a seconda delle legislazioni dei singoli stati e sono rinnovabili previa procedura apposita e pagamento delle relative tasse.\nStoria.\nI primi marchi registrati di cui si ha traccia risalgono all'Impero romano quando i fabbri apponevano sulle spade particolari simboli cos\u00ec da non poter essere copiate. Anche la storica birreria L\u00f6wenbr\u00e4u che dichiara di utilizzare il suo simbolo del leone dal 1383. La prima legislazione ufficiale venne approvata dal Parlamento Inglese sotto il re Enrico III nel 1266, che richiese a tutti i panettieri di usare un marchio distintivo per il pane che vendevano.\nLa prima legge moderna sul marchio registrato venne approvata nel 1857 quando in Francia con la \"Legge per i Marchi di Manifattura e Beni\".\nIn Inghilterra nel 1875 venne approvato l'\"Atto per la Registrazione del Marchio Registrato\" che permetteva la registrazione dei primi marchi inglesi.\nNegli Stati Uniti, la prima legislazione ufficiale sul marchio registrato risale al 1905 quando il congresso degli Stati Uniti approvo il \"Trademark Act\".\nDescrizione.\nUtilizzo.\nIl marchio registrato garantisce ai consumatori di poter risalire alla fonte d'origine dei prodotti o servizi da esso contrassegnati e al titolare di poter impedire a terzi l'uso di marchi confondibili per prodotti o servizi identici o affini.\nIl diritto di privativa ha durata limitata nel tempo e, comunque, \u00e8 condizionato nella maggioranza dei paesi del mondo dall'effettivo uso in commercio dello stesso. A seconda delle legislazioni infatti il marchio che non viene utilizzato, solitamente per cinque anni dalla data di deposito, bench\u00e9 non decada automaticamente non pu\u00f2 essere fatto valere in un eventuale giudizio di merito contro l'uso in buona fede fatto da soggetti terzi.\nL'uso del marchio registrato pu\u00f2 essere fatto dal titolare del marchio stesso o da soggetti terzi autorizzati dal medesimo attraverso accordi di vario genere. Tra i pi\u00f9 utilizzati vi sono contratti di licenza, di franchising, di sponsorizzazione. In ogni caso l'uso del marchio registrato non pu\u00f2 mai essere fatto, a pena di decadenza, in modo tale da generare nel pubblico dei consumatori dubbi sulla provenienza dei prodotti o servizi.\nIn alcuni paesi \u00e8 necessario produrre durante il periodo di validit\u00e0 del marchio - ossia il periodo per il quale secondo le leggi vigenti il marchio \u00e8 stato registrato - delle dichiarazioni d'uso, ad esempio in USA. Tali dichiarazioni non comportano l'effettiva produzione di materiale documentale come etichette, imballaggi o altro, ma una dichiarazione giurata del titolare. Nel caso vengano prodotte false dichiarazioni d'uso il titolare perde la possibilit\u00e0 di uso del diritto di privativa e incorre nelle sanzioni, anche di tipo penale, previste dal diritto vigente.\nSimboli.\nIn Italia non esistono leggi che impongono particolari simboli per contraddistinguere i marchi registrati. L'uso dei simboli in questione non \u00e8 obbligatorio dal punto di vista legale n\u00e9 fornisce alcuna ulteriore protezione. Essi vengono tuttavia utilizzati come deterrente contro possibili contraffazioni in quanto indicano che il marchio in questione \u00e8 registrato o quantomeno sono state attivate domande di privativa.\nL'aggiunta del simbolo \u00ae accanto al marchio serve a ricordare che si tratta di segno distintivo registrato, un sistema per evitare la decadenza per volgarizzazione del marchio (poich\u00e9 al pubblico viene in un certo senso ricordato che si tratta sempre di un marchio registrato, non di una denominazione generica o altro). Un marchio registrato all'estero pu\u00f2 essere riconosciuto anche tramite i seguenti simboli:\n\u00c8 sconsigliabile utilizzare questi simboli se ci\u00f2 non corrisponde al vero. L'art. 127 del D. Lgs. 10 febbraio 2005, n. 30 (Codice della propriet\u00e0 industriale) prevede infatti una sanzione amministrativa per chiunque appone su un oggetto, parole o indicazioni non corrispondenti al vero, tendenti a far credere che il marchio che lo contraddistingue sia stato registrato.\nRegistrazione del marchio.\nIn Italia, per ottenere la registrazione del marchio, \u00e8 possibile percorrere due vie, che permettono di ottenere diverse tutele:\nRegistrazione nazionale.\nIl primo modo per ottenere il riconoscimento del proprio marchio \u00e8 registrarlo, come marchio nazionale, attraverso il deposito della domanda all'Ufficio Italiano Brevetti e Marchi.\nQuesta registrazione permette di invocare la priorit\u00e0 unionista all'estero oppure di ottenere la registrazione internazionale, da conseguire all'Ufficio di Ginevra.\nDal 1996, grazie all'entrata in operativit\u00e0 del protocollo aggiuntivo di Madrid del 1989, che si \u00e8 aggiunto all'\"arrangement \"di Madrid del 1891, \u00e8 possibile ora ottenere che la registrazione internazionale abbia inizio insieme con il deposito di domanda nel paese di origine e, nel caso in cui la registrazione internazionale non fosse accettata o ritenuta invalida nei primi 5 anni, \u00e8 possibile ottenere la conversione in una domanda nazionale dotata della priorit\u00e0 originaria.\nRegistrazione comunitaria.\nLa registrazione comunitaria, a differenza di quella italiana, permette di ottenere una protezione maggiore, grazie al fatto che il marchio non sar\u00e0 pi\u00f9 sottoposto al diritto nazionale, ma a uno unitario valente in tutta la Comunit\u00e0.\nLa domanda deve essere presentata o all'Ufficio dei marchi comunitari di Alicante o presso l'Ufficio nazionale, che la inoltrer\u00e0 a quella comunitaria.\nPresupposti di validit\u00e0 per la registrazione.\nPer essere validamente registrato come marchio, secondo la legge, un segno deve essere dotato di:\nCosa pu\u00f2 essere registrato.\nPossono costituire marchi registrati, come stabilisce ad esempio l'art. 4 del regolamento 40/94/CE tutti i segni, rappresentabili graficamente, idonei a distinguere i prodotti o i servizi di una fonte d'origine - impresa o soggetto privato - da quelli altrui:\nCosa non pu\u00f2 essere registrato.\nSecondo la legge non possono essere registrate alcune categorie di segni, quali ad esempio:\nChi pu\u00f2 registrare un marchio.\nSecondo l'art. 19 del CPI pu\u00f2 ottenere una registrazione per marchio d'impresa chi lo utilizzi, o si\u00a0proponga di utilizzarlo, nelle prestazioni di servizio della propria impresa o di imprese che ne facciano uso con il proprio consenso.\n\u00c8 ammessa inoltre la registrazione anche da parte di colui che non voglia farne un uso diretto, per esempio un'agenzia pubblicitaria.\nCome registrare un marchio nazionale.\nLa domanda di registrazione per marchio d'impresa deve essere depositata presso una qualsiasi Camera di Commercio. Il processo di registrazione dei marchi nazionali si articola in diverse fasi:\nIn questa opposizione, da parte dei soggetti legittimati, \u00e8 possibile presentare solo gli impedimenti previsti dall'art.176, 5 CPI.\nNel caso potr\u00e0 nascere un contraddittorio che potr\u00e0 dare vita a un provvedimento ricorribile, dal soccombente, alla Commissione dei ricorsi e la cui sentenza \u00e8 possibile portare in Cassazione.\nGeneralmente trascorrono oltre 4 mesi tra il momento del deposito della domanda e l'emissione del certificato di registrazione del marchio. devono infatti trascorrere obbligatoriamente 3 mesi per consentire di presentare l'eventuale opposizione amministrativa alla registrazione del marchio.\nRegistrazione di un marchio comunitario.\nLa domanda deve essere presentata presso l'Ufficio per l'armonizzazione nel mercato interno (UAMI) che ha sede ad Alicante in Spagna e come qualsiasi altro marchio deve rispettare quali la novit\u00e0, la capacit\u00e0 distintiva, la liceit\u00e0, ecc.\nL'iter di registrazione \u00e8 il seguente:\nL'UAMI non prevede esami di novit\u00e0 del marchio, mentre esiste una procedura di opposizione.\nIl marchio comunitario \u00e8 valido per dieci anni e pu\u00f2 essere rinnovato indefinitamente per periodi di ulteriori dieci anni.\nMarchio Depositato e Marchio Registrato.\nQuando viene presentata una domanda di registrazione di un marchio italiano alla Camera di Commercio o all'Ufficio Italiano Brevetti e Marchi (UIBM), viene attribuito alla suddetta domanda un numero di deposito che identifica il marchio, le classi merceologiche per le quali si intende registrare il marchio, il titolare e tutte le altre informazioni legate al marchio in questione. Da questo momento in poi il marchio pu\u00f2 considerarsi depositato e tutelabile.\nA questo punto la domanda viene inoltrata all'UIBM che provvede a controllarne i contenuti formali, cio\u00e8 che il marchio possegga i giusti requisiti e tutte le procedure siano state svolte in maniera corretta. Questa fase dura circa due anni al termine dei quali, se tutte le procedure sono state svolte in maniera corretta e in assenza di opposizioni, il marchio viene registrato e gli viene assegnato un numero di registrazione. Solo a questo punto il marchio pu\u00f2 essere considerato registrato.\nIl marchio registrato viene denotato con il simbolo \u00ae, mentre il simbolo TM denota genericamente un marchio per il quale sono state attivate delle privative o se il marchio si trova ancora in stato di domanda.\nDiritti esclusivi del titolare del marchio.\nIl titolare del marchio acquista il diritto di farne un uso esclusivo. In particolare, il titolare ha il diritto di vietare a terzi, salvo il proprio consenso, di utilizzare:\nI diritti sul marchio registrato, non permettono al titolare di vietare, nell'attivit\u00e0 economica, l'utilizzo del marchio d'impresa se esso \u00e8 necessario per indicare la destinazione di un prodotto o servizio, purch\u00e9 l'uso sia conforme ai principi della correttezza professionale, e quindi non in funzione di marchio, ma solo in funzione descrittiva.\nTutela del marchio.\nIl marchio, essendo un segno, pu\u00f2 essere facilmente copiato e utilizzato senza l'autorizzazione di colui che l'ha registrato.\nPer questo, al titolare \u00e8 riservata la possibilit\u00e0 di esercitare l'azione di contraffazione, che permette la difesa del marchio registrato e impedire l'utilizzo illecito di questo.\n\u00c8 bene ricordare, per\u00f2, che il marchio non \u00e8 difeso in maniera assoluta, ma, a seconda delle situazioni, esso pu\u00f2 ottenere una tutela pi\u00f9 o meno forte, a seconda della somiglianza pi\u00f9 o meno forte del segno successivo, del bene o servizio su cui \u00e8 apposto quest'ultimo e alla rinomanza del primo.\nIn un primo caso, troviamo la presenza di un marchio gi\u00e0 registrato e presente nel mercato e di un segno identico al primo, successivo, su \"prodotti o servizi identici\".\nLa legislazione, in questo caso, appone una particolare tutela, in quanto il segno successivo manca della novit\u00e0, che \u00e8 uno dei requisiti per la registrazione del marchio.\nPer l'utilizzo del marchio, quindi, \u00e8 necessario obbligatoriamente il consenso del titolare, in quanto non \u00e8 possibile evitare sanzioni, anche se vi si appone un Disclaimer che avverta che il prodotto non \u00e8 ufficiale.\nPer\u00f2, questa particolare e forte tutela viene attenuata nel caso di pubblicit\u00e0 comparative e, specie, nell'ambiente virtuale, quando si riesce a provare che non vi \u00e8 rischio di un pregiudizio alla distinzione tra segno e marchio.\nLa tutela, inoltre, \u00e8 utilizzabile solo in ambito commerciale e nell'attivit\u00e0 economica, permettendo, quindi, l'uso nel privato o per \"iure imperii\", come l'articolo 9 del regolamento sul marchio comunitario afferma.\nNel secondo caso, invece, abbiamo un segno posteriore a un marchio registrato, tra loro simili o identici per beni identici od affini, per cui \u00e8 possibile \"un rischio di confusione per il pubblico\", che si traduce nella possibilit\u00e0, per il consumatore, o di attribuire il prodotto contraffatto al titolare del marchio registrato o di collegare il ricordo del marchio al segno posteriore, trasferendo l'accredimento dell'uno sull'altro.\nL'accertamento della possibile contraffazione, dalla giurisprudenza comunitaria, \u00e8 effettuata tenendo conto sia della somiglianza del segno con il marchio, sia dei beni a cui \u00e8 destinato l'utilizzo dei beni, sia alla tipologia del consumatore a cui \u00e8 rivolto il prodotto o il servizio.\nDurata.\nLa durata della protezione \u00e8 di 10 anni dalla data del primo deposito. A scadenza, pu\u00f2 essere rinnovata a tempo indeterminato, per periodi di 10 anni consecutivi.\nLegislazione.\nIn Italia \u00e8 attualmente in vigore il Decreto legislativo 10 febbraio 2005, n. 30"}
{"id": "389650", "revid": "599013", "url": "https://it.wikipedia.org/wiki?curid=389650", "title": "Monte Fasce", "text": "Il monte Fasce, indicato come monte Fascie nelle carte dell'Istituto Geografico Militare, \u00e8, con i suoi 834 metri di altitudine, una tra le maggiori alture della citt\u00e0 di Genova. \u00c8 una montagna dell'Appennino ligure e fa parte del parco urbano di Monte Fasce e Monte Moro.\nSorge alle spalle dei quartieri del levante cittadino di Quarto dei Mille, Quinto al Mare e Nervi e li protegge dalla tramontana scura. La sua cima si trova a circa 3\u00a0km in linea d'aria dal mar Ligure.\n\u00c8 sede di numerosi ripetitori televisivi, radiofonici, di servizi privati e di Stato. Sul punto pi\u00f9 alto si trova una croce abbattuta in ferro alta 14 metri, erede della prima croce in legno che era stata posizionata intorno all'anno 1900. Nella tempesta di vento del 29/10/2018 la croce venne abbattuta.\nI vicini Prati di Fascia sono tradizionalmente luogo per gite fuori porta dei genovesi. Da questa altura si gode di un panorama pressoch\u00e9 totale della citt\u00e0 e nelle giornate pi\u00f9 limpide \u00e8 possibile ammirare la Corsica, l'isola d'Elba, l'isola Palmaria, le Alpi Apuane, le Alpi Marittime, il Monviso, le Alpi Pennine (in particolare il Cervino e il Monte Rosa) e le Alpi Lepontine.\nI Prati di Fascia sono raggiungibili percorrendo la SP 67 \"del Monte Fasce\", che unisce il quartiere genovese di Apparizione con Uscio e dalla quale si distacca una breve strada sterrata (attualmente in cattivo stato) che raggiunge la cima del monte.\nOrografia.\nDalla cima del monte Fasce partono tre crinali principali: uno breve e poco pendente, diretto a NE, che lo collega al retrostante monte Bastia; un secondo, diretto a SSO, che pi\u00f9 in basso si divide in due rami che raggiungono il mare delimitando l'abitato di Quinto; un terzo, diretto a OSO, che va a perdersi nella valle Sturla. Detti crinali suddividono il monte in altrettanti versanti: orientale, sud-occidentale e nord-occidentale.\nIl versante orientale.\nIl versante orientale \u00e8 delimitato a sud della vetta dal crinale che, passando per il monte Moro (408\u00a0m), sopra il quartiere di Quinto, giunge ad incontrare il mar Ligure all'altezza del porticciolo di Nervi. A nord della vetta \u00e8 delimitato dallo spartiacque che congiunge il monte Fasce al monte Bastia (848\u00a0m), passando per la sella dei Prati di Fascia (746\u00a0m).\nDal versante orientale nascono gli affluenti di destra del torrente Nervi. La valle del torrente Nervi, a monte dell'omonimo quartiere di Nervi, \u00e8 quasi del tutto disabitata. In questo versante sono ben visibili le faglie e le pieghe provocate dal sollevamento della catena alpina.\nIl versante sud-occidentale.\nIl versante sud-occidentale \u00e8 delimitato a est dal crinale Monte Fasce-Monte Moro-Nervi, mentre a nord lo spartiacque degrada pi\u00f9 dolcemente verso il quartiere di Borgoratti passando per il Monte Borriga detto \"del Liberale\" (526\u00a0m) ed il quartiere di Apparizione.\nSu tale versante scendono, partendo da fonti situate ad una quota compresa tra i 500 e i 600 metri, i torrenti Priaruggia (tra Apparizione ed il Colle Pianetti o Bric Costa d'Orecchia) e Castagna (tra il Colle Pianetti e il Colle Perasso o Stalletta), che sfociano a Quarto; Bagnara (tra il Colle Perasso e il Colle degli Ometti) e San Pietro (tra il Colle degli Ometti e il Monte Moro), che sfociano a Quinto.\nIl versante nord-occidentale.\nIl versante nord-occidentale \u00e8 delimitato dallo spartiacque Monte Fasce-Monte Borriga-Apparizione a sud e dal crinale Monte Fasce-Prati di Fascia-Monte Bastia a est. Dal versante nascono il torrente Sturla ed i suoi affluenti di sinistra.\nI costoni del Monte Fasce che degradano verso la valle del rio Sturla, coperti da un manto boschivo, si abbassano ripidamente verso i quartieri di San Desiderio e di Bavari, racchiudendo il piccolo abitato di Pom\u00e0.\nAlcuni percorsi o sentieri solo pedonali, per lo pi\u00f9 abbandonati, collegano la SP 67 del Monte Fasce con il sottostante abitato di Premanico, alle spalle del colle di Apparizione, sulla valle dello Sturla. A causa della topografia che su questo versante crea molte aree di fondovalle (piccole vallette minori) scarsamente soleggiate, si ripete il toponimo Luega (da \"luvega\", area umida di fondovalle).\nFlora.\nIl monte si presenta attualmente spoglio sul versante a sud, con tracce di antiche fasce, quasi completamente cancellate dopo un lungo abbandono. Nelle parti inferiori (zone dei colli a bassa quota) restano alcune parti a oliveto (ormai in gran parte inselvatichito), castagni, querce e residui di fasce coltivate, quasi tutte abbandonate. La vegetazione riprende pi\u00f9 fitta sui versanti settentrionali, che rimanendo in ombra erano coltivati a castagneto domestico.\nLa vegetazione naturale, che ricopriva l'intera montagna fino all'Alto Medioevo, consisteva probabilmente in boschi sempreverdi di leccio, che si sviluppavano sul versante meridionale al di sotto dei 600\u00a0m, alternati a formazioni boschive miste in cui assieme al leccio crescevano il frassino minore e il terebinto. Laddove il suolo si presenta meno evoluto ed affiora il substrato roccioso (flysch dell'Unit\u00e0 del Monte Antola) allignavano probabilmente formazioni a macchia arbustiva (arbusti con altezza media di 2\u20133\u00a0m) formate da Erica arborea, fillirea e alaterno. Sui versanti settentrionali doveva invece prevalere una vegetazione arborea formata prevalentemente da roverelle, roveri (prevalenti a quote pi\u00f9 elevate) e carpini neri, questi ultimi pi\u00f9 abbondanti negli impluvi. In prossimit\u00e0 della vetta, oltre alle roveri, dovevano essere presenti anche nuclei di faggio, poich\u00e9 la presenza di esemplari isolati di faggio si osserva tuttora nel tratto sommitale della catena Monte Fasce-Monte Bastia-Monte Becco.\nTra le specie erbacee che vivono sulle pendici del Monte Fasce vanno ricordate alcune orchidee del genere \"Ophrys\" dai labelli coloratissimi che imitano, nella forma e nel colore, quello dei loro insetti impollinatori; la rarissima orchidea aperta (Orchis patens); il vistoso anemone stellato (\"Anemone hortensis\"); il narciso a tazzetta (\"Narcissus tazetta\"); il narciso dei poeti (\"Narcissus poeticus\") dai fiori profumati che, nel mese di aprile, colorano di bianco i prati al di sopra dei 600\u00a0m. Recentemente sulle pendici del Monte Fasce \u00e8 stata accertata la presenza del rarissimo \"zafferanetto ligure\" (\"Romulea ligustica\") che in Liguria era precedentemente conosciuto solo nella zona del Monte Gazzo (alle spalle di Genova Sestri) e nell'entroterra di Arenzano.\nStoria.\nIl Monte Fasce fu sede nel '700 di alcuni scontri tra le truppe francesi ed austriache che si allargavano sui monti nell'intento di riprendersi Genova. Altri piccoli combattimenti ebbero luogo all'epoca dell'assedio di Genova del 1800, quando il generale Massena era assediato nella citt\u00e0, circondato dalle truppe dell'alleanza antinapoleonica. Di questi eventi resta il nome del retrostante Monte Bastia, subito a Nord del Monte Fasce, dove per \"bastia\" si intende un fortino di costruzione provvisoria, realizzato con trincee e avvallamenti di protezione in terra e fascine.\nAttorno al 1821, nei primi anni del dominio sabaudo su Genova, il colonnello Giulio d'Andreis, cui si devono le architetture di miglioria delle fortificazioni genovesi nel primo Ottocento, progett\u00f2 sui crinali che andavano dal Monte Moro al Monte Fasce, e da qui ai monti Bastia e Riega, una serie di torrette-fortino simili a quella costruita a monte del Forte di Quezzi. La linea fortificata, che avrebbe dovuto occupare questi crinali con costruzioni a distanze costanti, non venne mai realizzata per gli alti costi necessari.\nUna pendice del Monte Fasce, il Monte Borriga detto \"del Liberale\", deve il suo nome all'appellativo ('Liberale') con cui il fondatore dell'omonima osteria, ivi locata, veniva chiamato nell'ambiente portuale genovese di fine Ottocento dai compagni di lavoro. \nTale origine, oltre che riportata oralmente da una sua discendente (Ada Barbagelata), \u00e8 anche sostenuta e ben documentata sullo stesso sito internet della trattoria. \nComunque sia, nei pressi di questa, durante un vasto raduno di repubblicani, l'avvocato Canale tenne il suo infervorato discorso filo-mazziniano negli anni cinquanta dell'Ottocento, discorso che fu all'origine di un noto processo in tribunale.\nIl Monte Moro, il cui rilievo si stacca a sud del Monte Fasce, divenne sede di una serie di fortini militari a cominciare dal tardo Ottocento. Per collegare questi alla citt\u00e0 venne realizzata la strada militare che partendo dalla valle Sturla e passando per Apparizione, vi arrivava con un percorso di mezza costa a quota ribassata sul pendio meridionale del Monte Fasce. Tale strada, venuto meno l'uso militare, \u00e8 rimasta come strada turistica del Monte Moro. All'epoca della seconda guerra mondiale venne costruita una serie di bunker e postazioni di cemento armato, che dall'abitato di Quinto arrivavano alla vetta del Monte Moro. Poco pi\u00f9 sopra, sul crinale che collega la vetta del Monte Moro al Monte Fasce, venne realizzata una piazzola per la contraerea.\nSul fortino della vetta del Monte Moro venne aperta negli anni sessanta una trattoria molto frequentata per le scampagnate domenicali ma attualmente dismessa. La vetta del Monte Moro nel secondo dopoguerra fu oggetto di rimboschimenti con pini marittimi, pi\u00f9 volte danneggiati da incendi dolosi.\nIn seguito alla presunta apparizione della Vergine al padre benedettino Bonaventura (Renato Raschi 1902-1987) nel 1962, vennero costruiti sulla vetta del Monte Borriga un monastero ed una chiesa. Il complesso religioso prese il nome di \"Oasi della Pace\". In seguito anche un altro veggente, esterno alla chiesa, raccolse negli anni ottanta e novanta alcuni gruppi di credenti in raduni mensili nella zona per ulteriori presunte apparizioni della Vergine. Attualmente nel monastero ha sede la Piccola Citt\u00e0 dell'Immacolata che ospita un centro per ritiri spirituali ed esperienze educative di autogestione per giovani in difficolt\u00e0 gestita dalla Domus Familiae Padre Daniele di Padova; opera che porta il nome del Frate Padre Daniele Hechich . "}
{"id": "389663", "revid": "74801", "url": "https://it.wikipedia.org/wiki?curid=389663", "title": "Universit\u00e0 dell'Arizona", "text": "L'Universit\u00e0 dell'Arizona (UA) \u00e8 un istituto pubblico di istruzione superiore, con sede nel campus di Tucson.\nDescrizione.\nLa pi\u00f9 antica universit\u00e0 dello Stato dell'Arizona, fondata nel 1885, comprende al suo interno anche la scuola di medicina statale. Si estende su un'area di oltre 12,5 ettari. \nHa un corpo studenti di oltre unit\u00e0. La sua facolt\u00e0 di archeologia \u00e8 una delle pi\u00f9 rinomate della nazione, cos\u00ec come quelle di antropologia, sociologia, idrologia, astronomia e astrofisica.\nL'universit\u00e0 dell'Arizona \u00e8 l'istituto di istruzione superiore che riceve ogni anno il maggior numero di fondi dalla NASA, come dimostrato anche dal recente progetto di costruzione del Giant Magellan Telescope, un telescopio che utilizzer\u00e0 due specchi di oltre 8 metri, che, una volta completato, sar\u00e0 il pi\u00f9 grande e avanzato telescopio ottico del mondo, e dal ruolo centrale che ha avuto la facolt\u00e0 di astrofisica nella missione Phoenix Mars Lander della NASA inviata a studiare i poli di Marte.\nL'attuale rettore, insediatosi il 1\u00ba luglio 2006, \u00e8 il professor Robert Shelton; che \u00e8 succeduto al professor Peter Likins."}
{"id": "389668", "revid": "38120", "url": "https://it.wikipedia.org/wiki?curid=389668", "title": "EelST", "text": ""}
{"id": "389671", "revid": "110157", "url": "https://it.wikipedia.org/wiki?curid=389671", "title": "\u0391-amilasi", "text": "La \u03b1-amilasi \u00e8 un enzima appartenente alla classe delle idrolasi, che catalizza l'endoidrolisi dei legami 1,4-\u03b1-D-glucosidici in oligosaccaridi e polisaccaridi contenenti tre residui o pi\u00f9.\nL'enzima agisce in modo casuale su amido, glicogeno e molecole ad esse correlate. Il termine \"\u03b1\" si riferisce alla configurazione degli zuccheri prodotti (che presentano infatti una configurazione \u03b1), e non al tipo di legame glucosidico che viene scisso.\nLa \u03b1-amilasi \u00e8 principalmente prodotta nel pancreas (isoamilasi P) e nelle ghiandole parotidee (isoamilasi S) e anche dal fegato, dall'intestino tenue e dai reni. Il catabolismo dell'\u03b1-amilasi \u00e8 in parte a carico del sistema reticolo-endoteliale ed in parte (25%) per via renale. Il glomerulo filtra liberamente la molecola per il suo peso molecolare relativamente basso (circa 50 kDa), ma il tubulo la riassorbe poi quasi interamente.\nCause di aumento dell'amilasemia.\nL'amilasemia pu\u00f2 salire di 2-3 volte in caso di insufficienza renale senza significato clinico. Un aumento della amilasi pu\u00f2 avvenire per:"}
{"id": "389685", "revid": "51127", "url": "https://it.wikipedia.org/wiki?curid=389685", "title": "Thrak", "text": ""}
{"id": "389686", "revid": "486946", "url": "https://it.wikipedia.org/wiki?curid=389686", "title": "Gente di domani", "text": ""}
{"id": "389690", "revid": "12067", "url": "https://it.wikipedia.org/wiki?curid=389690", "title": "PPP over Ethernet", "text": ""}
{"id": "389691", "revid": "12067", "url": "https://it.wikipedia.org/wiki?curid=389691", "title": "PPP over ATM", "text": ""}
{"id": "389701", "revid": "125842962", "url": "https://it.wikipedia.org/wiki?curid=389701", "title": "Immolation", "text": "Gli Immolation sono un gruppo musicale death metal statunitense, formatosi a Yonkers nel 1986. Sono considerati tra i fondatori del New York Death Metal insieme a Suffocation, Incantation e Mortician. I loro testi sono incentrati soprattutto sull'antireligiosit\u00e0, in particolare sull'anticristianesimo, e occasionalmente sulla politica.\nStoria del gruppo.\nIl gruppo nasce nel maggio 1986 con il nome di Rigor Mortis ed \u00e8 formato da Andrew Sakowicz, Robert Vigna, Thomas Wilkinson e Dave Wilkinson. La band registra tre demo, due nel 1987, \"Peace Through Tyranny\" e \"Decomposed\", e uno nel 1988, \"Warriors of Doom\". Nell'aprile del 1988 il gruppo cambia nome in Immolation. Andrew Sakowicz e Dave Wilkinson lasciano la band, i due chitarristi Robert Vigna e Thomas Wilkinson vengono allora raggiunti dal bassista e cantante Ross Dolan e dal batterista Neal Boback. La band registra altri due demotape nel 1988 e 1989 che includono anche le canzoni \"Immolation\" e \"Dawn of Possession\", che susciteranno l'interesse delle case discografiche ed otterranno un ottimo seguito. L'etichetta olandese Roadrunner Records propone loro un contratto per un album che viene registrato e pubblicato nel 1991 e si intitola \"Dawn of Possession\". Poco prima dell'inizio delle registrazioni il batterista Boback \u00e8 sostituito dal nuovo entrato Craig Smilowski. L'album si presenta come un riuscito esempio di death metal pesante e claustrofobico con liriche sataniche e sar\u00e0 poi considerato un caposaldo del genere. Dopo il tour americano ed europeo viene sciolto il contratto con la Roadrunner e gli Immolation decidono di mettere in stand by l'attivit\u00e0 come gruppo fino al 1996, quando firmano il loro secondo contratto discografico con la Metal Blade Records. Nello stesso anno viene dato alle stampe \"Here in After\", secondo full-length che incrementa la pesantezza del sound e la tecnica dei singoli strumentisti. Concettualmente \u00e8 l'attacco alla Chiesa che fa da padrone in questo disco con liriche come \"I Feel Nothing\" e \"Christ's Cage\". Dopo la registrazione del disco il batterista Smilowski lascia la band e viene sostituito dall'ex Fallen Christ Alex Hernandez che prender\u00e0 parte ai concerti in America e in Europa dove gli Immolation suoneranno di spalla ai compagni di etichetta Cannibal Corpse.\nNel 1999 la band pubblica \"Failures for Gods\" modificando solo la produzione del sound ad opera del produttore Paul Orofino che diventa pi\u00f9 cupo, mentre la velocit\u00e0 delle composizioni aumenta fino a raggiungere il suo apice nel 2000 con il disco \"Close to a World Below\" con il quale il gruppo raggiunge la maturit\u00e0 artistica e il loro sound, cos\u00ec come la voce abissale di Ross Dolan, diventano subito riconoscibili nel panorama del death metal. La tesi anticristiana e fortemente atea portata avanti dal gruppo qui trova il suo punto di maggiore ispirazione, con attacchi sempre pi\u00f9 sottilmente pungenti alla Chiesa e alla sua dottrina. Ci\u00f2 si evince anche dalle copertine del gruppo, con quella di \"Close to a World Below\" che raffigura un Cristo sofferente attorniato da demoni e angeli che si combattono e si violentano tra loro. Poco prima del tour, il chitarrista e fondatore Tom Wilkinson lascia il gruppo a favore dell'ex Angel Corpse, Bill Taylor e con questa line up (Dolan, Vigna, Taylor ed Hernandez) partono per l'Europa come headliner con Deranged, Destr\u00f6yer 666 e Soul Demise. Seguono poi gli album sotto etichetta Listenable Records, \"Unholy Cult\" del 2002 e \"Harnessing Ruin\" del 2005 (che vede il cambio di batterista da Hernandez a Steve Shalaty ex Deeds of Flesh).\nLa band inoltre \u00e8 sempre stata nota per la sua esplosiva carica live come dimostrato dal DVD \"Bringing Down the World\" che gli Immolation pubblicano nel 2004. Nel 2007 viene pubblicato l'album \"Shadows in the Light\", preceduto dall'EP con bonus DVD \"Hope and Horror\". Il 2013 \u00e8 l'anno di \"Kingdom of Conspiracy\", mentre quattro anni dopo esce \"Atonement\" che vede l'ingresso del chitarrista Alex Bouks al posto di Bill Taylor."}
{"id": "389705", "revid": "122664414", "url": "https://it.wikipedia.org/wiki?curid=389705", "title": "Sibiu", "text": "Sibiu (in tedesco \"Hermannstadt\", in ungherese \"Nagyszeben\") \u00e8 un municipio della Romania di abitanti, capoluogo del distretto omonimo, nella regione storica della Transilvania.\nImportante nodo ferroviario e commerciale, sorge a nord-ovest di Bucarest. Fa parte dell'area amministrativa anche la localit\u00e0 di P\u0103ltini\u0219. Sibiu \u00e8 stata nominata, con Lussemburgo, capitale europea della cultura per il 2007.\nStoria.\nLa citt\u00e0 venne fondata nel 1190 dai Sassoni di Transilvania, coloni di origine tedesca, e venne probabilmente costruita nei pressi di un insediamento di epoca Romana, citato in alcuni documenti medievali come \"Caedonia\".\nDistrutta dai Tartari nel 1241, grazie ad un rapido sviluppo gi\u00e0 nel XIV secolo Sibiu era un'importante citt\u00e0 commerciale; documenti del 1376 riportano che gli artigiani ed i mercanti della citt\u00e0 erano suddivisi in ben 19 corporazioni. Questa situazione fece della citt\u00e0 la pi\u00f9 importante delle sette da cui trae origine il nome tedesco della Transilvania (\"Siebenb\u00fcrgen\", letteralmente \"Sette citt\u00e0\"), divenendo anche la sede della \"Universitas Saxorum\", l'assemblea dei Sassoni di Transilvania.\nPi\u00f9 tardi, nel XVII secolo, Sibiu era la citt\u00e0 pi\u00f9 orientale legata alla cultura dell'Europa centrale e terminale orientale della rete di collegamenti postali.\nL'affermarsi di Sibiu come centro economico, culturale, politico e religioso si consolid\u00f2 tra il XVIII ed il XIX secolo: nella citt\u00e0 nacquero infatti la prima banca a propriet\u00e0 romena e l'\"Associazione Transilvana per la Letteratura Romena e la Cultura del Popolo Romeno\" (\"Asocia\u021bia Transilvan\u0103 pentru Literatura Rom\u00e2n\u0103 \u0219i Cultura Poporului Rom\u00e2n\" - ASTRA). Tra il 1848 ed il 1867 la citt\u00e0 fu la sede della cosiddetta \"Dieta di Transilvania\", una sorta di parlamento locale che assunse una certa importanza soprattutto quando il diritto di voto venne esteso anche ai romeni, mentre, dopo il riconoscimento da parte dell'Impero austroungarico della Chiesa Ortodossa Romena (attorno al 1860), Sibiu divenne sede della Curia Metropolitana ed \u00e8 ancora oggi la terza pi\u00f9 importante sede episcopale della Chiesa Ortodossa Romena.\nDopo la prima guerra mondiale e la dissoluzione dell'Impero austroungarico, Sibiu entr\u00f2 a far parte della Romania, pur rimanendo per qualche anno ancora la maggior parte della popolazione costituita da tedeschi e ungheresi. Gi\u00e0 prima della seconda guerra mondiale la composizione etnica era stata nettamente sbilanciata a favore della componente romena. Con l'avvento del regime comunista la rumenizzazione della citt\u00e0 divenne totale. A favorirla fu l'emigrazione degli abitanti di origine tedesca verso la Germania. Di tedeschi nel 2006 ne rimanevano a Sibiu soltanto 2.000 circa.\nAvvenimenti importanti.\nSibiu, registrata per la prima volta in un documento vaticano del 1191 con il nome di \"Cibinium\", \u00e8 stata teatro di alcuni avvenimenti significativi per lo sviluppo dell'intera Romania: in particolare vi vennero aperti l'ospedale pi\u00f9 antico (1292), la prima scuola romena documentata (1380), la prima farmacia (1494), la prima cartiera (1534), il primo teatro (1788), e vi venne stampato il primo libro in romeno (1544). Il Museo Brukenthal, aperto nel 1817, fu il primo museo tuttora esistente ad essere aperto nel territorio della Romania attuale.\nNon mancarono in citt\u00e0 avvenimenti di importanza in ambito scientifico:\nDati anagrafici.\nInteressante osservare come sia cambiata la composizione etnica della citt\u00e0.\nEconomia.\nSibiu \u00e8 una delle citt\u00e0 della Romania con l'economia pi\u00f9 fiorente: nella citt\u00e0 operano molte importanti industrie, anche a capitale straniero, attratte anche dalla presenza di due importanti parchi industriali, di cui uno completato attorno al 2005. I settori principali sono quelli della meccanica, in particolare la componentistica per autoveicoli e per macchinari industriali, del tessile, dell'agroalimentare e dell'elettrotecnica.\nSibiu \u00e8 anche sede della seconda Borsa valori della Romania, dopo quella di Bucarest.\nInfrastrutture e trasporti.\nTrasporto locale.\nIl trasporto urbano \u00e8 gestito da una societ\u00e0 apposita, la \"Tursib\", ed \u00e8 stato per\u00f2 penalizzato da un traffico molto intenso fine alla fine dell'anno 2010, quando si \u00e8 posta la parola fine alla mancanza di strade di scorrimento esterne alla citt\u00e0; in questo periodo \u00e8 stata infatti inaugurata la tangenziale esterna alla citt\u00e0, che da Selimbar porta fino quasi ad Ocna Sibiului ( ma questa non \u00e8 altro che il primo spezzone di quella che poi diverr\u00e0 l'A1, l'autostrada che congiunge Bucarest ad Arad ). La rete di trasporto urbano \u00e8 costituita da 21 linee gestite con autobus; fino a 2009 c'era anche una rete di filobus. Fino a 2012 la societ\u00e0 gestiva inoltre un collegamento tramviario con il villaggio di R\u0103\u0219inari.\nTrasporto stradale.\nSibiu \u00e8 un importante nodo stradale, in cui si incrociano due strade europee, la E68 e la E81, e tre strade nazionali, la DN1, la DN7 e la DN14.\nUna autostrada tangenziale (\u00a017,2\u00a0km\u00a0) \u00e8 stata completata nel Dicembre 2010.\n\u00c8 in costruzione l'Autostrada che unir\u00e0 la citt\u00e0 a Pite\u0219ti ed al confine nord-occidentale della Romania, nei pressi di Arad. Il completamento dell'infrastruttura \u00e8 previsto per il 2014.\nQuesta rete stradale fa di Sibiu uno dei principali terminal dei trasporti internazionali con autobus: in citt\u00e0 ha infatti sede la \"Atlassib\", azienda che gestisce collegamenti stradali con tutte le principali citt\u00e0 d'Europa. Altre aziende garantiscono inoltre collegamenti con tutte le principali citt\u00e0 del Paese.\nTrasporto ferroviario.\nSibiu dispone di tre stazioni ferroviarie ed \u00e8 attraversata da una delle principali linee della Romania, la cosiddetta \"Magistrala 200\", che la collega da un lato con Bra\u0219ov e dall'altro con Arad ed il confine ungherese.\nLa Compagnia ferroviaria romena (CFR) dispone a Sibiu di un importante terminale merci e di una grande officina di manutenzione di locomotori diesel con annesso un ampio deposito.\nTrasporto aereo.\nL'aeroporto internazionale di Sibiu \u00e8 destinato a diventare uno dei pi\u00f9 moderni della Romania: servito da collegamenti regolari sia nazionali che internazionali, in particolare con Germania ed Austria, ha subito dei lavori di trasformazione ed ampliamento che gli hanno consentito a partire dall'anno 2009 di ricevere anche gli aeromobili di pi\u00f9 grandi dimensioni, compreso l'Airbus A380.\nMonumenti e luoghi d'interesse.\nSibiu viene solitamente divisa in due parti, la Citt\u00e0 bassa (\"Ora\u0219ul de jos\") e la Citt\u00e0 alta (\"Ora\u0219ul de sus\"); quest'ultima costituisce il centro storico, ma anche la parte bassa della citt\u00e0 presenta monumenti ed attrattive.\nLa Citt\u00e0 bassa.\nLa Citt\u00e0 bassa \u00e8 l'area compresa tra il fiume Cibin e la collina e si svilupp\u00f2 attorno alle fortificazioni pi\u00f9 antiche. Le strade sono lunghe e piuttosto larghe rispetto a quanto usuale nelle citt\u00e0 medievali, mentre le costruzioni sono solitamente basse e coperte da ripidi tetti.\nGran parte delle fortificazioni esterne sono andate perdute a causa della pianificazione urbanistica e dello sviluppo industriale della fine del XIX secolo e ne rimangono soltanto due torri.\nLa Citt\u00e0 bassa ospita anche la pi\u00f9 antica chiesa di Sibiu, costruita nel 1386.\nLa Citt\u00e0 alta.\nLa Citt\u00e0 alta \u00e8 il vero e proprio centro storico di Sibiu ed \u00e8 organizzata attorno a tre piazze, con una serie di vie che seguono l'andamento della collina. Tutti i principali punti di interesse della citt\u00e0 si trovano in quest'area.\nLa Piazza Grande.\nLa Piazza Grande (\"Pia\u021ba Mare\") \u00e8, come suggerisce il nome, la pi\u00f9 grande della citt\u00e0 ed ha costituito fin dal XVI secolo il centro della vita cittadina. Sulla piazza si affacciano alcune tra le pi\u00f9 importanti costruzioni della citt\u00e0:\nLa Piazza Piccola.\nLa Piazza Piccola (\"Pia\u021b\u0103 Mic\u0103\"), collegata alla Piazza Grande da alcuni stretti passaggi, \u00e8 pi\u00f9 piccola ed \u00e8 caratterizzata dalla curvatura del lato nord-occidentale. In questa piazza, passando sotto un piccolo ponte metallico del 1859, giunge la \"Strada Ocnei\" che porta alla Citt\u00e0 bassa. I principali palazzi che si affacciano sulla piazza sono la cosiddetta \"Casa delle Arti\", un edificio con ampie arcate gi\u00e0 appartenente alla Corporazione dei macellai, e la cosiddetta \"Casa Luxemburg\", edificio a quattro piani in stile barocco gi\u00e0 appartenente alla Corporazione dei fabbri.\nPiazza Huet.\nAltra piazza del centro storico molto vicina alle precedenti, su Piazza Huet si affacciano due importanti edifici: la Cattedrale Evangelica Luterana, costruita nel XIV secolo, ed il Liceo Brukenthal, costruito nel luogo in cui esisteva una precedente scuola del XV secolo.\nLe fortificazioni.\nSibiu, per la sua importanza, ebbe nel tempo diversi sistemi di fortificazione, con diversi anelli di mura, in gran parte in mattoni. La parte sud-orientale \u00e8 quella meglio conservata: sono infatti tuttora visibili tre linee parallele di mura: la pi\u00f9 esterna \u00e8 un alto terrapieno, l'intermedia \u00e8 costituita da un muro in mattoni alto 10 metri, mentre la pi\u00f9 interna \u00e8 costituita da un sistema di torri collegate anch'esse da mura in mattoni dell'altezza di 10 metri. Tutto il sistema \u00e8 collegato da un labirinto di tunnel e passaggi che consentivano di muoversi tra le diverse linee di fortificazione e verso la citt\u00e0.\nIl pi\u00f9 caratteristico di questi collegamenti \u00e8 il \"Passaggio delle scale\" (\"Pasajul Sc\u0103rilor\"), che consentiva di collegare la Citt\u00e0 alta con la Citt\u00e0 bassa.\nNel XVI secolo vennero aggiunti alle fortificazioni diversi bastioni, uno dei quali \u00e8 tuttora visibile, il cosiddetto \"Bastione Haller\".\nCultura e educazione.\nSibiu \u00e8 una citt\u00e0 culturalmente vivace e la designazione quale capitale europea della cultura per il 2007 ne ha accentuato ancor pi\u00f9 questa caratteristica. Tra le istituzioni culturali pi\u00f9 importanti si trovano:\nMusei.\nI musei di Sibiu si articolano prevalentemente attorno a due grandi iniziative culturali:\nNei pressi della stazione ferroviaria si trova inoltre un Museo ferroviario che raccoglie circa 40 locomotive a vapore storiche, alcune tuttora funzionanti.\nEventi.\nSibiu ospita ogni anno diverse manifestazioni culturali e di spettacolo, la pi\u00f9 prestigiosa delle quali \u00e8 il \"Festival Teatrale di Sibiu\", che si tiene ogni anno alla fine del mese di maggio.\nIstituzioni scolastiche.\nOltre a tutte le scuole inferiori ed a numerosi istituti superiori, Sibiu ospita diverse istituzioni universitarie:\nAmministrazione.\nGemellaggi.\nSibiu \u00e8 gemellata con le seguenti citt\u00e0:\nSport.\nHa sede a Sibiu la squadra di calcio dell'Hermannstadt, militante attualmente nella Liga I, la massima divisione del campionato rumeno di calcio."}
{"id": "389721", "revid": "2225", "url": "https://it.wikipedia.org/wiki?curid=389721", "title": "Lottomatica Virtus Roma", "text": ""}
{"id": "389730", "revid": "767487", "url": "https://it.wikipedia.org/wiki?curid=389730", "title": "Regno di Menabe", "text": "Il Regno di Menabe fu un regno del Madagascar occidentale, di etnia Sakalava, sorto nel XV secolo nella zona di Morondava. Il regno ebbe un periodo di rapida crescita a partire dal XVI secolo, grazie alle ricchezze derivanti dal commercio con gli Europei, soprattutto di schiavi. In una prima espansione raggiunse le sponde del fiume Tsiribihina a nord; successivamente, il re Andriamisara I (fine del XVI secolo) estese il proprio dominio verso est. Andriamisara colloc\u00f2 la capitale del regno a Bengy, sulle rive del fiume Sakalava, da cui avrebbe poi preso il nome l'etnia a cui appartenevano le popolazioni di Menabe.\nIl figlio di Andriamisara, Andrianahifotsy, tent\u00f2 una ambiziosa operazione di unificazione del Madagascar sotto il proprio potere, senza riuscire nell'impresa. Il regno inizi\u00f2 anzi a perdere potere, e sub\u00ec un'importante scissione con la nascita del Regno di Boina, fondato da un secondogenito di stirpe regale, Andriamandisoarivo (1685-1712), presso Mahajanga. Pur ridimensionato, il regno di Menabe rimase indipendente fino al 1834, anno in cui fu annesso al Regno del Madagascar del popolo Merina.\nOgni cinque anni, il popolo Sakalava ricorda i re di Menabe nella cerimonia della \"fitampoha\".\nNota terminologica.\nDiverse fonti indicano con l'espressione \"Regno di Menabe\" diverse fasi dello sviluppo del regno Sakalava di Morondava. L'\"Encyclopaedia Britannica\", per esempio, identifica la nascita del regno di Menabe con l'avvento di Andriandahifotsy, nel XVII secolo; altre fonti considerano come primo re di Menabe Andriamisara I. Il nome \"regno di Menabe\" fu probabilmente usato esplicitamente solo a partire dalla scissione del Regno di Boina, durante il regno di Andramananety.\nBandiera.\nLa bandiera del Regno di Menabe (perlomeno a partire dal XIX secolo) era costituita suddivisa in tre bande verticali di uguale larghezza; le due laterali rosse, quella centrale bianca. Al centro della banda centrale era rappresentata la silhouette di uno zeb\u00f9, di colore rosso.\nRe di Menabe.\nLa seguente \u00e8 una lista incompleta dei sovrani del regno di Menabe:"}
{"id": "389733", "revid": "682087", "url": "https://it.wikipedia.org/wiki?curid=389733", "title": "Dracula, morto e contento", "text": ""}
{"id": "389750", "revid": "599013", "url": "https://it.wikipedia.org/wiki?curid=389750", "title": "Samuel Dalembert", "text": "Caratteristiche tecniche.\nAlto 211\u00a0cm per 114\u00a0kg di peso, \u00e8 un centro che pu\u00f2 giocare, all'occorrenza, come ala grande. Non \u00e8 un buon tiratore dalla distanza, ma riesce a far sentire la sua presenza fisica per quanto riguarda rimbalzi offensivi e difensivi e schiacciate. \u00c8 un grande atleta nonostante la stazza notevole e possiede una grande elevazione, che gli permette di conquistare molti rimbalzi.\nCarriera.\nNato ad Haiti, si trasferisce all'et\u00e0 di quattordici anni a Montr\u00e9al con la famiglia. In Canada inizia a giocare a pallacanestro. In Canada frequenta la St. Patrick High School. Dopo essersi diplomato si iscrive alla Seton Hall University, dove gioca dal 1999 al 2001.\nViene selezionato con la 26\u00aa scelta assoluta dai Philadelphia 76ers al draft 2001, approdando cos\u00ec in NBA. Nel suo primo anno nella NBA disputa 34 partite su 82, con una media di circa 5 minuti a partita. L'anno successivo \u00e8 costretto a saltare l'intera stagione a causa di un infortunio. Al rientro nella stagione 2003-04, disputa tutte le partite della stagione con una media di quasi 27 minuti di gioco a incontro, diventando il centro titolare dei Sixers. Nell'annata 2005-06 \u00e8 stato per tre quarti di stagione il miglior stoppatore della lega, prima di essere superato da Marcus Camby, centro dei Denver Nuggets.\nIl 17 giugno 2010 viene ceduto ai Sacramento Kings in cambio di Spencer Hawes e Andr\u00e9s Nocioni.\nIl 21 dicembre 2011 firma un contratto biennale con gli Houston Rockets.\nIl 27 giugno 2012 viene ceduto insieme alla 12\u00aa scelta assoluta al draft 2012 in cambio di Shaun Livingston, Jon Brockman, Jon Leuer e della 14\u00aa scelta assoluta al draft 2012.\nIl 19 luglio 2013 firma un contratto biennale a 7,5 milioni di dollari con i Dallas Mavericks.\nIl 25 giugno 2014 viene ceduto ai New York Knicks insieme a Jos\u00e9 Calder\u00f3n, Shane Larkin, Wayne Ellington e due seconde scelte al draft 2014 in cambio di Tyson Chandler e Raymond Felton. Il 5 gennaio 2015 viene tagliato dai Knicks.\nIl 25 luglio 2015 firma un contratto annuale al minimo salariale con i Mavericks, facendo cos\u00ec ritorno in Texas, venendo per\u00f2 tagliato il 24 ottobre seguente, prima dell'inizio della \"Regular Season\".\nIl 17 dicembre seguente va in Cina, firmando un contratto da 200.000 dollari con lo Shanxi Zhongyu."}
{"id": "389759", "revid": "499531", "url": "https://it.wikipedia.org/wiki?curid=389759", "title": "Coton de Tul\u00e9ar", "text": "Il Coton de Tul\u00e9ar \u00e8 un cane da compagnia originario del Madagascar, nella zona di Toliara; deriva dall'incrocio di Bichon, giunti al seguito di commercianti che li imbarcavano per la caccia ai topi, con cani autoctoni dell'isola. Probabile, fra i suoi antenati, anche il Bedlingtown Terrier, da cui il dorso convesso, ricercato nel Coton, e il Papillon, che lasci\u00f2 macchie sul mantello.\nDescrizione.\nDi piccola taglia, il peso \u00e8 tra 3,5 e 5 kg per le femmine e 4-6 kg per i maschi, \u00e8 un cane gioioso e affettuoso, pur avendo una spiccata personalit\u00e0. Affezionatissimo al suo capobranco e a tutta la famiglia, adora comunque i suoi simili, specie se della medesima razza, e vive bene in gruppo con questi, ma tende a fare un po' il bulletto, nell'incontro con cani sconosciuti, se non ben socializzato. \nNel relazionare con esso, quindi, si dovranno usare metodi gentili, in sintonia con la sua psiche. Non ama la solitudine, pertanto \u00e8 inadatto a coloro che per vari motivi si troverebbero costretti a lasciarlo solo, oltre le 2/3 ore.\nCaratteristico il mantello: lungo, folto, di consistenza simile al cotone (da cui il nome della razza), lievemente ondulato, non fa muta, ma richiede cure assidue e costanti onde evitare la formazione di nodi e l'infeltrimento.\nDi colore bianco, a volte con lievi sfumature giallo/grigie, in genere sulle orecchie, tuttavia pu\u00f2 presentare alla nascita focature pi\u00f9 o meno accentuate, anche sul corpo.\nTali macchie tendono a schiarire, e spesso a scomparire completamente con la crescita.\nNon molto diffuso, per reperirlo \u00e8 consigliabile rivolgersi ad allevatori riconosciuti ENCI che si dedicano esclusivamente a tale razza, in quanto \u00e8 facile incappare in soggetti di dubbia provenienza, con problemi di salute e/o caratteriali, o certificati d'origine fasulli. "}
{"id": "389774", "revid": "1543377", "url": "https://it.wikipedia.org/wiki?curid=389774", "title": "Boeing B-29 Superfortress", "text": "Il Boeing B-29 Superfortress (Model 341/345) era un bombardiere strategico, quadrimotore ad elica ed ala media, sviluppato dall'azienda aeronautica statunitense Boeing nei primi anni quaranta, famoso per aver preso parte alla campagna di bombardamento sul Giappone da parte dell'United States Army Air Forces (USAAF) durante la Seconda guerra mondiale e per aver inaugurato l'era nucleare. Fu anche il pi\u00f9 grande e pesante tra gli aerei ad aver prestato servizio operativo nel conflitto.\nNato come bombardiere diurno d'alta quota, invece venne spesso utilizzato per bombardamenti incendiari notturni a bassa e media quota sul Giappone, nonch\u00e9 per lo sgancio delle due bombe atomiche su Hiroshima e Nagasaki. I due esemplari che operarono il bombardamento atomico vennero denominati \"\"Enola Gay\" e \"BOCKSCAR\"\". Il B-29 fu il singolo progetto pi\u00f9 costoso di tutta la Seconda guerra mondiale: il suo sviluppo richiese investimenti per tre miliardi di dollari. \u00c8 considerato il bombardiere pi\u00f9 efficace della guerra sotto ogni aspetto nonch\u00e9 il pi\u00f9 avanzato bombardiere Alleato.\nStoria.\nLa necessit\u00e0 di disporre di una nuova generazione di bombardieri strategici capaci di colpire obiettivi in Europa o Asia diede luogo al programma di sviluppo per un aereo a lunghissimo raggio. Il primo a concepire sin dagli anni trenta la necessit\u00e0 per gli Stati Uniti di dotarsi di bombardieri strategici, pi\u00f9 pesanti del Boeing B-17 Flying Fortress che ancora doveva essere messo in produzione, fu il generale di divisione Oscar Westover, comandante dell'United States Army Air Corps, poi morto in un incidente aereo il 21 settembre 1938. Gli successe nell'incarico il generale Henry H. Arnold che continu\u00f2 la sua opera a favore di un bombardiere \"molto pesante\".\nLa Boeing inizi\u00f2 le sue esperienze con aerei militari di dimensioni molto grandi gi\u00e0 nel 1934. Realizz\u00f2 per l'USAAC il model 294, un prototipo di grandi dimensioni che prese la denominazione militare di XB-15. L'aereo era stato pensato per adottare quattro motori da 1000\u00a0hp, ma non essendo disponibili alla data della costruzione, venne equipaggiato con motori da 850\u00a0hp che lo resero troppo lento e quindi inutilizzabile per scopi militari. Il prototipo rimase unico e non venne costruito in serie. Venne allora progettato un aereo migliorato con ala alta, carrello triciclo e gli annunciati motori Wright R-3350 Duplex Cyclone da 2000\u00a0hp. Il progetto, denominato model 316, non venne realizzato, stante l'indisponibilit\u00e0 dei motori.\nPer quanto impegnata nello sviluppo del B-17, la casa di Seattle lavor\u00f2 in parallelo su una versione della \"fortezza volante\" a pi\u00f9 lungo raggio e con cabina pressurizzata. L'esperienza maturata con il 307 Stratoliner, il primo aereo commerciale pressurizzato, port\u00f2 prima al disegno del model 332 del marzo 1938, una versione pressurizzata del B-17 e con motori radiali Pratt &amp; Whitney R-2180. I motori radiali Pratt &amp; Whitney vennero sostituiti nel model 333A, il progetto successivo, disegnato a fine 1938 per utilizzare quattro Allison V-1710 a dodici cilindri raffreddati ad acqua, installati in tandem e in grado di erogare 1150\u00a0hp. Nel febbraio 1939 l'ufficio progetti della Boeing torn\u00f2 ai motori radiali con il model 333B.\nIl model 334.\nNel marzo 1939 venne proposto alla forza aerea un nuovo sviluppo, il model 334. Il grande aereo, in pratica un derivato del Boeing B-17 Flying Fortress, pressurizzato e con carrello d'atterraggio triciclo, adottava i nuovi motori Wright R-3350 Cyclone da 2100 CV con turbocompressore General Electric B-11. L'ala aveva un'apertura di 120 piedi (37 metri), sufficientemente grande da ospitare carburante per un'autonomia di 4.500 miglia (8.300\u00a0km), e un impennaggio bideriva. Una nuova revisione del progetto port\u00f2 nel luglio 1939 al model 334A, di fatto il capostipite della famiglia dei B-29. Il prototipo non aveva pi\u00f9 l'impennaggio gemellato, ma utilizzava un unico grande timone verticale. L'ala era stata ulteriormente allungata a 135 piedi (41 metri) e i motori scelti erano i Wright R-3350. L'aereo fu presentato all'USAAC e malgrado questa non avesse all'epoca risorse per finanziare ulteriori studi sul progetto, la Boeing continu\u00f2 lo sviluppo a suo rischio e con propri fondi. Un simulacro a grandezza naturale del prototipo fu pronto per il dicembre 1939.\nIl model 341.\nNello stesso dicembre 1939 il generale Arnold fu autorizzato a emettere un requisito per un velivolo pi\u00f9 grande del B-17 e del B-24, un cosiddetto \"Very Long-Range (VLR) bomber\" in grado di trasportare 20\u00a0000\u00a0libbre (9.070\u00a0kg) di bombe fino a un obiettivo distante 2\u00a0667\u00a0miglia (4.290\u00a0km) alla velocit\u00e0 di 400\u00a0miglia orarie (640\u00a0km/h). Basandosi sugli studi gi\u00e0 portati avanti autonomamente la Boeing inizialmente valut\u00f2 di aggiudicarsi la fornitura e svilupp\u00f2 il model 341, ulteriore evoluzione del mod. 334 che differiva dalla precedente in quanto ancor pi\u00f9 grande e dotato di nuovi profili alari.\nIl model 345.\nL'USAAC comunic\u00f2 formalmente le specifiche per il nuovo aereo il 29 gennaio 1940 e invit\u00f2 per la fornitura la Boeing, la Consolidated Aircraft Corporation, la Lockheed e la Douglas Aircraft Company. Il nuovo bombardiere doveva trasportare 16.000 libbre (7.250\u00a0kg) di bombe per 5.333 miglia (8.600\u00a0km) a una velocit\u00e0 media di 400 miglia orarie (644\u00a0km/h), garantendo un minimo di comfort a bordo per chi avesse dovuto viaggiare, viste le circostanze, per dodici/quattordici ore di fila. La Boeing rispose proponendo il model 345 l'11 maggio 1940, in competizione con un progetto Consolidated, il cui model 33 pi\u00f9 tardi divenne il B-32 Dominator, con la Lockheed che present\u00f2 il Lockheed XB-30, e la Douglas Aircraft Company che present\u00f2 il Douglas XB-31.\nIl model 345 era l'ulteriore evoluzione del model 341 e differiva dal predecessore per un nuovo carrello di atterraggio, con ruote doppie e gambe che si ritraevano nelle gondole motore e non nell'ala, e per l'adozione di torrette difensive telecomandate, in pratica le caratteristiche principali del futuro B-29.\nIl rischio tecnico e industriale era altissimo: il solo prototipo sarebbe costato molto pi\u00f9 di quanto poteva essere stanziato e la produzione in serie avrebbe potenzialmente portato molte delle risorse disponibili al collasso; il tutto senza contare lo sforzo tecnico e ingegneristico che all'epoca del progetto (1940) consisteva in una vera e propria sfida. La Douglas e la Lockheed abbandonarono presto la competizione e la Boeing il 24 agosto 1940 ricevette un ordine per due prototipi volanti, a cui venne assegnata la designazione XB-29, e una cellula per i collaudi statici. L'ordine venne modificato il 14 dicembre con l'aggiunta di un terzo esemplare volante. La Consolidated continu\u00f2 a lavorare sul suo Modello 33, che fu tenuto in considerazione dall'Air Corps come riserva in caso di problemi con il progetto Boeing. Nel maggio 1941 venne assegnato alla Boeing un ordine iniziale per la produzione di 14 aerei di preserie e 250 bombardieri di produzione.\nI necessari stanziamenti arrivarono con l'entrata in guerra degli USA a seguito dell'attacco di Pearl Harbor il 7 dicembre 1941: il programma ottenne 3 miliardi di dollari per lo sviluppo e altrettanti per la fabbricazione in serie. L'ordine fu incrementato a 500 aerei nel gennaio 1942 e poi a 1.500 bombardieri.\nIl velivolo da combattimento che ne deriv\u00f2, dopo un'evoluzione passata attraverso la struttura stessa del B-17 e attraverso alcune notevoli riprogettazioni con velocit\u00e0 stimate anche superiori ai 640\u00a0km/h, aveva il doppio del peso, dello spessore del rivestimento esterno, della potenza, dell'autonomia e del carico utile rispetto al predecessore, con costi unitari di un ordine di grandezza superiori rispetto a quelli del \"Fortress\" che gi\u00e0 costava quanto una decina di Curtiss P-40: l'esborso di 639 188 dollari del 1942 per ogni aereo equivale a un prezzo unitario di quasi 10 milioni di dollari attuali (2015), il che fa del B-29 il sistema d'arma pi\u00f9 costoso di tutto il secondo conflitto mondiale.\nSviluppo.\nIl primo prototipo effettu\u00f2 il suo volo inaugurale da Boeing Field di Seattle il 21 settembre 1942. A causa del progetto estremamente innovativo dell'aereo, la complessit\u00e0 dei requisiti richiesti e la grande pressione sulle linee di produzione, le fasi iniziali del progetto furono molto travagliate. Il secondo prototipo, diversamente dal primo che era disarmato, venne equipaggiato con un sistema di armamento difensivo della Sperry che adottava torrette comandate a distanza per i mitraglieri, per il cui puntamento venivano utilizzati dei periscopi. Il primo volo di questo secondo prototipo avvenne il 30 dicembre 1942 e venne interrotto a causa di un grave incendio a un motore. Il 18 febbraio 1943 lo stesso aereo precipit\u00f2 durante il suo secondo volo di prova, in quanto un altro incendio ad un motore si propag\u00f2 all'ala facendo precipitare l'aereo su una fabbrica posta ai margini della pista di atterraggio. Nell'incidente rimasero uccisi i 10 uomini di equipaggio e altre 20 persone a terra. Le modifiche agli aerei di produzione furono cos\u00ec frequenti e cos\u00ec veloci che all'inizio del 1944 i B-29 volavano dalle linee di produzione direttamente alle officine di modifica per essere sottoposti alle estese rilavorazioni necessarie per incorporare le ultime varianti progettuali. L'Air Force gestiva le officine di modifica lottando con l'ampiezza delle rilavorazioni richieste e la mancanza di hangar in grado di ospitare i B-29, il tutto combinato con il gelo che rallentava i lavori. La situazione era tale che alla fine del 1943, sebbene 100 aerei fossero stati consegnati dalle linee di produzione, soltanto il 15% era impiegabile. Questo stato di cose caus\u00f2 un intervento del generale Henry \"Hap\" Arnold che si occup\u00f2 di risolvere il problema. Venne inviato del personale dalle linee di produzione delle fabbriche ai centri di modifica per accelerare le lavorazioni e avere un numero di aerei sufficiente a equipaggiare il primo gruppo da bombardamento in quella che fu chiamata \"la battaglia del Kansas\". 150 aerei furono modificati nelle sei settimane tre il 10 marzo e il 15 aprile 1944. Era passato quasi un anno prima di avere aerei in grado di operare in modo affidabile.\nLa produzione di serie.\nIl processo di costruzione del B-29 era complesso. Erano interessati quattro stabilimenti principali per l'assemblaggio: due stabilimenti gestiti dalla Boeing a Renton nello stato di Washington e a Wichita in Kansas, uno stabilimento della Bell Aircraft Corporation a Marietta in Georgia (\"Bell-Atlanta\"), ed uno stabilimento della Martin a Omaha nel Nebraska (\"Martin-Omaha\"). Furono coinvolti nel progetto migliaia di subappaltatori.\nTecnica.\nIl B-29 era un apparecchio da bombardamento pesante, con struttura monoplana e interamente metallica, con fusoliera a sezione cilindrica costante per circa il 70% della lunghezza, concepito per le alte quote, quadrimotore e complessivamente convenzionale nelle forme, anche se realizzato con tecnologie all'avanguardia: impiantistica schermata, armi telecomandate, abitacolo pressurizzato e un sistema elettrico e idraulico di complessit\u00e0 senza precedenti. La cellula rappresentava un'innovazione radicale rispetto alle tradizioni della Boeing, e comport\u00f2 l'uso di nuove leghe metalliche e di nuove tecniche costruttive. Dove i B-17 avevano adottato una struttura in travi tubolari per le loro ali, una tecnica che risaliva al Monomail del 1930, la sottile ala del B-29 e i massicci flap che vi erano montati richiedevano una struttura completamente nuova che avrebbe indicato la strada ai futuri sviluppi dell'era dei jet. L'ala a bassa resistenza era rivoluzionaria per l'epoca e prese il nome di progetto 117. Il profilo alare utilizzato generava il doppio della portanza dell'ala del B-17. Il generale LeMay affermava che \"\u00c8 stata l'ala a fare l'aeroplano\".\nMotori.\nA muovere il B-29 erano 4 motori Wright R-3350 raffreddati ad aria, con 18 cilindri in configurazione a doppia stella in tandem, con una cilindrata complessiva di 55 litri. Il propulsore era dotato di un serbatoio dell'olio autostagnante congruo con le proporzioni generali del gigante che sostenevano: 322 litri. Avevano una potenza al decollo di 2200 hp, ma un impianto a doppio turbocompressore della General Electric consentiva a 25000 piedi (7600 metri) di ristabilire una potenza di ben 2300\u00a0hp, in casi d'emergenza, sviluppando un cavallo di potenza motrice per ogni libbra di peso del motore. Il motore per\u00f2 divenne la causa pi\u00f9 comune di incidenti gravi e quindi di preoccupazione per i manutentori. Nel tempo il Wright R-3350 divenne un \"cavallo da tiro\" affidabile, paragonato ad altri grandi motori a pistoni, ma i primi modelli erano afflitti da pericolosi problemi di affidabilit\u00e0, perlopi\u00f9 causati dalla fretta di impiegare il B-29 nel pi\u00f9 breve tempo possibile nei teatri operativi. Il motore aveva un impressionante rapporto potenza-peso, ma questa prestazione era ottenuta a scapito della sua durata. A peggiorare la situazione, le coperture del motore furono progettate dalla Boeing troppo vicine alla meccanica, per privilegiare il miglioramento dell'aerodinamica. Il primo disegno dei flabelli motore utilizzati per il raffreddamento causava vibrazioni e pericolosi fenomeni di flutter nella posizione aperta nella maggior parte delle condizioni dell'inviluppo di volo. I 18 cilindri del motore radiale, disposti su due stelle compatte, una anteriore e una posteriore, mostravano una preoccupante tendenza della stella posteriore a surriscaldarsi a causa dell'insufficiente flusso d'aria refrigerante, conseguenza della scelte progettuali fatte sulle carenature. Per mitigare l'inconveniente vennero introdotte alcune modifiche per migliorare il raffreddamento alle basse velocit\u00e0 e gli aerei vennero inviati in tutta fretta nel teatro del Pacifico nel 1944. La decisione non si rivel\u00f2 saggia, in quanto le tattiche iniziali di impiego delle \"Superfortezze\", prevedevano di operare a carico massimo e da aeroporti con alte temperature a terra. In queste condizioni, i motori si surriscaldavano regolarmente, in particolare durante la salita dopo il decollo. Le valvole di scarico si dilatavano e la miscela aria-combustibile agiva come un cannello ossiacetilenico sui gambi delle valvole: quando questi si distruggevano, le valvole venivano aspirate nei cilindri e prendevano fuoco. L'incendio risultante, essendo nella parte posteriore del motore, non veniva spento dagli estintori di bordo e diveniva impossibile da controllare. Inoltre un componente ausiliario del motore realizzato con leghe ad alto contenuto di magnesio e installato nella parte posteriore prendeva frequentemente fuoco e produceva un calore talmente intenso da sviluppare una temperatura superiore al limite termico del rivestimento antifiamma del vano motore. In queste condizioni l'incendio si propagava ai longheroni delle ali in non pi\u00f9 di 90 secondi, causando la rottura dell'ala con effetti catastrofici.\nOltre ad essere soggetti agli incendi per vari problemi strutturali e di raffreddamento, i motori Wright R-3350 erano in verit\u00e0 insufficienti per la mole della macchina: 8.800 cavalli non bastavano per le 60 tonnellate lorde del \"Superfortress\" e la carriera operativa svolta nel caldo torrido delle latitudini tropicali non poteva che peggiorare gli sforzi. L'R-3350 avrebbe avuto bisogno di diversi anni di messa a punto, oltre a quelli che furono concessi; entr\u00f2 in servizio ancora non completamente a punto, diventando l'incubo dei meccanici e una preoccupazione per i piloti, in particolare quando si trattava di decollare a pieno carico da una corta pista in corallo triturato.\nIl problema non venne risolto fino a che non vennero adottati i pi\u00f9 potenti Pratt &amp; Whitney R-4360 \"Wasp Major\" con il programma B-29D/B-50, che per\u00f2 arriv\u00f2 troppo tardi per la seconda guerra mondiale. Come soluzione provvisoria vennero poste delle appendici sulle pale delle eliche per deviare una quantit\u00e0 maggiore di aria refrigerante nelle aperture di raffreddamento dei motori. Le aperture vennero anche dotate di deflettori per indirizzare un flusso d'aria specifico sulle valvole di scarico dei motori. Venne aumentata la quantit\u00e0 di olio per le valvole e furono introdotte delle guarnizioni di asbesto al motore per prevenire le perdite d'olio. I velivoli vennero sottoposti a ispezioni prevolo molto accurate, in cui si controllava l'eventuale presenza di valvole motore fuori posto. I cinque cilindri pi\u00f9 in alto vennero sostituiti pi\u00f9 frequentemente (ogni 25 ore di funzionamento del motore) e l'intero motore veniva sostituito ogni 75 ore di funzionamento.\nI piloti, compresi quelli dei giorni nostri ai comandi del \"Fifi\" della Commemorative Air Force (uno degli ultimi due B-29 tuttora in grado di volare; l'altro \u00e8 \"Doc\"), descrivono il volo dopo il decollo come una lotta disperata per guadagnare velocit\u00e0, mentre in altri velivoli generalmente il volo dopo il decollo \u00e8 uno sforzo per raggiungere la quota desiderata. I motori radiali necessitano di un adeguato flusso d'aria per il raffreddamento e il non riuscire a raggiungere in tempo un'adeguata velocit\u00e0 potrebbe avere come effetto dei guasti ai motori e rischio di incendio.\nArmamento difensivo.\nIl B-29 era in grado di volare fino a una quota di 40.000 piedi (12.200 m) a velocit\u00e0 fino a 350 nodi (650\u00a0km/h). Queste prestazioni rappresentavano la sua migliore difesa in quanto i caccia giapponesi del tempo potevano a malapena raggiungere quote simili e pochi potevano avvicinarsi ai B-29, qualora fossero rimasti in attesa alla quota giusta. Solo le armi antiaeree pi\u00f9 pesanti potevano colpirli e poich\u00e9 per tutta la durata della seconda guerra mondiale le forze dell'asse non avevano artiglieria con spoletta di prossimit\u00e0, colpire o danneggiare questi bombardieri da terra era quasi impossibile.\nPer il B-29 venne progettato il rivoluzionario \"Central Fire Control System - CFCS\" (sistema centralizzato per il controllo di fuoco). Sull'aereo erano presenti quattro torrette comandate a distanza, ognuna armata con due mitragliatrici cal .50\" (12,7 mm) M2. Le armi erano controllate da quattro mitraglieri che si aiutavano con quattro computer analogici della General Electric. Ogni mitragliere, ad eccezione di quello di coda, poteva controllare pi\u00f9 di una postazione difensiva contemporaneamente. Uno dei mitraglieri trovava posto al di sopra del Sistema di puntamento Norden nel naso e gli altri tre erano sistemati in compartimenti pressurizzati nella parte posteriore della fusoliera che aveva dei finestrini a bolla. Il mitragliere della postazione posteriore superiore era detto \"\"Central Fire Control gunner\";\" il suo incarico era quello di coordinare l'operato degli altri tre addetti alle armi evitando confusione nel corso della battaglia. I sistemi CFCS avevano dei computer analogici altamente avanzati per l'epoca, in grado di compensare il tiro tenendo conto della velocit\u00e0 del B-29, della velocit\u00e0 e del peso del bersaglio, della forza di gravit\u00e0, della temperatura e dell'umidit\u00e0. Grazie a questo ausilio il tiro utile delle mitragliatrici calibro .50 del B-29 aveva un raggio effettivo di 1.000 yd (914 m), il doppio del raggio di tiro utile delle mitragliatrici puntate a mano sui B-17 Flying Fortress. Il mitragliere di coda poteva controllare solo le sue armi (due mitragliatrici calibro .50 nei primi esemplari di produzione, un cannone da 20\u00a0mm M2 successivamente) e la torretta inferiore posteriore. Dopo la seconda guerra mondiale le torrette di coda furono dotate del proprio radar APG-15 di puntamento.\nAll'inizio del 1945, con il cambio nella modalit\u00e0 di impiego da quello di bombardiere diurno da alta quota a bombardiere notturno a bassa quota, secondo resoconti il generale LeMay ordin\u00f2 la rimozione della maggior parte dell'armamento difensivo e dei sistemi di puntamento da remoto dai suoi B-29 di modo che potessero imbarcare una maggiore quantit\u00e0 di carburante e bombe. Come effetto di queste richieste, la Bell Marietta (BM) produsse una serie di 311 B-29B senza sistemi di mira e torrette, armate con la sola torretta di coda, in cui trovavano posto due mitragliatrici Browning calibro .50 e un cannone M2, pi\u00f9 il radar di puntamento APG-15. Questo armamento venne subito modificato in tre mitragliatrici M1919. Questa versione era dotata inoltre di un radar APQ-7 \"Eagle\" migliorato per il puntamento per le operazioni di bombardamento anche in condizioni di cattivo tempo, installato nella parte inferiore della fusoliera e coperto da un radome a profilo aerodinamico. La maggior parte di questi aerei venne assegnata al 315th Bomb Wing, con base Northwest Field, nell'isola di Guam.\nLa cabina pressurizzata.\nPer la prima volta in un bombardiere l'equipaggio pot\u00e9 godere del comfort di una completa pressurizzazione. Il sistema di pressurizzazione del B-29 fu sviluppato dalla Garrett AiResearch e si tratt\u00f2 del primo mai costruito per un bombardiere alleato prodotto in serie. La Boeing aveva in precedenza costruito il 307 Stratoliner, il primo aereo di linea commerciale con cabina completamente pressurizzata che fu prodotto soltanto in dieci esemplari. A differenza di aerei della stessa epoca, come il Junkers Ju 86P, a cui la cabina pressurizzata fu aggiunta in un secondo momento, il B-29 fu progettato dall'inizio con un sistema di pressurizzazione. La parte anteriore e il cockpit erano pressurizzati, cos\u00ec come la parte posteriore. I progettisti dovettero prendere la decisione se lasciare il vano bombe non pressurizzato, o mettere in pressione tutta la fusoliera, il che avrebbe creato la necessit\u00e0 di depressurizzare l'aereo ogni volta prima del lancio delle bombe: fu deciso di progettare un lungo tunnel al di sopra dei due vani bombe, di modo che i membri dell'equipaggio potessero spostarsi dalla parte anteriore alla posteriore, entrambe pressurizzate come il tunnel. Il vano bombe rimase a pressione ambiente.\nImpiego operativo.\nSeconda guerra mondiale.\nIl piano iniziale di impiego, implementato secondo le direttive del presidente USA Franklin D. Roosevelt, conseguenti a promesse fatte alla Cina e chiamate Operazione Matterhorn, era di utilizzare i B-29 per attaccare il Giappone e altri obiettivi in base alle necessit\u00e0, partendo da quattro basi avanzate nello Guangxi, la regione meridionale della Cina e cinque aeroporti, da utilizzare come basi principali, in India, nella regione dell'attuale Bangladesh. La regione dello Chengdu fu alla fine preferita a quella del Guilin per evitare di dover addestrare 50 divisioni cinesi a protezione delle basi contro gli attacchi terrestri giapponesi.\nQuesto progetto era estremamente costoso, in quanto non esistevano collegamenti terrestri tra India e Cina e tutti i materiali necessari al funzionamento delle basi avanzate dovevano essere trasportati per via aerea scavalcando l'Himalaya attraverso aerei da trasporto, o con gli stessi B-29, impiegando alcuni esemplari ai quali venivano tolte le protezioni e le armi per trasformarli in aerei per il trasporto di carburante. I B-29 iniziarono ad arrivare in India all'inizio dell'aprile 1944. Il primo volo di trasferimento di B-29 verso gli aeroporti in Cina al di sopra dell'Himalaya, scavalcando la cosiddetta \"The Hump\" (la gobba), ebbe luogo il 24 aprile 1944. La prima missione di combattimento dei B-29 venne lanciata il 5 giugno 1944: 77 dei 98 B-29 partirono dalle basi in India e vennero inviati a bombardare le officine ferroviarie di Bangkok in Thailandia. Cinque B-29 vennero persi per cause tecniche.\nLe basi avanzate in Cina.\nIl 15 giugno 1944, 68 B-29 decollarono dalle basi nel Chengdu in Cina e 47 velivoli raggiunsero e bombardarono le \"acciaierie imperiali\" di Yawata in Giappone. Si tratt\u00f2 del primo bombardamento sulle isole giapponesi dal raid di Doolittle dell'aprile 1942. In questa missione ci furono le prime perdite in combattimento di B-29, con uno degli aerei distrutto al suolo dai caccia giapponesi dopo un atterraggio di emergenza in Cina, uno perso a causa del fuoco antiaereo su Yawata, e un altro aereo, lo \"Stockett's Rocket\" (dal nome del capitano Marvin M. Stockett, il comandante dell'aereo) scomparso dopo il decollo da Chakulia in India. Il raid caus\u00f2 scarsi danni all'obiettivo, con solo una bomba che colp\u00ec le installazioni e praticamente esaur\u00ec le riserve di carburante delle basi del Chengdu, causando un rallentamento delle operazioni fino a che le scorte non furono ricostituite.\nContro i B-29 venne anche adottata dai giapponesi la tattica di lanciarsi intenzionalmente con aerei da caccia contro i bombardieri cercando la collisione. Il primo esempio di questa tecnica fu registrato durante il raid del 20 agosto contro le acciaierie di Yawata. Il sergente Shigeo Nobe del 4\u00ba \"Sentai\" vol\u00f2 intenzionalmente con il suo Kawasaki Ki-45 contro un B-29; i rottami proiettati dall'esplosione, danneggiarono gravemente anche un altro B-29 che precipit\u00f2. Le due perdite statunitensi furono il B-29 matricola B-29-10-BW 42-6334 \"Gertrude C\" con comandante il colonnello Robert Clinksale e il B-29 matricola B-29-15-BW 42-6368 \"Calamity Sue\" con comandante il capitano Ornell Stauffer, entrambi del 486th BG. Molti di questi velivoli furono distrutti in questo tipo di attacchi nei mesi successivi. Sebbene il termine \"Kamikaze\" venga utilizzato per identificare questo tipo di attacchi, la parola non \u00e8 utilizzata dalla storiografia giapponese che distingue tra attacchi suicidi alle navi e combattimenti aerei di questo tipo, non necessariamente suicidi.\nI B-29 vennero ritirati dagli aeroporti in Cina verso la fine del gennaio 1945. Nel periodo di impiego di questi aerei con partenza da Cina e India, vennero condotte missioni contro molti obiettivi in tutto il sud est asiatico, ma fu deciso il trasferimento graduale dell'intera flotta verso le nuove basi nelle isole Marianne. L'ultima missione con partenza dall'India, venne lanciata il 29 marzo 1945.\nLe nuove basi alle Isole Marianne.\nOltre ai problemi logistici associati con le operazioni con partenza dalla Cina, i B-29 potevano raggiungere solo una limitata parte del Giappone partendo da quelle basi. La soluzione a questo problema fu la conquista delle Isole Marianne che avrebbe portato obiettivi come Tokyo, distante 2400\u00a0km, nel raggio delle \"superfortezze\". Fu quindi deciso nel dicembre 1943 di conquistare le Marianne.\nSaipan fu invasa dalle forze statunitensi il 15 giugno 1944, e malgrado un contrattacco navale giapponese che sfoci\u00f2 nella battaglia del Mare delle Filippine e gli aspri combattimenti a terra, l'isola fu resa sicura il 9 luglio. Seguirono la battaglia di Guam e la battaglia di Tinian, che portarono al possesso delle tre isole per il mese di agosto.\nI lavori sulle isole iniziarono immediatamente con lo scopo di costruire aeroporti in grado di ospitare i B-29. Le operazioni iniziarono prima ancora della fine dei combattimenti sulle isole. Vennero costruiti in tutto cinque grandi aeroporti, di cui due sull'isola pianeggiante di Tinian, uno a Saipan e due a Guam. Ognuno era grande abbastanza per ospitare un \"bomb wing\" (stormo da bombardamento) costituito da quattro \"bomb group\" (gruppi da bombardamento), con un totale di 180 B-29 per aeroporto. Questa basi, che potevano essere rifornite per nave a differenza di quelle in Cina, non erano vulnerabili ad attacchi da terra da parte dell'esercito giapponese e divennero il punto di lancio di grandi attacchi aerei contro il Giappone condotti nell'ultimo anno di guerra. Il primo B-29 arriv\u00f2 a Saipan il 12 ottobre 1944, prima ancora della ultimazione della base aerea e la prima missione di combattimento lanciata dalle basi delle Marianne part\u00ec il 28 ottobre 1944, costituita da 14 B-29 che attaccarono la base di sommergibili giapponesi dell'atollo di Truk. La prima missione contro il Giappone partita dalle basi delle Marianne si ebbe il 24 novembre 1944, con 111 B-29 mandati ad attaccare Tokyo. Da quella data, le missioni si intensificarono e vennero condotte con regolarit\u00e0 fino alla fine della guerra sotto il comando dell'energico generale Curtis LeMay. Gli attacchi devastarono quasi tutte le grandi citt\u00e0 giapponesi, con l'eccezione di Kyoto e poche altre, e danneggiarono gravemente le industrie belliche giapponesi; particolarmente catastrofico fu il bombardamento di Tokyo della notte del 9/10 marzo 1945 condotto da 334 B-29 che innesc\u00f2 una tempesta di fuoco, provocando la morte di circa 100.000 civili. Sebbene meno nota, l'Operazione Starvation (fame) consistente in un programma di sgancio di mine antinave dagli aerei, eseguita dai B-29 contro le principali rotte navali e i porti giapponesi, compromise seriamente la capacit\u00e0 nipponica di proseguire le operazioni belliche.\nPunto di svolta con i bombardamenti atomici.\nSicuramente il pi\u00f9 famoso B-29 \u00e8 l\"'Enola Gay\", che lanci\u00f2 la bomba atomica \"Little Boy\" su Hiroshima il 6 agosto 1945. \"Bockscar\", un altro B-29, sganci\u00f2 \"Fat Man\" su Nagasaki tre giorni dopo. Queste due azioni, insieme con l'invasione sovietica della Manciuria del 9 agosto 1945, costrinsero il Giappone alla resa e alla fine ufficiale della seconda guerra mondiale. Entrambi gli aerei utilizzati per i bombardamenti nucleari, furono scelti e poi modificati a partire da velivoli assemblati nello stabilimento di Omaha, in quella che sarebbe diventata la Offutt Air Force Base.\nDopo la resa del Giappone, il V-J Day, i B-29 furono utilizzati per altri scopi. Un certo numero riforn\u00ec di viveri i prigionieri di guerra catturati dai giapponesi con cibo, medicinali e altri generi di prima necessit\u00e0, sganciando con il paracadute carichi di razioni nei campi dove i giapponesi mantenevano i prigionieri ormai in condizioni che necessitavano interventi urgenti, ben prima della evacuazione.\nNel settembre 1945, venne completato un volo a lungo raggio per motivi propagandistici: i generali Barney M. Giles, Curtis LeMay e Emmett O'Donnell, Jr. pilotarono tre B-29 modificati dalla Chitose Air Base di Hokkaid\u014d fino al Chicago Municipal Airport, proseguendo per Washington, il volo non-stop pi\u00f9 lungo mai compiuto a quella data da aerei della Army Air Force e il primo volo senza scalo della storia tra Giappone e Stati Uniti d'America Due mesi pi\u00f9 tardi, il colonnello Clarence S. Irvine effettu\u00f2 ai comandi di un altro B-29 modificato, dal nome \"Pacusan Dreamboat\", un altro volo da primato, che infranse il record mondiale di distanza, coprendo senza scalo la distanza tra Guam e Washington, D.C., per un totale di 12.740\u00a0km in 35 ore con un peso al decollo di 70.000\u00a0kg.\nI B-29 in Europa.\nSebbene concepito per altri teatri e solo brevemente valutato in Inghilterra, il B-29 fu principalmente usato nella seconda guerra mondiale solo nel teatro del Pacifico. Il prototipo YB-29-BW \"41-36393\", dal nome \"Hobo Queen\", fu visto fare scalo in diversi aeroporti britannici, si pensa per un'operazione di \"disinformazione\" dei tedeschi, con l'idea di far credere che la \"superfortezza\" sarebbe stata usata anche in Europa. Terminato un periodo di due settimane, l'aereo venne inviato in India per unirsi al 462nd Bomb Group.\nTerminata la guerra, alcuni squadron del Bomber Command della Royal Air Force vennero equipaggiati con alcuni B-29 prestati dalle riserve dell'USAF. Quando in servizio con la RAF, gli aerei prendevano il nome di Washington B.1 e rimasero in servizio dal marzo 1950, fino a che l'ultimo non fu restituito all'inizio del 1954, venendo rimpiazzati dai primi bombardieri della serie \"V-bomber\" britannici.\nBilancio operativo.\nI bombardieri furono impiegati in 34.000 sortite con 5 tonnellate di bombe ciascuna, a conferma delle formidabili capacit\u00e0 di carico del bombardiere. Durante le azioni notturne, in cui gli aerei volavano a bassa quota senza quasi armi difensive e con equipaggio ridotto, era possibile caricare oltre 6 tonnellate di bombe al napalm \"M69\", costituite da 38 submunizioni da 2,7 chili che si aprivano a circa 1.500 metri di quota.\nNonostante la fama di sostanziale invincibilit\u00e0 del B-29, la campagna si risolse con la perdita di circa 500 aeroplani, in maggior parte per incidenti, con oltre 3.000 vittime tra gli equipaggi \u2013 un prezzo abbastanza elevato per un apparecchio che fu prodotto in 3.970 esemplari.\nGuerra di Corea e servizio postbellico.\nIl B-29 fu impiegato nel periodo 1950-1953 nella guerra di Corea. All'inizio, il bombardiere fu utilizzato in missioni diurne di bombardamento strategico e le poche industrie e obiettivi strategici nord coreani furono rapidamente ridotte in macerie. Nel 1950, per\u00f2 apparvero i caccia a getto sovietici MiG-15 \"Fagot\", aerei specificamente progettati per abbattere i B-29, e dopo la perdita di 28 bombardieri, gli statunitensi cambiarono tecnica di impiego dei B-29, restringendo l'uso ai soli bombardamenti notturni e contro le linee di rifornimento. Nel corso della guerra, i B-29 effettuarono 20.000 sortite e sganciarono 180.000 tonnellate di bombe. Ai mitraglieri di B-29 furono accreditati 27 abbattimenti di aerei nemici. I B-29 lanciarono anche le bombe radio-controllate \"Razon\" e \"Tarzon\", in occasione di attacchi di precisione contro dighe e ponti principali, come quelli sul fiume Yalu.\nLe \"superfortezze\" vennero presto rese obsolete dallo sviluppo dei caccia con motore a reazione. Con l'entrata in servizio del gigantesco Convair B-36, il B-29 venne riclassificato come bombardiere medio nella da poco costituita United States Air Force. La variante B-50 Superfortress, inizialmente designata B-29D, aveva prestazioni sufficientemente valide per coprire ruoli ausiliari come ricerca e soccorso, spionaggio elettronico e anche aerocisterna. Il B-50D fu rimpiazzato nei primi anni cinquanta dal Boeing B-47 Stratojet, a sua volta sostituito con il Boeing B-52 Stratofortress. Gli ultimi B-29 furono radiati dal servizio a met\u00e0 degli anni sessanta dopo un totale di 3970 esemplari costruiti.\nVersioni.\nCome bombardiere il B-29 era sostanzialmente una macchina monoversione:\nNel dopoguerra queste macchine vennero utilizzate in un'ampia gamma di compiti: aerocisterne, ricerca e soccorso, ricognitori, banchi di prova volanti.\nProgrammi sperimentali.\nI B-29 diedero luogo, con una serie di esperimenti, a un gran numero di innovazioni. Fu uno di loro che sganci\u00f2 il Bell X-1 con a bordo Charles Elwood Yeager, quando questi super\u00f2 il muro del suono; altri esemplari vennero usati per testare nuovi motori a getto, nel ruolo di aerocisterne o altri impieghi.\nOltre al programma sperimentale dell'X-1, i B-29 vennero utilizzati per le prove del caccia parassita McDonnell XF-85 Goblin, destinato ad essere imbarcato sui Convair B-36 e nel Progetto Tom-Tom.\nInfine, i B-29 vennero usati persino come emittenti televisive volanti per il progetto Stratovision a cavallo tra i sessanta e i settanta, nell'ambito della Guerra fredda.\nEsemplari attualmente esistenti.\nVentisei B-29 sono conservati in vari musei nel mondo, insieme con sei fusoliere parziali, tre fusoliere accantonate, inoltre \u00e8 nota la posizione di quattro ulteriori relitti. Solo due dei 26 aerei esposti in musei sono al di fuori degli Stati Uniti, uno \u00e8 all'Imperial War Museum Duxford nel Regno Unito e l'altro \u00e8 al KAI Aerospace Museum di Sachon nella Corea del Sud.\nEsemplari degni di nota sono:"}
{"id": "389778", "revid": "499531", "url": "https://it.wikipedia.org/wiki?curid=389778", "title": "Komondor", "text": "Il komondor \u00e8 una razza canina ungherese riconosciuta dalla FCI (standard n. 53, gruppo 1, sezione 1).\nStoria.\nSecondo lo studioso ungherese Paolo Honsch, gli antenati del Komondor giunsero in Ungheria e poi in Europa assieme al popolo dei Cumani nella prima met\u00e0 del XIII secolo. Suoi discendenti sarebbero gli imponenti cani originari del Tibet. In Europa \u00e8 arrivato dalle steppe asiatiche al seguito degli Unni che lo utilizzavano non solo come custode delle greggi ma anche nei combattimenti. L'attuale Ungheria \u00e8 la sua \"patria di elezione\". In alcuni documenti del 1500 \u00e8 menzionato per la prima volta come il miglior aiutante dei pastori. Proprio i pastori ne continuarono la selezione in modo tale da mantenere intatte le prerogative di guardiano sempre vigile e, soprattutto, di immediato esecutore degli ordini. Nel 1920 venne redatto uno standard che precisava i diversi caratteri del komondor. Da allora questa razza divenne molto popolare anche all'estero soprattutto negli Stati Uniti.\nDescrizione.\nLa coda inserita bassa, distintamente pendente, ha l'estremit\u00e0 incurvata verso l'orizzontale. In eccitazione si alza fino a livello del dorso. L'unico colore accettato \u00e8 il bianco uniforme. La pelle \u00e8 per\u00f2 pigmentata color grigio-ardesia. L'intero corpo \u00e8 ricoperto da una folta pelliccia cordata, formata da un pelo di copertura pi\u00f9 ruvido e da un morbido sotto pelo. Gli occhi sono posti dritti e di colore marrone scuro. Le orecchie, di media lunghezza, rimangono inserite all'altezza del cranio, ricadendo pendenti. La testa \u00e8 larga ma fine e proporzionata al corpo. Cranio convesso, pi\u00f9 lungo del muso. Stop percettibile. Fronte larga. I piedi sono larghi e compatti. Come per molti cani, di razza e non, eventuali speroni devono essere controllati e tagliati periodicamente, prima che si possano spezzare e sanguinare od incarnire.\nCarattere.\nSi dice che il komondor ubbidisca immediatamente anche in fase di attacco se il proprietario gli ordina di fermarsi. L'ubbidienza \u00e8 infatti una delle doti pi\u00f9 spiccate di questo imponente cane apprezzato dai pastori magiari. \u00c8 un cane che grazie al suo aspetto morfologico non passa inosservato, nel contempo ha un'indole perlopi\u00f9 tranquilla ma sempre attenta e diffidente. In passato \u00e8 stato selezionato anche per il combattimento. Solo dopo molte generazioni ed un accurato lavoro di selezione dei riproduttori, si \u00e8 potuto ottenere il cane attuale. \u00c8 un ottimo cane da guardia, sempre pronto a difendere la famiglia ed il territorio dove vive.\nCure.\nUna volta avviata la formazione delle tipiche \"corde\", non c'\u00e8 pi\u00f9 bisogno di effettuare una particolare toelettatura, salvo nel mantenerle libere da nodi con accurate cardature o snodature manuali, specie per un cane che viva anche in casa. Come per il bergamasco andranno preservate le corde ma tolti i nodi, affinch\u00e9 non risulti maleodorante in quanto i nodi contengono sempre dello sporco. Come nel caso del pastore bergamasco anche per il komondor il mantello non rappresenta quindi un grosso problema, se mantenuto pulito e controllato, e specie se \u00e8 destinato anche a vita cittadina o domestica. Bisogna presentare particolare attenzione al pericolo dei parassiti esterni che possono annidarsi in un pelame cos\u00ec folto e provocare danni anche seri alla salute generale del cane.\nDiffusione.\nNel 2012 un solo cucciolo \u00e8 stato iscritto al libro genealogico ENCI."}
{"id": "389784", "revid": "1855146", "url": "https://it.wikipedia.org/wiki?curid=389784", "title": "Corridoio vasariano", "text": "Il corridoio vasariano \u00e8 un percorso sopraelevato che a Firenze collega Palazzo Vecchio con Palazzo Pitti passando per gli Uffizi e sopra il Ponte Vecchio.\nStoria.\nIl cantiere vasariano.\nIl Corridoio Vasariano fu realizzato in soli 5 mesi per volere dell'allora duca Cosimo I de' Medici nel 1565 dall'architetto Giorgio Vasari, che gi\u00e0 iniziato il cantiere del palazzo degli Uffizi. L'opera fu commissionata in concomitanza del matrimonio tra il figlio del granduca, Francesco, e l'arciduchessa d'Austria Giovanna d'Austria.\nL'idea del percorso sopraelevato era nata per dare opportunit\u00e0 ai granduchi di muoversi liberamente e senza pericoli dalla loro residenza al palazzo del governo, visto l'appoggio ancora incerto della popolazione verso il nuovo duca e il nuovo sistema di governo che aveva abolito l'antica Repubblica fiorentina, sebbene gli organi repubblicani fossero ormai solo simbolici da quasi un secolo. Il corridoio fu costruito con estrema celerit\u00e0: aperto il cantiere il 12 marzo 1565, i lavori si conclusero infatti il 17 dicembre dello stesso anno, con esclusione del montaggio degli infissi che furono messi in opera nel dicembre del 1568. \nIl mercato delle carni e del pesce che si svolgeva su Ponte Vecchio fu trasferito per evitare cattivi odori al passaggio del granduca e al suo posto furono spostate le botteghe degli orafi che ancora oggi occupano il ponte.\nVasari trov\u00f2 problemi solo nel far passare il corridoio nella torre de' Mannelli all'estremit\u00e0 del Ponte Vecchio, per la strenua opposizione della famiglia proprietaria; per questo dovette girarci intorno tramite un sistema di beccatelli.\nRipristini ottocenteschi.\nIl loggiato sul lungarno degli Archibusieri era originariamente aperto (come ancora oggi si vede), ma gi\u00e0 nel 1572 venne ridotto a botteghe, che poi andarono a svilupparsi su sporti dal lato del fiume, con modalit\u00e0 in tutto simili a quelle che mostrano le botteghe del Ponte Vecchio. Furono proprio questi aggetti che, danneggiati a seguito dell'inondazione del 1864, consigliarono di rafforzare muro e spallette, liberando la loggia dai suoi inquilini.\nIl Novecento.\nNel 1938 Mussolini fece realizzare delle finestre panoramiche al centro del ponte in occasione della visita ufficiale di Adolf Hitler (maggio di quell'anno) per stringere l'Asse fra Italia e Germania.\nSi dice che la vista fu molto gradita al \"F\u00fchrer\" ed ai gerarchi nazisti che poterono goderne, e forse fu la possibile ragione che salv\u00f2 il ponte dalla distruzione dalle mine poste dall'esercito tedesco in ritirata nell'agosto del 1944, accampati nella parte sud dell'Arno e impedire contatti: alcuni coraggiosi Partigiani Fiorentini, riuscirono per\u00f2 a stabilire un collegamento, stendendo un filo elettrico che univa due telefoni portatili, a differenza della sorte di tutti gli altri ponti cittadini. In particolare, come ricorda una lapide apposta sul ponte nel 2007, la decisione di salvare il ponte fu attribuita al console tedesco a Firenze Gerhard Wolf. Come immortalato in un episodio del film \"Pais\u00e0\" di Roberto Rossellini, il passaggio sul Corridoio Vasariano, sul finire della Seconda guerra mondiale, era l'unico punto di attraversamento nord-sud della citt\u00e0.\nIl resto del corridoio per\u00f2 fu gravemente danneggiato dalle bombe e fu restaurato, in parte ricostruito ex-novo (come la porzione che scavalca via de' Bardi) e restituito alla citt\u00e0 nell'aprile del 1973, dopo ventisette anni dalla fine della guerra, causa un cantiere certo complesso ma tuttavia difficile da giustificare per quanto riguarda i tempi (se confrontato ai soli nove mesi che nel Cinquecento consentirono la realizzazione dell'intera opera). Per esempio il cavalcavia di via de' Bari fu ricostruito sotto la direzione dalla Soprintendenza ai Monumenti e vide la chiusura del cantiere nel 1950: per consentire l'ampliamento della sede stradale si era deciso tuttavia di ampliare la luce dell'arco di quattro metri rispetto alla dimensione originaria. L'impiego nell'opera di malta cementizia a presa rapida comport\u00f2 l'apparire in breve tempo di crepe che necessitarono di un intervento di consolidamento attuato nel 1971 con la direzione dell'architetto Nello Bemporad.\nAttualmente il corridoio dipende dalla Galleria degli Uffizi, che \u00e8 competente anche per la collezione di autoritratti e per le importanti raccolte di dipinti dei Seicento e Settecento che vi sono esposte. Il corridoio dal 2016 \u00e8 chiuso alle visite per ragioni riallestimento e adeguamento degli ambienti e riaprir\u00e0 al grande pubblico probabilmente nel 2022, dopo una breve apertura nel 2021..\nDescrizione.\nIl passaggio dall'inizio in palazzo Vecchio alla fine in palazzo Pitti misura circa 760 metri. La matrice tipologica dell'opera \u00e8 di derivazione romana ed \u00e8 da mettere in relazione con i ripetuti soggiorni di Vasari a Roma: l'altezza dei piloni e la serrata concatenazione delle arcate a tutto sesto (nel tratto del lungarno degli Archibusieri) trova in particolare riferimento agli acquedotti antichi, come pure lo trova l'assenza di ordini e la ricercata semplicit\u00e0, peraltro propria di una architettura decisamente rivolta all'utile e al funzionale, oltre che confacente alla tradizione fiorentina. \"A questa volontaria semplificazione linguistica corrisponde una obbligata povert\u00e0 dei materiali: i risalti delle fasce orizzontali e verticali sono realizzati in comune laterizio, con le mezzane montate a piccoli aggetti progressivi: la pietra \u00e8 riservata alle cornici delle finestre, tonde come oculi verso la citt\u00e0, rettangolari verso il fiume. I materiali sono tutti di reimpiego o reperiti nella piana fiorentina, in un ridotto raggio dal capoluogo, dove vige il feudale sistema delle 'comandate', cio\u00e8 prestazioni d'opera obbligate. I laterizi, mezzane rotte e arrotate, mezzane campigiane e pianelle, vengono dalle fornaci di Campi, Sesto e Lastra a Signa; i ciottoli, largamente usati nell'apparecchio murario che si innalza sulle botteghe del ponte Vecchio, sono estratti dall'Arno; la pietra serena delle finestre da Fiesole; le pietre e le colonne della loggia del Pesce, costruita lungo il fiume appena sei anni prima e demolita per far posto al Corridoio, sono reimpiegate nel nuovo edificio\".\nIl corridoio ha origine negli appartamenti di Eleonora di Toledo, vicino alla cappella del Bronzino, al secondo piano di palazzo Vecchio; supera con un cavalcavia via della Ninna, passa sopra il tetto della chiesa di San Pier Scheraggio e si immette all'ultimo piano della galleria degli Uffizi; il passaggio prosegue internamente al museo, nelle gallerie che originariamente erano un loggiato aperto; giunto nel corridoio di ponente una scalinata scende fino al livello del cavalcavia sul lungarno degli Archibusieri. Corre quindi lungo l'arno, sostenuto da un porticato ad archi sostenuto da robusti pilastri in muratura. Sul piano della strada le diverse campate del portico sono messe in comunicazione tra loro per mezzo di archetti, tanto da costituire una galleria.\nSulla cantonata che guarda al Ponte Vecchio c'\u00e8 uno scudo con l'arme ducale medicea di Cosimo I col collare del Toson d'Oro, riproduzione moderna dell'originario distrutto dalle intemperie.\nIl corridorio prosegue attraversando l'Arno sopra le botteghe del Ponte Vecchio, con al centro del ponte una serie di grandi finestre panoramiche sull'Arno in direzione del Ponte Santa Trinit\u00e0, ben diverse dai piccoli e discreti \"obl\u00f2\" rinascimentali: si tratta delle aperture create nel 1938 per la visita di Adolf Hitler a Firenze.\nIl corridorio poi scarta la torre dei Mannelli con un aggetto su beccatelli, scavalca con un arco via de' Bardi e passa sopra il loggiato della facciata di Santa Felicita e con un balcone, protetto dagli sguardi da una pesante cancellata, si affaccia direttamente dentro la chiesa, per far s\u00ec che i componenti della famiglia granducale potessero assistere alla messa senza scendere tra il popolo. Lungo via Guicciardini passa dietro ai palazzi e lungo l'orto dei Guicciardini, approda nel Giardino di Boboli presso la Grotta del Buontalenti ed infine entra in palazzo Pitti in corrispondenza dell'attuale rond\u00f2 di Bacco."}
{"id": "389785", "revid": "436907", "url": "https://it.wikipedia.org/wiki?curid=389785", "title": "Chapman Stick", "text": "Il Chapman Stick \u00e8 uno strumento musicale a corde ideato da Emmett Chapman negli anni settanta, che permette, utilizzando la tecnica tapping, di usare in maniera indipendente entrambe le mani.\nDescrizione.\nLo strumento standard utilizza 10 corde con una particolare accordatura; la mano destra suona le 5 corde \"melodiche\" e la sinistra le 5 corde di basso, secondo lo schema:\nLe corde melodiche (dal fa\u266f\u00b9 al re\u00b3) sono quindi intonate per intervalli di quarta, similmente ad una chitarra, mentre le corde di basso (dal do al mi\u00b2) sono intonate per intervalli di quinta, permettendo un originale sviluppo delle linee di basso. Avendo 25 tasti per ogni corda, lo stick ha un'estensione di 5 ottave e una terza.\nAltri strumenti si sono aggiunti negli anni:\nPer quanto lo stick abbia una versatilit\u00e0 paragonabile a quella di uno strumento a tastiera, \u00e8 spesso ingiustamente considerato una sorta di basso elettrico a causa dell'enorme fama di Tony Levin, uno dei pi\u00f9 importanti bassisti al mondo, che lo utilizza soprattutto in questo ruolo. Altri celebri bassisti che ne fanno utilizzo sono John Myung dei Dream Theater, Alphonso Johnson con i Weather Report, Nick Beggs dei Kajagoogoo e Bruder Frank dei Saltatio Mortis. Un utilizzo pi\u00f9 ampio ne fanno Trey Gunn (King Crimson), Greg Howard, Sean Malone (Cynic) e lo stesso Emmett Chapman. Anche Faso degli Elio e le Storie Tese, nella canzone \"Cateto\", utilizza questo strumento.\nIn Italia il bassista Stefano Cerri, figlio del pi\u00f9 noto chitarrista Franco, fu fra i primi a suonare questo strumento. A lui si susseguirono prima Bob Callero, poi Cesare Chiodo e infine Roberto Drovandi degli Stadio."}
{"id": "389792", "revid": "103430000", "url": "https://it.wikipedia.org/wiki?curid=389792", "title": "PPTP", "text": "In informatica e telecomunicazioni PPTP, sigla di Point to Point Tunneling Protocol, \u00e8 un protocollo di rete che attraverso la cifratura dei dati rende sicure la trasmissione in una rete privata, su una rete pubblica (VPN).\nIl PPTP assicura autenticazione, cifratura e compressione dati. Lavora in collaborazione al protocollo di livello di trasporto GRE (\"Generic Routing Encapsulation\"), i pacchetti GRE sono incapsulati in IP col tipo di protocollo 47.\nUna prima fase di autenticazione viene effettuata con connessione TCP/IP verso la porta TCP 1723, a cui segue la connessione GRE su protocollo 47/IP.\nPPTP \u00e8 (a dicembre 2012) considerato crittograficamente debole tanto che il suo uso non \u00e8 pi\u00f9 raccomandato da Microsoft."}
{"id": "389794", "revid": "56392", "url": "https://it.wikipedia.org/wiki?curid=389794", "title": "Arizona University", "text": ""}
{"id": "389796", "revid": "1318658", "url": "https://it.wikipedia.org/wiki?curid=389796", "title": "Stick", "text": "Stick \u00e8 un termine inglese che significa bastone/bacchetto o anche infilare/inserire, e il suo uso in italiano si pu\u00f2 riferire a:"}
{"id": "389806", "revid": "125521371", "url": "https://it.wikipedia.org/wiki?curid=389806", "title": "Maltese (razza canina)", "text": "Il maltese, classificato come cane da compagnia, \u00e8 una razza canina molto antica.\nStoria.\nL'origine del cane maltese \u00e8 comunemente considerata mediterranea.\nApprezzato almeno fin dai tempi dei romani, le cui donne nelle case nobili lo tenevano per la sua bellezza ed estrema intelligenza, la pi\u00f9 antica testimonianza certa della sua esistenza \u00e8 una sua raffigurazione su un'anfora greca ateniese databile attorno al 500 a.C. \nIl nome \u00e8 attestato, per i \"cani bianchi dei porti\", anche in un testo di Aristotele e successivamente da Callimaco quale \"canes melit\u00e6i\".\nPer \"Melita\" Callimaco poteva intendere l'omonima citt\u00e0, l'odierna Mdina (fondata dai Fenici nel 700 a.C. a Malta), oppure due isole, una presso la Sicilia e un'altra in Dalmazia (dai romani chiamata Melita come Malta), oggi nota come Meleda.\nPare che il Maltese sia uno dei tanti cani da cui \u00e8 stato selezionato anche lo Yorkshire Terrier nel XIX secolo. La sua origine per\u00f2 rimane sostanzialmente sconosciuta. \nLa prima esposizione a cui questo cane partecip\u00f2 fu nel 1862 in Gran Bretagna.\nIn passato fu utilizzato sulle navi e nei porti come cacciatore di piccoli animali roditori. \u00c8 noto anche per essere stato uno degli animali da compagnia pi\u00f9 fedeli durante la corte di Luigi XIV, quando le nobildonne di Versailles li nascondevano nelle lunghe maniche per averli sempre accanto.\nAspetto.\nIl Maltese \u00e8 esclusivamente di colore bianco e con un pelo molto folto. Di solito gli occhi sono tondi di media grandezza e un po' pi\u00f9 piccoli del naso, le orecchie sono simili a un triangolo al contrario. Le zampe sono medie, e la coda forma un'unica grande curva, la cui punta ricade fra le anche toccando la groppa spesso arrotondata in avanti. Il colore ammette anche la tinta avorio pallido.\nInoltre il colore del Maltese \u00e8 uniforme bianco ma \u00e8 ammesso in standard Enci anche alcune sfumature color avorio.\nNon esistono taglie diverse (es. toy, teacup, nano, normale, gigante) ma un unico standard riconosciuto, tuttavia la dimensione e la corporatura possono oscillare naturalmente tra circa 3 kg e 4-5 kg, dando questa illusione e facendo a volte parlare (esperimenti a parte, non riconosciuti dall'Enci e poco raccomandati dagli esperti, di ottenere versioni \"mini\" di 1-2 kg con incroci e genetica spesso dannosi per salute del cane), erroneamente, di \"maltesi toy\" o \"nani\". In realt\u00e0 si tratta semplicemente di maltesi di piccola dimensione. I maltesi di origine americana possono per\u00f2 naturalmente essere pi\u00f9 piccoli poich\u00e9 il Kennel Club statunitense (che non fa parte della FCI) ammette anche 1,8 kg come standard minimo e li include nel \"Toy Group\". \nNelle esposizioni di un tempo, i Maltesi venivano suddivisi per taglia: sotto 2 kg (piccola mole) e sopra sino ai 5 kg (grande mole). Successivamente la misura \u00e8 precisata da 21 a 25 cm per il maschio, e da 20 a 23 cm al garrese la femmina, e non si fa riferimento al peso. Gli allevamenti e le esposizioni scartano i cosiddetti \"mini\" e i \"micro\"; secondo il professor Giuseppe Solaro dell'ENCI \u00e8 tollerata dal 1958 una statura superiore ai 25 cm, ma al massimo di 1 cm, \"per quei soggetti super eccellenti e di eccezionale bellezza\"; ma non fa riferimento penalizzante per i soggetti sotto i 21 cm per i maschi e 20 cm per le femmine.\nFisicamente il maltese \u00e8 molto simile alla razza Bolognese, sua strettissima parente.\nComportamento.\nIl temperamento del Maltese \u00e8 in generale molto allegro ma anche placido, reattivo, gentile, accomodante ed attivo ed \u00e8 un ottimo cane da compagnia.\nSi affeziona molto alla persona che ha scelto come padrone e cerca di stargli sempre vicino, anche dotato di grande capacit\u00e0 di apprendimento, molto attento; inoltre queste sue caratteristiche lo rendono un ottimo cane da guardia che avverte anche il minimo rumore. Raramente ha la tendenza a mordere, e il suo carattere \u00e8 socievole sia con persone estranee che altri animali.\nInoltre \u00e8 forte e robusto anche se all'apparenza pu\u00f2 sembrare fragile. Soffre per\u00f2 il freddo ed, emotivamente, la solitudine.\nAlimentazione.\nIl Maltese i primi trenta giorni viene nutrito dal latte materno della mamma, successivamente cambier\u00e0 alimenti. Si deve tenere conto del fatto che comunque un cambiamento nell'alimentazione produce effetti sull'intestino quindi se viene fatto improvvisamente potrebbe causare diarrea, abbastanza grave per i cuccioli; dovr\u00e0 abituarsi a mangiare per lo svezzamento crocchette specifiche bagnate in acqua molto calda e poi schiacciate riducendole quindi a una pappina morbida e quasi liquida cos\u00ec che i cuccioli possano iniziare a mangiarla leccandola dalla ciotola, le crocchette sono preferibili bagnate perch\u00e9 non avendo ancora i denti potrebbero ingoiare le crocchette intere e velocemente (per conquistare la propria razione rispetto ai fratelli).\n\u00c8 consigliabile dare le crocchette per cuccioli bagnate fino a passare a darle secche verso i 3 mesi.\nIl Maltese risente i cambiamenti di tempo, per questo quando fa caldo perde un pochino l'appetito, bisogna invogliarlo mettendo nelle sue crocchette un cucchiaio di carne bianca bollita, meglio infatti che almeno nei primi 6 mesi di vita non salti i pasti. In commercio si trovano vari tipi di crochette ma \u00e8 meglio preferire delle crocchette a basso contenuto di proteine e di grassi, e quindi pi\u00f9 facilmente digeribili. Dare la preferenza a riso e agnello, coniglio, anatra e infine il pollo, che \u00e8 il pi\u00f9 grasso.\nNel maltese, come in tutti i cani con mantello bianco, \u00e8 possibile che il dotto lacrimale non riesca a smaltire tutti i liquidi che fuoriescono e che finiscono col macchiare il pelo di rosso e spesso succede perch\u00e9 il dotto lacrimale \u00e8 infiammato e quindi ostruito e la causa pu\u00f2 essere di origine alimentare, in quel caso si passa a crocchette a base di pesce, e quindi pesce e riso, pesce e patate... con proteine e grassi in minor quantit\u00e0 e soprattutto di pi\u00f9 facile digeribilit\u00e0; i risultati del cambio di alimentazione sono spesso buoni.\nMorkie.\nL'incrocio di un Maltese e di uno Yorkshire Terrier \u00e8 detto Morkie (o yorktese)."}
{"id": "389817", "revid": "842", "url": "https://it.wikipedia.org/wiki?curid=389817", "title": "B-29 Superfortress", "text": ""}
{"id": "389821", "revid": "56392", "url": "https://it.wikipedia.org/wiki?curid=389821", "title": "University of Arizona", "text": ""}
{"id": "389830", "revid": "6923", "url": "https://it.wikipedia.org/wiki?curid=389830", "title": "Arundhati Roy", "text": "Nel 1997 ha vinto il Premio Booker col suo romanzo d'esordio, \"Il dio delle piccole cose\" (\"The God of Small Things\"). Il suo secondo romanzo, a 20 anni dal precedente, si intitola \"Il ministero della suprema felicit\u00e0\" (\"The Ministry of Utmost Happiness\") ed \u00e8 uscito in contemporanea in Italia, USA e Regno Unito nel giugno 2017.\nBiografia.\nSuzanna Arundhati Roy \u00e8 nata a Shillong, nello stato del Meghalaya (India), da Rajib Roy, bengalese di religione induista originario di Calcutta, gestore di una piantagione di t\u00e8, e Mary Roy, un'attivista dei diritti delle donne appartenente alla comunit\u00e0 di cristiani siriaci in Kerala, nota per aver intentato con successo una causa per il riconoscimento di uguali diritti fra donne e uomini nell'accesso all'eredit\u00e0.\nNel 1963 i suoi genitori divorziano, e con la madre e il fratello Lalith, un anno e mezzo pi\u00f9 grande, Arundhati si trasferisce prima in Kerala, e in seguito in una propriet\u00e0 del nonno materno di Roy a Ooty, nel vicino stato del Tamil Nadu. La nonna e lo zio fanno di tutto per allontanare la bambina: la legge sull'eredit\u00e0 infatti privilegia i figli maschi. Alla fine, la madre Mary Roy la porta con s\u00e9 quando decide di far ritorno tre anni dopo nel villaggio di Ayemenem in Kerala e avvia una scuola nei locali del Rotary Club locale.\nDurante l'infanzia Arundhati frequenta un collegio di suore, la scuola di Corpus Christi a Kottayam, poi la Lawrence School a Lovedale, fondata a met\u00e0 Ottocento da un ufficiale dell'esercito britannico per i figli dei soldati, e nel 1977 si iscrive alla Facolt\u00e0 di Pianificazione e architettura di Delhi, dove si laurea con la tesi \"Sviluppo postcoloniale urbano a Delhi\". Qui conosce l'architetto indiano di origini britanniche Laurie Baker, che su ispirazione del Mahatma Gandhi promuove la rinascita di pratiche edilizie regionali e l'uso di materiali locali, e condivide gli studi con Gerard da Cunha, che sposa pochi mesi dopo. La coppia, dopo aver vissuto in una baraccopoli a Delhi, si trasferisce a Goa. In questa breve esperienza di vita hippy, Arundhati si mantiene vendendo dolci ai turisti. Dopo quattro anni di matrimonio, i due si separano e Arundhati fa ritorno a Delhi, dove ottiene un posto al \"National Institute of Urban Affairs.\"\nNel 1984 il regista indipendente Pradip Krishen le offre il ruolo di protagonista, una custode di capre, nel film \"Massey Sahib,\" tratto dal romanzo \"Mister Johnson (1939)\" dello scrittore irlandese Joyce Cary. Inaspettatamente Arundhati vince una borsa di studio di otto mesi per andare in Italia a studiare il restauro dei monumenti. Nelle lettere che dall'Italia scrive a Krishen, manifesta il suo desiderio di diventare scrittrice. Al suo ritorno i due si sposano e collaborano nella realizzazione di una serie televisiva sul movimento per l'indipendenza dell'India, \"Bargad\", e in due film:\" In Which Annie Gives It Those Ones (1989)\" e \"Electric Moon (1992).\"\nDisincantata dal mondo del cinema, Roy sperimenta successivamente altri lavori, tra cui l'insegnante di aerobica, e si separa da Krishen. Una nuova carriera e una pi\u00f9 stabile sicurezza economica le si prospettano dopo il successo del suo romanzo, \"Il dio delle piccole cose\", pubblicato nel 1997.\nCarriera.\nGli albori: sceneggiatrice.\nAll'inizio della sua carriera, Roy lavora per la televisione e il cinema. Con il secondo marito Pradip Krishen collabora alla realizzazione della serie televisiva in 26 episodi, \"Bargad (The banyan tree)\", commissionato dall'azienda governativa Doordarshan, che per\u00f2 si conclude dopo la produzione di alcuni episodi \nScrive in seguito le sceneggiature di \"In Which Annie Gives It Those Ones (1989)\" ed \"Electric Moon\" (1992), entrambi diretti da Pradip Krishen. Il primo film, in parte autobiografico, \u00e8 ambientato negli anni '70 e narra in tono scanzonato le vicende di un gruppo di studenti di architettura durante il loro ultimo anno all'universit\u00e0 (il film \u00e8 in parte girato alla School of Planning and Architecture di Delhi, dove Roy si \u00e8 laureata). \"In Which Annie Gives It Those Ones\", ritenuto una delle pellicole pi\u00f9 credibili sulla vita di college indiani, ha come interpreti, oltre ad Arundhati, la futura superstar di Bollywood Shah Rukh Khan. Vincer\u00e0 il premio per la migliore sceneggiatura al \"36th\" \"National Film Festival\" e negli anni successivi diventer\u00e0 un cult.\nL'idea di \"Electric Moon\" (1992) trova origine in un filmato del 1984 del cameraman indipendente Ashish Chandola, \"How the Rhinoceront Returned,\" nel quale veniva ripreso un evento epocale nella storia della fauna selvatica indiana: la reintroduzione di rinoceronti nel Parco Nazionale di Dudhwa in Uttar Pradesh, scomparsi nel 1878 per mano di cacciatori europei. Arundhati realizzer\u00e0 il commento di questo documentario che, con il marito, la avviciner\u00e0 alla realt\u00e0 delle foreste e dei parchi indiani. \"Electric Moon\" \u00e8 un film tragicomico ambientato in un costoso lodge turistico nelle foreste dell'India centrale, dove il gestore, ex Maharajah, si diletta a confezionare la sua cultura per il consumo dei turisti occidentali, rievocando gli stili di vita dell'India coloniale.\nNei primi anni novanta Roy pubblica articoli su alcune riviste; nel 1994 attira l'attenzione dei media per un articolo molto critico sul film del regista indiano Shekhar Kapur \"Bandit Queen\", basato sulla biografia di Phoolan Devi, una donna di bassa casta diventata la \"regina dei banditi\" e successivamente passata alla politica. Nella sua recensione intitolata \"The Great Indian Rape Trick\", Roy accusa il regista di aver sfruttato Devi e di averne distorto la vita, trasformandola dal bandito pi\u00f9 famoso dell'India a \"vittima pi\u00f9 famosa nella storia degli stupri\". Secondo Roy i realizzatori del film si sarebbero limitati a ritrarre la \"Bandit Queen\" attraverso la cifra della violenza subita anzich\u00e9 quella della ribellione, senza peraltro interrogarsi sulla legittimit\u00e0 di portare in scena lo stupro di una donna ancora in vita, senza chiederne il consenso. Quella raccontata, secondo Roy, era la versione di un libro su Phoolan Devi, non la versione di Phoolan Devi. Le critiche al film, a cui si aggiunge la richiesta di tutela dei diritti della diretta interessata, sfociano in una disputa giudiziaria che finisce davanti all'Alta Corte dell'India.\nDopo questa vicenda, Roy si dedica alla scrittura del suo primo romanzo.\n\"Il dio delle piccole cose\".\nIniziato nel 1992, \"Il dio delle piccole cose\" viene completato nel 1996. Dedicato alla madre, \u00e8 un libro in parte autobiografico. La maggior parte dei capitoli descrive l'infanzia di Arundhati nel villaggio di Ayemenem, in Kerala. La pubblicazione di questo romanzo, in contemporanea alle celebrazioni del 50. anniversario dell'indipendenza dell'India, catapulta Roy nello scenario letterario internazionale. Nel 1997 riceve il Booker Prize, ed \u00e8 il quinto libro di scrittori indiani o di origini indiane a vincere quel premio: l'hanno preceduta V.S. Naipaul con \"In a free State\" (1972), I.G. Farrel con \"The Siege of Krishnapur\" (1973), Ruth Prawer Jhabwala con \"Head and Dust\" e Salman Rushdie con \"Midnight's children\" (1981).\nSelezionato fra i libri dell'anno dal \"New York Times\"\",\" il romanzo diventa un successo commerciale: Roy riceve mezzo milione di sterline in anticipo. Uscito a maggio, alla fine di giugno risulta pubblicato in 18 paesi.\n\"Il dio delle piccole cose\" riceve recensioni esaltanti dai principali periodici statunitensi come il New York Times e il Los Angeles Times, e da riviste canadesi come The Toronto Star. Il Time lo segnala fra i cinque migliori libri del 1997.\nNel Regno Unito le recensioni sono meno positive, e l'assegnazione del Booker Prize provoca polemiche: uno dei giudici, Carmen Callil, definisce il romanzo \"esecrabile\", aggiungendo che non avrebbe mai dovuto raggiungere la shortlist. In India, il libro viene criticato dal primo ministro del Kerala E. K. Nayanar, che ne attribuisce il successo non a meriti letterari, ma al \"veleno anticomunista\" contenuto nelle sue pagine; sempre in Kerala, un avvocato cristiano siriaco denuncia la scrittrice per oscenit\u00e0.\nL'impegno politico.\nRoy cesser\u00e0 di essere considerata un'icona nazionale nel 1998, quando il Partito del popolo indiano, il Bharatiya Janata Party (BJP), al governo dal 1998 al 2004, decide di compiere dei test nucleari sotterranei, largamente approvati da quanti si identificano nel nazionalismo ind\u00f9. In un saggio pubblicato nelle riviste \"Outlook\" e \"Frontline\", intitolato \u201c\"The End of Imagination\"\u201d, mettendo in guardia i sostenitori della necessit\u00e0 degli arsenali nucleari come deterrente, Arundhati scrive: \"Se c'\u00e8 una guerra nucleare, i nostri nemici non saranno la Cina, l'America o qualcun altro. Il nostro nemico sar\u00e0 il nostro stesso pianeta. Il cielo, l'aria, la terra, il vento e l'acqua si rivolteranno contro di noi. La loro ira sar\u00e0 terribile\".\n\u00c8 uno dei suoi primi scritti di impegno politico, a cui ne seguiranno altri, numerosissimi, raccolti da Penguin Books in una serie di cinque volumi. Questa svolta la allontana dai lettori del romanzo, per lo pi\u00f9 anglofoni urbanizzati e appartenenti alle caste superiori, ma la rende popolare tra i tanti che non parlano inglese, emarginati a causa della loro classe sociale o etnia di appartenenza, esclusi dal progresso economico dell'India, che imparano a conoscere i suoi saggi attraverso traduzioni non autorizzate. La scrittrice tuttavia non parla di svolta: \u00abSe avessi taciuto sui test nucleari, avrei dato l'impressione di essere favorevole\u00bb, spiega. \u00abVisto che ero sempre sulle copertine delle riviste, non parlarne sarebbe stato un gesto politico tanto quanto intervenire\u00bb.\nSuccessivamente Roy si batte contro il progetto di costruire una serie di dighe artificiali lungo il fiume Narmada, percorrendo l'intera regione e partecipando a manifestazioni contro la Corte Suprema che aveva autorizzato i lavori minacciando di far sloggiare interi villaggi. L'opinione pubblica tuttavia la deride per essersi schierata contro il progresso economico del Paese.\nNel 2001 viene accusata di aver aggredito un gruppo di persone all'esterno della sede della Corte Suprema e presenta istanza affinch\u00e9 le accuse vengano ritirate. La corte accoglie la domanda, ma considera offensivo il linguaggio che lei usa nella petizione e la accusa di oltraggio alla corte. La sentenza recita: \u00abNel dimostrare la magnanimit\u00e0 della legge tenendo conto che l'imputata \u00e8 una donna e nella speranza che la stessa si rimetta al servizio dell'arte e della letteratura\u00bb, la condanna \u00e8 di 24 ore di detenzione e una multa di 2000 rupie (poco pi\u00f9 di 20 euro).\nSu questa vicenda, la regista Aradhana Seth realizza un documentario per la BBC dal titolo \"DAM/AGE,\" (gioco di parole tra \"diga\" e \"danno\").\nNel 2009, in occasione del 40. anniversario dell'organizzazione per i diritti degli indigeni Survival International, scrive un saggio nel volume \"We Are One: A Celebration of Tribal Peoples,\" che celebra le culture delle minoranze indigene di vari paesi del mondo, e denuncia le minacce alla loro esistenza. I diritti d'autore derivanti dalla vendita di questo libro saranno devoluti a questa organizzazione.\nAll'inizio del 2007 Roy inizia a scrivere un secondo romanzo. Annunciato da Penguin India e Hamish Hamilton UK, \"Il ministero della pubblica felicit\u00e0 (The Ministry of Utmost Happiness)\" viene pubblicato nel giugno 2017, venti anni dopo l'uscita de \"Il dio delle piccole cose.\"\nAttivismo.\nDopo la pubblicazione de \"Il dio delle piccole cose\" nel 1997, Roy si dedica principalmente all'attivismo politico e alla scrittura di articoli e saggi su tematiche sociali. \u00c8 la portavoce del movimento anti-globalizzazione e una convinta critica del neo-imperialismo e della politica estera statunitense. Si oppone anche alle politiche indiane sulle armi nucleari, cos\u00ec come a quelle sull'industrializzazione e sulla crescita economica, che descrive come \"criptate con potenziale genocida\", nel saggio \"Quando arrivano le cavallette\".\nSupporto al separatismo del Kashmir.\nNell'agosto 2008, in un'intervista al \"Times of India\", Arundhati Roy esprime il suo supporto all'indipendenza del Kashmir dall'India, dopo le manifestazioni di massa svoltesi quell'anno: il 18 agosto, a seguito della controversia per il trasferimento di terreni al tempio di Amarnath, circa 500,000 separatisti si erano radunati a Srinagar, nel Kashmir. Secondo Roy, le manifestazioni erano un segnale che i kashmiri desideravano la separazione dall'India, non l'unione con essa.\nPer le sue affermazioni \u00e8 stata criticata dal Congresso Nazionale Indiano e dal Partito Bharatiya Janata. Satya Prakash Malaviya, membro della Commissione All India del Congresso, ha chiesto a Roy di ritirare la sua \"irresponsabile\" dichiarazione, ritenendola \"contraria ai fatti storici\": \"Se avesse ripassato le sue conoscenze di storia saprebbe che lo stato principesco del Kashmir \u00e8 entrato a far parte dell'Unione dell'India dopo che il suo precedente regnante, il Maharaja Hari Singh, ebbe firmato debitamente lo Strumento di Adesione il 26 ottobre 1947. E lo stato, di conseguenza, \u00e8 diventato parte dell'India esattamente come gli tutti altri stati principeschi.\nNel 2010 Roy \u00e8 stata accusata di sedizione dalla polizia di Nuova Delhi assieme al leader separatista degli Hurryat, Syed Ali Shah Geelani, e altri, per i discorsi \"anti-India\" tenuti alla conferenza nel Kashimir \"Azadi: The only way\".\nIl Progetto Sardar Sarovar.\nArundhati ha preso parte con l'attivista Medha Patka alla campagna contro il progetto della diga sul fiume Narmada, nello stato del Gujarat, sostenendo che essa non avrebbe apportato i benefici per l'irrigazione e l'acqua potabile prospettati, mentre avrebbe costretto al trasferimento mezzo milione di persone, private di un'adeguata compensazione. Roy ha donato il denaro ricevuto con la vincita del Booker Prize e i diritti dei suoi libri sul progetto al movimento \"Narmada Bachao Andolan\". Ha partecipato inoltre alla realizzazione del documentario del 2002 \"Drowned Out\", di Franny Armstrong, sul progetto della diga. L'opposizione di Roy al progetto \u00e8 stata criticata e definita \"diffamatoria del Gujarat\" dai leader del Congresso e del Partito del Popolo Indiano (BJP) del Gujarat.\nNel 2002, Roy ha risposto con una deposizione giurata scritta a una notifica di oltraggio indirizzatale dalla Corte Suprema dell'India, affermando che la decisione della Corte di aprire il processo per oltraggio sulla base di una petizione fallace e non comprovata, mentre si rifiutava di indagare sulle accuse di corruzione negli accordi degli appalti militari adducendo come scusa il sovraccarico di casi, indicava una \"inquietante inclinazione\" della stessa Corte a tacitare le critiche e il dissenso di coloro che non concordavano con essa. La Corte ha ritenuto che la dichiarazione di Roy, per la quale la scrittrice rifiut\u00f2 di scusarsi o di ritrattare, costituisse un oltraggio criminale e l'ha condannata ad un \"simbolico\" giorno di carcere e ad una multa di 2500 rupie. Roy ha scontato la sentenza facendo un solo giorno di carcere e ha optato per il pagamento della multa, piuttosto che fare altri tre mesi di prigione per inadempienza.\nLo storico ambientalista Ramachandra Guha \u00e8 stato critico nei confronti dell'attivismo di Roy contro la diga. Seppur ne abbia riconosciuto \"il coraggio e dedizione\" alla causa, ha definito il suo attivismo \"iperbolico\" e \"auto-indulgente\": \"La tendenza di Roy di esagerare e semplificare, la sua visione manichea del mondo, e il suo tono acuto e intimidatorio, hanno dato una cattiva nomea all'analisi ambientale\". Secondo Guha la critica di Roy ai giudici della Corte Suprema che stavano esaminando una petizione avanzata dal \"Narmada Bachao Andolan\", era stata irresponsabile e incauta. In sua risposta Roy ha spiegato che il tono appassionato e isterico dei suoi scritti era intenzionale: \"Io \"sono\" isterica. Io sto urlando dai maledetti tetti. E lui e il suo piccolo club pieno d'orgoglio fanno 'Shhh...sveglierai i vicini!' Io voglio svegliare i vicini, \u00e8 il mio obiettivo. Voglio che tutti aprano gli occhi\".\nLa sociologa e attivista dei diritti umani Gail Omvedt ebbe con Roy discussioni accese ma costruttive sulla strategia del movimento contro la diga: per Roy era necessario fermarne completamente i lavori di costruzione, per Omvedt andavano cercate alternative di compromesso.\nPolitica estera statunitense, la guerra in Afghanistan.\nNel 2001, in un editoriale nel quotidiano britannico \"The Guardian\", intitolato \"L'algebra della giustizia infinita\", Arundhati Roy ha risposto all'invasione militare statunitense dell'Afghanistan, sostenendo che essa era una rappresaglia per gli attacchi dell'11 settembre: \"Il bombardamento dell'Afghanistan non \u00e8 una vendetta per New York e Washington. \u00c8 un ennesimo atto di terrore contro le popolazioni del mondo\".\nSecondo Roy, il Presidente americano George W. Bush, e il Primo Ministro britannico Tony Blair erano colpevoli di un bipensiero alla Grande Fratello: \"Quando ha annunciato gli attacchi aerei, il Presidente George Bush ha detto: 'Noi siamo una nazione pacifica'. L'ambasciatore preferito dell'America, Tony Blair (che possiede anche il portafoglio di Primo Ministro del Regno Unito) gli ha fatto eco: 'Noi siamo un popolo pacifico'. Dunque adesso lo sappiamo. I maiali sono cavalli. Le ragazze sono ragazzi. La guerra \u00e8 pace\". Secondo Arundhati, gli USA non potevano affermare di essere una nazione pacifica e amante della libert\u00e0, avendo mosso guerra alla Cina e altre 19 nazioni del Terzo Mondo, a partire dalla Seconda Guerra Mondiale; il governo statunitense avevano inoltre supportato il movimento talebano, che una volta al potere si era accanito contro le donne, picchiandole, lapidandole, stuprandole e brutalizzandole, e l'Alleanza del Nord, \"i cui precedenti non sono molto diversi da quelli dei talebani\".\nNella conclusione del suo articolo, Roy individua nel capitalismo statunitense il vero colpevole: \"In America, l'industria delle armi, l'industria del petrolio, le principali reti di comunicazione, e invero, la politica estera statunitense, sono tutte controllate dagli stessi gruppi d'affari\", e pone gli attacchi al World Trade Center e all'Afghanistan sullo stesso piano morale, quello del terrorismo, interrogandosi infine sulla possibilit\u00e0 di immaginare la bellezza dopo il 2001.\nNel maggio 2003 Roy ha tenuto alla chiesa di Riverside di New York, un discorso intitolato \"Mix istantaneo di democrazia imperiale (Compra uno, prendi uno gratis)\", durante il quale ha descritto gli USA come un impero globale che si riserva il diritto di bombardare qualunque suo suddito in qualunque momento, facendo derivare la sua legittimit\u00e0 direttamente da Dio. Il suo discorso ha rappresentato un'accusa all'intervento statunitense in Iraq. Nel giugno 2005 ha preso parte al Tribunale Mondiale in Iraq, e nel marzo 2006 ha criticato la visita del Presidente americano Bush in India, definendolo un \"criminale di guerra\".\nRiarmo nucleare indiano.\nIn risposta ai test di armi nucleari a Pokhran, nel Rajasthan, Roy ha scritto \"\u201cLa fine dell\u2019immaginazione\u201d\" (1998), una critica alla politica nucleare del governo indiano. \u00c8 stato pubblicato nella raccolta \"\u201cIl costo della vita\u201d\" (1999), in cui Roy esprime anche la sua opposizione ai massicci progetti di dighe idroelettriche negli stati centrali e occidentali del Maharashtra, Madhya Pradesh e Gujarat.\nCritica a Israele.\nNell\u2019agosto 2006 Roy, assieme a Noam Chomsky, Howard Zinn e altri, sottoscrive una lettera inviata al giornale \"The Guardian\" in cui la guerra in Libano viene definita un \u201ccrimine di guerra\u201d, e Israele accusato di \"terrorismo di stato\u201d.\nNel 2007, Roy \u00e8 stata una degli oltre cento artisti e scrittori che hanno sottoscritto una lettera aperta, lanciata dal gruppo \"Queers Undermining Israeli Terrorism\" (QUIT!) e dal gruppo \"South West Asian, North African Bay Area Queers\" (SWANABAQ) che invitava il \"San Francisco International LGBT Film Festival\" a \u201conorare la chiamata per un boicottaggio internazionale delle istituzioni politiche e culturali di Israele, interrompendo la sponsorizzazione del consolato israeliano al LGBT Film Festival e rifiutandosi di co-sponsorizzare altri eventi con esso\u201d.\nAttacco al Parlamento indiano del 2001.\nRoy ha sollevato interrogativi riguardo alle indagini sull'attacco al Parlamento indiano del 2001 e al processo agli accusati. Ha chiesto la sospensione della pena di morte di Mohammad Afzal mentre veniva condotta un\u2019indagine parlamentare, e ha denunciato la copertura mediatica del processo. Il portavoce del Partito del Popolo Indiano (BJP) Prakash Javadekar ha criticato Roy per aver definito il terrorista Mohammad Afzal un \"prigioniero di guerra\", affermando che Arundhati \u00e8 \"prigioniera del suo stesso dogma\". Afzal \u00e8 stato impiccato nel 2013.\nL'Incidente Muthanga.\nNel 2003, il movimento \"Adivasi Gothra Maha Sabha\", sostenitore dei diritti terrieri degli Adivasi in Kerala, ha organizzato l'occupazione di una parte dei terreni di una ex piantagione di eucalipto nella riserva \"Wayanad Wildlife Sanctuary\", al confine tra Kerala e Karnataka. Dopo 48 giorni, forze di polizia sono state inviate nella zona per sgomberare gli occupanti: un membro della protesta e un poliziotto sono rimasti uccisi, e i capi del movimento sono stati arrestati. Arundhati Roy si \u00e8 recata nella zona, ha fatto visita ai leader in prigione e ha scritto una lettera aperta al capo-ministro del Kerala, A. K. Antony, affermando: \"Hai del sangue sulle tue mani\".\nCommenti agli attacchi a Mumbai del 2008.\nIn un editoriale per il \"The Guardian\" (13 dicembre 2008), Roy ha affermato che gli attacchi a Mumbai del novembre 2008 non possono essere visti come fenomeni isolati, ma vanno intesi nel contesto di pi\u00f9 ampie problematiche storiche e sociali della regione, come la povert\u00e0 diffusa, la partizione dell'India (\"Il calcio d'addio finale del Regno Unito nei nostri confronti\"), le atrocit\u00e0 commesse durante le violenze del 2002 in Gujarat, e il conflitto del Kashmir ancora in corso. Nonostante questa richiesta di contestualizzazione, Roy ha dichiarato chiaramente nell'articolo che \"nulla pu\u00f2 giustificare il terrorismo\", definendolo \"un'ideologia senza cuore\". Ha messo in guardia contro una guerra col Pakistan, sostenendo che \u00e8 difficile \"individuare la provenienza di un attacco terroristico e isolarlo all'interno dei confini di una singola nazione\", e che la guerra potrebbe \"far precipitare l'intera regione nel caos\".\nLe sue affermazioni sono state duramente criticate da Salman Rushdie e altri, che l'hanno condannata per aver collegato gli attacchi di Mumbai al Kashmir e alle ingiustizie economiche contro i musulmani in India; Rushdie ha inoltre criticato Roy per il suo attacco allo status iconico del Taj Mahal. La scrittrice indiana Tavleen Singh ha apostrofato i commenti di Roy come \"gli ultimi della sua serie di diatribe isteriche contro l'India e ogni cosa indiana\".\nCritica al governo dello Sri Lanka.\nNell'aprile del 2009, in un editoriale del \"Guardian,\" Roy ha invitato l'opinione pubblica internazionale a prestare la sua attenzione a quello che lei ha definito \"un possibile genocidio dei Tamil in Sri Lanka sponsorizzato dal governo\", citando testimonianze raccolte nei \"campi di concentramento\" in cui i Tamil venivano ammassati, quali parti di quella che descrive come una \"guerra sfrontata e apertamente razzista\". Ruvani Freeman, una scrittrice dello Sri Lanka ha obiettato le affermazioni di Roy definendole \"male informate e ipocrite\", e l'ha criticata per il suo \"whitewashing delle atrocit\u00e0 delle \"Tigri Tamil\" (LTTE)\". Roy ha cos\u00ec ribattuto a queste accuse: \"Non posso ammirare coloro che chiedono la giustizia solo per loro stessi e non per tutti. Tuttavia ritengo che le Tigri Tamil e il loro feticismo per la violenza si siano sviluppate nel crogiolo delle ingiustizie mostruose e razziste che il governo dello Sri Lanka e larga parte della societ\u00e0 Sinhala hanno inflitto ai Tamil per decenni\".\nOpinioni sui Naxaliti.\nRoy ha criticato le iniziative armate del governo indiano contro le insurrezioni di Naxaliti (gruppi maoisti) in India, chiamandole \"guerra contro i pi\u00f9 poveri della nazione\". A suo parere il governo avrebbe \"abdicato le sue responsabilit\u00e0 nei confronti della popolazione\", lanciando l'offensiva contro i Naxaliti per sostenere le corporazioni con le quali ha firmato il Memorandum d'Intesa. Nonostante le considerazioni di Roy abbiano ricevuto il supporto di diverse personalit\u00e0, la sua descrizione dei Maoisti come \"Gandhiani\" ha suscitato polemiche. In altre occasioni, Roy aveva descritto i Naxaliti come patrioti \"di un genere\" che \"combatte per implementare la Costituzione (mentre) il governo la vandalizza\".\nAccuse di sedizione.\nNel novembre 2010, Roy, Syed Ali Sha Geelani e altri cinque sono stati accusati di sedizione dalla polizia di Nuova Delhi. L'archiviazione del First Information Report aveva seguito la direttiva di una corte locale riguardo a una petizione compilata da Sushil Pandit, che sosteneva che Geelani e Roy avevano tenuto discorsi anti-India alla conferenza \"Azadi: the only way\" il 21 ottobre 2010. Nelle parole di Arundhati Roy, \"il Kashmir non \u00e8 mai stato parte integrante dell'India. \u00c8 un fatto storico. Anche il governo indiano l'ha accettato\".\nUna corte di Nuova Delhi ha ordinato alla polizia di rispondere alla richiesta dopo che il governo centrale si \u00e8 rifiutato di accusare Roy, affermando che le accuse erano inappropriate.\nCritica ad Anna Hazare.\nIl 21 agosto 2011, al culmine della campagna anti-corruzione promossa da Anna Hazare, Arundhati Roy critica l'attivista sociale indiano e il suo movimento in un editoriale pubblicato nel quotidiano \"The Hindu\", nel quale mette in discussione le credenziali secolari di Hazare, evidenziando i finanziamenti ottenuti dalla campagna, il suo tempismo sospetto, il suo silenzio in merito alla corruzione nel settore privato. Nell'articolo esprime il suo timore che l'autorit\u00e0 anticorruzione, il \"Lokpal,\" finisse col creare \"due oligarchie, invece di una soltanto\". Secondo Roy il movimento di Hazare demonizzando solo il governo si stava preparando a chiedere \"maggior privatizzazione, maggior accesso alle infrastrutture pubbliche e alle risorse naturali dell'India\". Ironizzando, aggiunge: \"potrebbe non volerci molto prima che la Corruzione Aziendale venga resa legale e rinominata Tariffa di Lobbismo\".\nNel suo articolo Roy ha attaccato anche i media, accusati di diffondere in modo smisurato la compagna di Hazare. In un'intervista al \"Kindle Magazine\", Roy evidenzia il ruolo della promozione e del target di riferimento dei media nel determinare quanto gli scioperi della fame \"funzionino come strumenti di mobilitazione politica\", e rileva la disparit\u00e0 nell'attenzione che il digiuno di Hazare ha ottenuto, rispetto alla protesta sostenuta da dieci anni da Irom Sharmila \"per richiedere l'abrogazione di una legge che consente agli ufficiali non commissionati di uccidere sulla base del sospetto - una legge che ha condotto a molta sofferenza\". Il paragone di Roy del progetto di legge Jan Lokpal con i maoisti, in cui afferma che entrambi cercano \"di rovesciare lo Stato Indiano\" si \u00e8 scontrato con il risentimento dei membri dell\"'India Against Coorruption (IAC)\". L'attivista sociale indiana Medha Patkar ha definito il commento di Roy \"altamente fuori luogo\", e ha sottolineato la natura \"pacifica, non-violenta\" del movimento\nConcludendo, Roy ha sostenuto che \"una campagna anti-corruzione \u00e8 una campagna che fa sempre successo. Include chiunque, dall'estrema sinistra all'estrema destra, e anche gli estremamente corrotti. Nessuno avrebbe mai intenzione di dire di essere a favore della corruzione dopotutto... Io non sono contro una forte proposta di legge anti-corruzione, ma la corruzione \u00e8 solo la manifestazione di un problema, non il problema stesso\".\nOpinioni su Narendra Modi.\nNel 2013 Roy ha descritto la candidatura alle presidenziali di Narendra Modi \"una tragedia\", aggiungendo che le grandi compagnie lo stavano sostenendo in quanto egli risultava il candidato \"pi\u00f9 militarista e aggressivo\".\nPremi.\nNel 2014 Arundhati Roy \u00e8 stata menzionata nella lista di Time 100 come una delle 100 personalit\u00e0 pi\u00f9 influenti del mondo."}
{"id": "389835", "revid": "842", "url": "https://it.wikipedia.org/wiki?curid=389835", "title": "Boeing B-29", "text": ""}
{"id": "389837", "revid": "842", "url": "https://it.wikipedia.org/wiki?curid=389837", "title": "B-29", "text": ""}
{"id": "389845", "revid": "322321", "url": "https://it.wikipedia.org/wiki?curid=389845", "title": "Notti sul ghiaccio", "text": "Notti sul ghiaccio \u00e8 stato un programma televisivo italiano in onda nel 2006, 2007 e 2015 su Rai 1 in prima serata, condotto da Milly Carlucci. Prodotto dalla Endemol Italia, il programma \u00e8 basato sul format inglese \"Dancing on Ice\" in onda su ITV.\nIl programma.\n\"Notti sul ghiaccio\" \u00e8 un talent show in cui un gruppo di concorrenti vip, in coppia con pattinatori professionisti, si sfidano in una gara di pattinaggio sul ghiaccio, giudicati da una giuria artistica e da una giuria tecnica. Spesso in Italia il format di \"Notti sul ghiaccio\" \u00e8 stato descritto come uno spin off del ben pi\u00f9 famoso format di \"Ballando con le stelle\" a causa della presenza di Milly Carlucci alla conduzione di entrambi i programmi e di molte somiglianze, ma i due programmi derivano da due diversi produttori (ITV per il primo, BBC per il secondo).\nLa prima edizione \u00e8 andata in onda dal 21 aprile al 3 giugno 2006 condotto da Milly Carlucci con la partecipazione di Stefano Masciarelli e della campionessa olimpica di pattinaggio di figura Carolina Kostner in veste di ospite speciale per tre puntate; la prima edizione \u00e8 stata vinta dalla coppia formata dal presentatore Massimiliano Ossini e dalla pattinatrice Silvia Fontana.\nVisti gli ottimi ascolti ottenuti dalla prima edizione, le reti RAI crearono una nuova edizione: la seconda edizione, sempre condotta da Milly Carlucci (ma questa volta senza venir affiancata da partner nella conduzione), \u00e8 andata in onda dal 17 febbraio al 14 aprile 2007 su Rai 1 ed \u00e8 stata vinta dalla coppia formata dall'attore Ludovico Fremont e dalla pattinatrice Silvia Fontana; in questa seconda edizione gli ascolti calarono notevolmente scendendo ad un livello (poco al di sopra del \"livello minimo\" del 22,60% di share e poco sopra alla \"soglia minima\" dei 4 milioni di telespettatori) inaccettabile secondo lo \"standard televisivo\" di quel tempo (inverno 2007).\nNel 2015, dopo 8 anni di pausa, dal 21 febbraio al 21 marzo il programma torna in onda con una terza edizione, sempre con la conduzione di Milly Carlucci e viene vinta da Giorgio Rocca. La dirigenza delle reti RAI ha deciso di alternare questo programma a \"Ballando con le stelle\", in onda poi nuovamente nel febbraio 2016.\nEdizioni.\nPrima edizione.\n\"Conduttore:\" Milly Carlucci - \"Co-conduttore:\" Stefano Masciarelli - \"Inizio trasmissione:\" 21 aprile 2006 - \"Fine trasmissione:\" 3 giugno 2006 - \"Coppie in gara:\" 12 - \"Coppia vincitrice:\" Massimiliano Ossini e Silvia Fontana.\nSeconda edizione.\n\"Conduttrice:\" Milly Carlucci - \"Inizio trasmissione:\" 17 febbraio 2007 - \"Fine trasmissione:\" 14 aprile 2007 - \"Coppie in gara:\" 12 - \"Coppia vincitrice:\" Ludovico Fremont e Silvia Fontana.\nTerza edizione.\n\"Conduttrice:\" Milly Carlucci - \"Inizio trasmissione:\" 21 febbraio 2015 - \"Fine trasmissione:\" 21 marzo 2015 - \"Coppie in gara:\" 11 - \"Coppia vincitrice:\" Giorgio Rocca e Eve Bentley "}
{"id": "389852", "revid": "4239", "url": "https://it.wikipedia.org/wiki?curid=389852", "title": "Mai dire Domenica", "text": ""}
{"id": "389856", "revid": "2056951", "url": "https://it.wikipedia.org/wiki?curid=389856", "title": "Inning", "text": "Un inning, nel gioco del baseball, del softball e in quello del cricket, \u00e8 ciascuna delle parti in cui \u00e8 divisa una partita, in cui le due squadre si alternano in attacco e in difesa.\nBaseball e softball.\nUna partita di baseball \u00e8 divisa in 9 \"inning\", ciascuno suddiviso in due met\u00e0: nella prima met\u00e0 (\"parte alta\") \u00e8 la squadra ospite che attacca, nella seconda (\"parte bassa\") quella di casa. Un \"inning\" si conclude quando vengono eliminati 3 attaccanti per entrambe le squadre.\nSe il punteggio \u00e8 in parit\u00e0 al termine dei 9 \"inning\", la partita va agli \"extra innings\", finch\u00e9 una delle due squadre non ottiene il punto della vittoria. Se ad ottenere il punto \u00e8 la squadra di casa, che gioca nella parte bassa dell'\"inning\", la partita ha immediatamente termine. In tali situazioni si parla di \"walkoff\", in quanto le squadre possono \"camminare\" fuori dal campo per andare a casa.\nIl maggior numero di \"inning\" giocati in una partita \u00e8 26, nell'incontro tra i Brooklyn Dodgers e i Boston Braves, disputato il 1\u00ba gennaio 1920 e terminato in parit\u00e0, 1 a 1, per sopraggiunta oscurit\u00e0.\nCricket.\nNel cricket il termine \"innings\" si riferisce al turno di battuta d'una squadra (o, per estensione, quello d'un giocatore individuale). Nell'ambito del cricket viene scritto sempre \"innings\", sia al singolare che al plurale.\nNelle partite di Test cricket (e pi\u00f9 in generale in quelle di First Class cricket) un'\"innings\" pu\u00f2 terminare in tre modi:\nNelle forme di cricket Limited Overs la partita termina anche quando si \u00e8 raggiunto il numero di overs massimi previsti."}
{"id": "389857", "revid": "691699", "url": "https://it.wikipedia.org/wiki?curid=389857", "title": "Jean-Christophe Grang\u00e9", "text": "Laureato in lettere alla Sorbona, \u00e8 vincitore del premio Grinzane Cinema 2007 per il miglior libro da cui \u00e8 stato tratto un film (\"I fiumi di porpora\").\nBiografia.\nInizia a lavorare presso una agenzia di stampa per poi diventare reporter lavorando per importanti testate come Paris Match, Sunday Times e National Geographic. Decide poi di diventare giornalista free-lance e crea la societ\u00e0 L &amp; G cercando in questo modo di finanziare i suoi viaggi in ogni angolo del mondo, che gli permettono di ottenere alcuni premi giornalistici come il Premio Reuter nel 1991 e il Prix World Press nel 1992.\nQuesti viaggi sono anche la sua fonte di ispirazione per le sue opere letterarie. Il suo primo romanzo Il volo delle cicogne (\"Le vol des cicognes\") viene pubblicato in Francia nel 1994 ma viene apprezzato pi\u00f9 dalla critica che dal pubblico. Nel 1998 esce il suo secondo romanzo, I fiumi di porpora (\"Les Rivi\u00e8res pourpres\"), questa volta per\u00f2 \u00e8 subito il successo anche del pubblico, accresciuto anche dalla trasposizione cinematografica realizzata da Mathieu Kassovitz nel 2000.\nAnche le opere successive conoscono un grande successo di pubblico: Il concilio di pietra (\"Le concile de pierre\") nel 2000 e L'impero dei lupi (\"L'Empire des loups\") nel 2003.\nNel 2004 esce La linea nera (\"Le ligne noire\"), prima parte di una trilogia basata sulla \"comprensione del male sotto tutte le sue forme\". La seconda parte Il giuramento (\"Le serment des limbes\") esce nel 2007.\nParallelamente alla sua attivit\u00e0 di romanziere, ha avviato una carriera come sceneggiatore cinematografico, ha infatti scritto la sceneggiatura del film \"Vidocq\" realizzato nel 2001 Pitof e interpretato da G\u00e9rard Depardieu e In\u00e9s Sastre, ha poi collaborato alla sceneggiatura dei film tratti dalle sue opere: oltre a I fiumi di porpora anche L'impero dei lupi con Jean Reno e Laura Morante uscito nel 2005 e L'eletto (tratto da \"Le concile de pierre\") con Monica Bellucci uscito nelle sale nel 2006.\nHa anche scritto una storia originale a fumetti: \"La Mal\u00e9diction de Zener\" disegnata da Philippe Adamov che potrebbe essere considerata il prologo del romanzo \"Le Concile de Pierre\".\nNel 2008 viene pubblicato Miserere (\"Miserere\") mentre nel 2009 esce L'istinto del sangue (\"La Foret Des Manes\") terza ed ultima parte della \"trilogia del male\". Il suo ultimo romanzo \u00e8 \"La D\u00e8rniere Chasse\", uscito in Francia ad aprile 2019. In Italia le sue opere sono pubblicate da Garzanti."}
{"id": "389885", "revid": "125969860", "url": "https://it.wikipedia.org/wiki?curid=389885", "title": "Parco naturale di Migliarino, San Rossore, Massaciuccoli", "text": "Il parco naturale di Migliarino, San Rossore, Massaciuccoli \u00e8 un'area naturale protetta istituita con LR Toscana n. 61 del 13 dicembre 1979.\nIl territorio del parco si estende sulla fascia costiera delle province di Pisa e Lucca comprendendo i comuni di Pisa, Viareggio, San Giuliano Terme, Vecchiano, Massarosa e tutela oltre 23.000 ettari complessivi. Comprende inoltre il Lago di Massaciuccoli, le foci dei fiumi Serchio, Arno e Fiume Morto, la ex tenuta presidenziale di San Rossore, le foreste di Tombolo, di Migliarino e della Macchia Lucchese, e gestisce l'area marina protetta Secche della Meloria.\nNel 2005 \u00e8 stato insignito del diploma europeo delle aree protette. Nel 2014, all'interno del parco, \u00e8 stata ospitata la terza Route Nazionale dell'AGESCI che ha ospitato oltre 30.000 scout. Sempre all'interno del parco si trova la Base Addestramento Incursori (BAI) dell'Esercito Italiano.\nDescrizione geografica.\nIl parco \u00e8 suddiviso in alcune aree principali. La Macchia Lucchese \u00e8 la fascia boscosa a nord, racchiusa tra Viareggio, Torre del Lago Puccini e la costa. L'area del Massaciuccoli comprende il lago e l'area palustre che lo circonda. La Fattoria di Vecchiano e la Fattoria di Massaciuccoli sono invece le vaste aree di bonifica sottratte al lago, rispettivamente nel Comune di Vecchiano e nel Comune di Massarosa. Le due aree si differenziano dalle pompe idrovore che le gestiscono.\nContinuando lungo la costa vi sono le importanti tenute di Migliarino, di San Rossore, di Tombolo e di Coltano, in parte adibite ad agricoltura e in parte a bosco.\nCompletano le aree di gestione del parco le secche della Meloria, un importante sistema di secche, con due scogli affioranti, dotati di fondali dall'importante valore naturalistico.\nFlora.\nPresenta varie tipologie di ambienti naturali. \u00c8 prevalente l'area boschiva, infatti un terzo della superficie del Parco \u00e8 ricoperta da boschi e presenta alberi di pioppo, ontano, frassino, leccio e pino (pino domestico e pino marittimo). Inoltre sono presenti anche dune ed aree palustri. In questi ambienti \u00e8 presente una flora rara (drosere, periploche, osmunda, ibisco rosa).\nFauna.\nLa fauna annovera una ricca variet\u00e0 di uccelli (oasi LIPU del parco), tra i quali: il germano reale, gli ardeidi (l'airone cenerino, l'airone bianco maggiore e la garzetta), i trampolieri, i gabbiani, le anatre e i cormorani. Sono presenti anche la poiana, il cavaliere d'Italia, il gruccione e le gallinelle. Nel bosco \u00e8 facile incontrare la specie del picchio verde e rosso.\n\u00c8 zona di nidificazione del fratino.\nNotevole la presenza di anfibi e rettili, tra cui la vipera.\nSono presenti un po' tutti i pesci d'acqua dolce tipici delle pianure italiane (carpa, luccio, tinca...), oltrech\u00e9 i pesci che risalgono i fiumi dal mare come l'anguilla e il cefalo. Questi ultimi entrano anche nel Lago di Massaciuccoli. \u00c8 importante citare la presenza del gambero rosso della Louisiana, detto anche gambero killer, diffusosi dal lago alla palude e successivamente a tutti gli ambienti umidi, non soltanto quelli limitrofi al parco.\nNel Parco vivono anche diversi mammiferi di media e piccola taglia, tra i quali il daino, il cinghiale, il coniglio selvatico e la volpe rossa. Da alcuni anni \u00e8 accertata la presenza del lupo.\nAccessi.\nL'ex Tenuta Presidenziale di San Rossore \u00e8 aperta al pubblico tutti i giorni nell'area tra Cascine Vecchie e La Sterpaia. La restante porzione, tranne che nella parte costiera, \u00e8 accessibile gratuitamente la domenica ed i giorni festivi, mentre dal marted\u00ec al venerd\u00ec \u00e8 possibile accedere tramite ingresso a pagamento o abbonamento annuale. Per le visite guidate ogni giorno \u00e8 possibile contattare il Centro Visite ed accedere con guida. L'accesso nelle aree interne \u00e8 permesso a piedi, a cavallo ed in bici. Le visite guidate si svolgono, inoltre, su trenini, cavalli e carrozze.\nLa Macchia Lucchese, il lago di Massaciuccoli, la Tenuta di Coltano e parte delle tenute di Migliarino e di Tombolo sono visitabili liberamente. Il lago di Massaciuccoli pu\u00f2 essere visitato anche in battello."}
{"id": "389890", "revid": "1568601", "url": "https://it.wikipedia.org/wiki?curid=389890", "title": "Zugspitze", "text": "Lo Zugspitze () \u00e8 la montagna pi\u00f9 elevata della Germania, situata al confine fra Germania e Austria, a circa 10\u00a0km a sud-ovest della localit\u00e0 sciistica bavarese di Garmisch-Partenkirchen e circa 35\u00a0km a nord-ovest di Innsbruck, all'interno dei Monti del Wetterstein nelle Alpi Calcaree Nordtirolesi.\nIl nome deriva dalle frequenti valanghe, in tedesco al plurale \"Lawinenz\u00fcge\", che hanno luogo sulla parete nord. Nel massiccio si trovano due dei pochi ghiacciai della Germania: lo \"Schneeferner\" e lo \"H\u00f6llentalferner\". \u00c8 anche un ghiacciaio utilizzato per lo sci invernale ed estivo, anche se questi si sta ritirando sempre pi\u00f9, ed \u00e8 raggiunto da vertiginose e ardite funivie sia dal versante tedesco sia da quello austriaco, una di queste prodotta dalla H\u00f6lzl."}
{"id": "389891", "revid": "936187", "url": "https://it.wikipedia.org/wiki?curid=389891", "title": "Ettore Janni", "text": "Biografia.\nProveniente da una famiglia di origini modeste (il padre era tappezziere e la madre cucitrice, entrambi di Atessa), Ettore Janni port\u00f2 avanti gli studi giovanili non senza difficolt\u00e0. Da Vasto si trasfer\u00ec a Chieti, dove ebbe modo di mantenersi lavorando e scrivendo sulla stampa locale (\"La Cecale\" e \"Domani\"); qui consegu\u00ec la maturit\u00e0 classica. Nel biennio 1899-1900 diresse \"Il Novello\", giornale dell'editore chietino Marchionne.\nDopo gli studi universitari, svolti a Firenze, inizi\u00f2 l'attivit\u00e0 giornalistica a Napoli. Successivamente si trasfer\u00ec a Milano: entr\u00f2 nel quotidiano \u00abLa Lombardia\u00bb come redattore. Una rapida carriera lo port\u00f2 alla direzione del giornale.\nNel 1903 fu assunto al \u00abCorriere della Sera\u00bb con l'incarico principale di curare la rubrica di recensioni letterarie. La notevole competenza, unita ad una penna brillante, ne fecero una delle firme pi\u00f9 apprezzate del quotidiano milanese.\nAlle elezioni politiche del 1919 venne inserito in una lista di combattenti e fu eletto deputato al Parlamento per la circoscrizione di Chieti. Al tempo della candidatura politica entr\u00f2 in stretta amicizia con il conterraneo Gabriele d'Annunzio, insieme al quale lavor\u00f2 a diverse iniziative letterarie.\nNel novembre 1925, in segno di solidariet\u00e0 con il direttore del \u00abCorriere\u00bb, l'amico Luigi Albertini costretto dal regime fascista a lasciare il giornale, si dimise condividendone la sorte. Negli anni successivi condusse vita ritirata, conducendo l'attivit\u00e0 di biografo e di critico letterario, costretto spesso a scrivere in forma anonima. \u201cIndex\u201d fu il pi\u00f9 usato dei suoi pseudonimi.\nCaduto il fascismo, fu chiamato alla direzione del \u00abCorriere della Sera\u00bb, che assunse a partire dal 1\u00ba agosto 1943; era in carica alla data dell'8 settembre, quando fu dichiarato l'Armistizio di Cassibile. Il giorno successivo abbandon\u00f2 l'incarico e fu costretto a riparare in Svizzera per sfuggire alla caccia dei nazisti che avevano messo una taglia sulla sua testa.\nDopo la guerra il Partito Liberale milanese lo nomin\u00f2 direttore del suo organo ufficiale, \u00abLa Libert\u00e0\u00bb. \nDegli anni cinquanta \u00e8 la pubblicazione della sua pi\u00f9 importante fatica letteraria, i quattro volumi de \"I poeti minori dell'Ottocento\", editi tra il 1955 e il 1958.\nDopo la morte fu solennemente commemorato in Parlamento nella seduta del 25 febbraio 1956 da Cesare Degli Occhi, deputato monarchico che aveva partecipato attivamente alla Resistenza.\nLa biblioteca privata di Ettore Janni comprendente oltre 30.000 libri, l'epistolario, i manoscritti, una raccolta di fotografie di interesse abruzzese, fu donata dai figli alla Biblioteca provinciale \"A.C. De Meis\" di Chieti.\nOpere.\nLa lista delle opere di Ettore Janni conta oltre cento titoli e edizioni, oltre agli innumerevoli articoli pubblicati in riviste, periodici e quotidiani."}
{"id": "389894", "revid": "729019", "url": "https://it.wikipedia.org/wiki?curid=389894", "title": "Browning M2", "text": "La Browning M2 \u00e8 una mitragliatrice pesante sviluppata poco dopo la fine della prima guerra mondiale da John Browning.\nL'attuale denominazione \u00e8 Browning Machine Gun, Cal. .50, M2, HB, Flexible.\nViene prodotta negli USA dalla General Dynamics e dalla U.S. Ordnance. La M2 \u00e8 l'arma leggera rimasta in servizio per pi\u00f9 tempo nello US Army, esclusa la Colt M1911.\nStoria.\nDurante la prima guerra mondiale gli Stati Uniti non avevano molte mitragliatrici e la maggior parte di esse erano ormai obsolete.\nSia i francesi che gli inglesi disponevano di mitragliatrici di calibro maggiore rispetto al .30-06 Springfield in uso presso lo US Army. L'introduzione da parte dei tedeschi di veicoli e di aerei maggiormente corazzati, come lo Junkers J.I port\u00f2 al manifestarsi di un nuovo problema: le mitragliatrici erano divenute troppo poco potenti per arrecare qualche danno al nemico. Gli alti comandanti dell'esercito si accorsero ben presto di questo problema. Il problema divenne ancor pi\u00f9 evidente dopo che fu abbattuto l'aereo su cui volava Quentin Roosevelt, figlio del presidente Theodore Roosevelt.\nDi conseguenza l'American Expeditionary Forces, comandata dal generale John J. Pershing, richiese all'Army Ordnance Department di sviluppare una mitragliatrice di calibro 0,50 pollici (12,7\u00a0mm) con una velocit\u00e0 iniziale di almeno 2.700 piedi al secondo (820\u00a0m/s). Il colonnello John Henry Parker, a capo di una scuola per mitraglieri in Francia, osserv\u00f2 l'efficacia di un proiettile perforante e incendiario francese calibro 11 mm che, per\u00f2, era troppo lento per le specifiche di Pershing.\nIntorno al luglio 1917 John Browning inizi\u00f2 a ridisegnare la sua mitragliatrice Browning M1919 da 0.30 pollici per il calibro 0.50 pollici. L'incarico di realizzare la cartuccia per la mitragliatrice fu affidato alla Winchester Repeating Arms Company che prese a modello la cartuccia da. 30-06 realizzandone un ingrandimento in scala.\nLa prima mitragliatrice da 0.50 fu testata per la prima volta il 15 ottobre 1918. La velocit\u00e0 iniziale del proiettile era solo di 2.300 piedi al secondo (700\u00a0m/s), cos\u00ec fu bocciata. Poco dopo la Winchester si accorse di un proiettile perforante tedesco da 13,2 mm TuF che aveva pi\u00f9 o meno le caratteristiche richieste nella specifiche e cos\u00ec ne produssero una copia. Alla prova del proiettile gli ingegneri si accorsero che la velocit\u00e0 iniziale del proiettile era 2.750 piedi al secondo, pi\u00f9 veloce della specifica.\nGli sforzi di John M. Browning e Fred T. Moore condussero alla realizzazione della Browning M1921 calibro .50, raffreddata ad acqua, seguita da una versione aeronautica. Questi modelli vennero utilizzati in via sperimentale dal 1921 al 1937. John Browning mor\u00ec nel 1926. Tra il 1927 e il 1932 S.H. Green risolse i problemi di progettazione della M1921. Il risultato fu un'arma incredibilmente versatile che poteva essere convertita in sette modalit\u00e0 diverse e dal design unico.\nCaratteristiche.\nIl design \u00e8 molto simile a quello della precedente Browning M1919 che utilizzava la cartuccia .30-06. Invece la M2 utilizza la molto pi\u00f9 grande e potente cartuccia 12,7 \u00d7 99 mm NATO. La M2 \u00e8 stata largamente utilizzata per gli armamenti dei veicoli terrestri (come il Growler Internally Transportable Vehicle dei Marines) e per gli aerei in forza all'esercito degli Stati Uniti (dove era denominata ANM2), soprattutto durante la seconda guerra mondiale.\n\u00c8 ritenuta molto efficace contro la fanteria, veicoli con blindatura leggera e barche, fortificazioni leggere e aerei a bassa quota.\nEvoluzione tecnica.\nProgettata inizialmente come arma per aeroplani fu dapprima selezionata per la fanteria e adottata come \"Model 1921\" dall'esercito statunitense ed utilizzata come arma antiaerea e anticarro. Nel 1932 al progetto originario furono apportate piccole modifiche, come la canna bucata per migliorarne il raffreddamento, che portarono alla ridefinizione dell'arma come \"M2\" e in seguito \"M2HB\" (\"Heavy Barrel\", canna pesante) con un ingegnoso meccanismo per il rapido cambio di canna nel caso di surriscaldamento chiamato \"QCB (Quick Change Barrel)\". Della M2 \u00e8 stata sviluppata anche una versione leggera di 27 kg. Attualmente la FN ha sviluppato una versione migliorata denominata M3P. I giapponesi utilizzarono durante la seconda guerra mondiale la Ho-103 Type 1, una copia della M2 camerata per la cartuccia giapponese da 12,7mm."}
{"id": "389913", "revid": "300067", "url": "https://it.wikipedia.org/wiki?curid=389913", "title": "Svetislav Pe\u0161i\u0107", "text": "Carriera.\nGiocatore.\nCome giocatore nelle file del Bosna Sarajevo vinse nel 1978 il campionato jugoslavo e la Coppa di Jugoslavia, e l'anno successivo la Coppa dei Campioni. Nella stessa squadra inizi\u00f2 la sua carriera da allenatore nel 1982.\nAllenatore.\nNel 1993, alla guida della Nazionale tedesca, vinse il primo titolo europeo per la Germania.\nDal 1993 al 2000 allen\u00f2 l'ALBA Berlino. Numerosi furono i successi in quel periodo: la Coppa Kora\u0107 nel 1995 battendo in finale la Stefanel Milano, quattro titoli tedeschi (1997, 1998, 1999 e 2000) pi\u00f9 la Coppa di Germania vinta nel 1997 e nel 1999.\nDopo Berlino, Pe\u0161i\u0107 allen\u00f2 un anno a Colonia, prima di approdare al FC Barcellona dove si trov\u00f2 ad allenare (nel corso degli anni) giocatori del calibro di Dejan Bodiroga, Vlado Ilievski e Gregor Fu\u010dka. Con la squadra catalana vinse Eurolega, campionato spagnolo e Coppa del Re nel 2003, un altro titolo nel 2004 prima di dimettersi per aver litigato con il club.\nQuando alla Virtus Roma venne esonerato Piero Bucchi, Pe\u0161i\u0107 ader\u00ec al progetto ambizioso del presidente Claudio Toti raddrizzando una stagione fino a quel punto negativa, e fermandosi poi in semifinale contro la Fortitudo Bologna. Nel 2005, dopo aver fatto cedere Tyus Edney, Pe\u0161i\u0107 fece acquistare tutti i suoi pupilli, da Dejan Bodiroga a Vlado Ilievski, oltre al figlio Marko Pe\u0161i\u0107, neo vicecampione d'Europa con la nazionale tedesca.\nIl poderoso carattere dell'allenatore slavo lo porta a litigare persino con i tifosi, oltre che con alcuni cestisti; dopo un lungo diverbio con la societ\u00e0, alla quale era legato da un ulteriore anno di contratto, ma intenzionato a lasciare la squadra della capitale per tornare a lavorare in Spagna, a Girona, ha lasciato la squadra capitolina e la vicenda \u00e8 finita poi per vie legali. Con la formazione spagnola ha vinto la FIBA EuroCup, per poi passare per la stagione 2007-08 sulla panchina della Dinamo Mosca e quella successiva su quella della Stella Rossa Belgrado."}
{"id": "389916", "revid": "1568601", "url": "https://it.wikipedia.org/wiki?curid=389916", "title": "Hochwanner", "text": "Hochwanner \u00e8 la seconda montagna pi\u00f9 elevata (2.744\u00a0m s.l.m.) della Germania.\nA causa della sua posizione incastrata fra altre montagne l'Hochwanner \u00e8 difficilmente accessibile e poco visibile, spesso come seconda montagna del paese viene indicato il pi\u00f9 \"visibile\" Watzmann."}
{"id": "389918", "revid": "117120838", "url": "https://it.wikipedia.org/wiki?curid=389918", "title": "Compagnia dei Caravana", "text": "La Compagnia dei Caravana \u00e8 stata un'antica corporazione di lavoratori del porto di Genova. \u00c8 stata sostituita, dall'immediato secondo dopoguerra, dalla Compagnia unica del porto di Genova.\nRaggruppava gli scaricatori dello scalo ligure addetti al trasporto delle merci da bordo delle navi sulle banchine o viceversa.\nIl particolare mestiere di scarico e/o carico dei pi\u00f9 svariati tipi di mercanzia - sebbene i sistemi di manipolazione dei colli siano notevolmente cambiati con l'avvento di moderne gru in grado di manovrare giganteschi container - viene ancora praticato da coloro che, a Genova, venivano comunemente indicati fino a pochi decenni fa con il termine di camallo, sinonimo di lavoratore del porto.\nGli statuti della Compagnia dei Caravana - che, almeno inizialmente, comprendeva solo una parte dei lavoratori impegnati nei diversi pontili, ovvero quelli di Banchi, Pedaggio e Calcina - vennero firmati l'11 giugno 1340. Con essi il Comune concedeva ai soci della corporazione il diritto esclusivo allo scarico e al carico delle merci transitanti per la Dogana di Genova.\nAlla Compagnia, in base a uno statuto entrato in vigore quasi centocinquant'anni dopo, nel 1487, e abolito solo a met\u00e0 Ottocento, potevano appartenere solo soci provenienti dalle vallate situate intorno a Bergamo.\nL'appartenenza al sodalizio avveniva per successione, a condizione che i figli nascessero nelle zone di origine dei padri e l'usanza di garantire ai figli il diritto di subentrare ai padri \u00e8 in vigore nell'ambito della moderna Compagnia Unica dei Lavoratori delle Merci Varie del Porto.\nNella sostanza, lo scopo di questa regola era quello di assicurare che i cosiddetti \"portuali\" - tutti giovani di aspetto robusto e disposti ad un lavoro estremamente duro - fossero estranei, in quanto \"foresti\", ad ogni tipo di lotta di parte tesa al predominio su quella che era un'attivit\u00e0 centrale per la vita economica cittadina.\nBibliografia.\nEmilio Lepetit, \"La Compagnia dei Caravana\", Genova 1893."}
{"id": "389920", "revid": "7", "url": "https://it.wikipedia.org/wiki?curid=389920", "title": "Caravana", "text": ""}
{"id": "389922", "revid": "2175", "url": "https://it.wikipedia.org/wiki?curid=389922", "title": "Ghisa grigia (lamellare)", "text": ""}
{"id": "389925", "revid": "36019", "url": "https://it.wikipedia.org/wiki?curid=389925", "title": "Altimetro aeronautico", "text": ""}
{"id": "389930", "revid": "287204", "url": "https://it.wikipedia.org/wiki?curid=389930", "title": "Sergio VII di Napoli", "text": "Biografia.\nOrigini e famiglia.\nSergio nacque dal duca di Napoli Giovanni VI e da Anna o Eva di Gaeta; succedette al padre nel 1132, governando in un'epoca di costanti disturbi politici nell'Italia meridionale.\nNel 1130 Sergio, forse per attirare a s\u00e9 i \"boni homines\", promulg\u00f2 un editto che pu\u00f2 essere assimilato ad un proto-statuto costituzionale.\nAssedio di Ruggero II di Sicilia e fine del ducato.\nSe la storia del ducato, sin dalla sua nascita, fu marcata da una interminabile serie di battaglie difensive, esse crebbero al suo apice (proprio durante il regno di Sergio VII): difatti il suo regno vide tre assedi alla citt\u00e0 di Napoli, l'ultimo dei quali dal 1135 al 1137, ad opera del re normanno Ruggero II di Sicilia.\nIl ducato di fatto fin\u00ec con la resa di Napoli e, di conseguenza, Sergio assunse la condizione di vassallo del Re normanno.\n\u00c8 in questa situazione di vassallaggio che Sergio VII dovette comandare le truppe napoletane insieme a quelle di Ruggero in Rignano Garganico, partecipando alla battaglia che vide l'importante sconfitta di Ruggero contro Rainulfo di Alife, che aveva assunto il titolo di duca della Puglia, titolo rivendicato da Ruggero come suo.\nNella grande sconfitta del 29 ottobre 1137 Sergio VII muore difendendo il suo antico nemico Ruggero II. Paradossalmente, questa sconfitta apr\u00ec per Ruggero l'opportunit\u00e0 di assicurarsi la signoria di Napoli senza vassalli di sorta, perch\u00e9 nei due anni successivi i \"nobiles\" napoletani non giunsero ad un accordo sulla successione di Sergio VII, morto senza eredi.\nIl Ducato di Napoli venne quindi assorbito dalla corona siciliana nel 1139, come era gi\u00e0 accaduto con tutti gli altri ducati di origine bizantina nel meridione d'Italia."}
{"id": "389970", "revid": "16066", "url": "https://it.wikipedia.org/wiki?curid=389970", "title": "Filtro di Butterworth", "text": ""}
{"id": "389977", "revid": "2065965", "url": "https://it.wikipedia.org/wiki?curid=389977", "title": "Ralph Vaughan Williams", "text": "\u00c8 conosciuto inoltre per aver pubblicato l'English Hymnal, una raccolta di arrangiamenti in chiave innodica di molte canzoni popolari britanniche.\nIl suo lavoro di catalogazione della musica popolare del suo paese ha influenzato anche buona parte della sua produzione artistica.\nVita.\nPrimi anni.\nRalph Vaughan Williams nacque a Down Ampney (Gloucestershire) il 12 ottobre 1872. Suo padre, il reverendo Arthur Vaughan Williams (il doppio cognome \"Vaughan Williams\", di origine gallese, \u00e8 scritto senza trattino), era vicario della citt\u00e0. In seguito alla morte di quest'ultimo, avvenuta nel 1875, il piccolo Ralph venne accudito da sua madre, Margaret Susan Wedgwood (1843\u20131937), bisnipote del vasaio Josiah Wedgwood. Si trasferirono a \"Leith Hill Place\", una casa di propriet\u00e0 dei Wedgwood sulle Surrey Hills. Il compositore era anche imparentato con i Darwin (Charles Darwin era suo prozio). Nonostante fosse nato in una famiglia borghese, Vaughan Williams non diede mai la sua ricchezza per scontata, e lavor\u00f2 tutta la vita per le idee democratiche e egualitarie nelle quali credeva.\nIn periodo scolastico studi\u00f2 pianoforte, ma non ebbe molto successo con questo strumento. Il compositore afferm\u00f2 che il violino fu la sua salvezza musicale.\nDopo aver frequentato la Charterhouse School, inizi\u00f2 a studiare presso il Royal College of Music (RCM) sotto Charles Villiers Stanford. Si spost\u00f2, per assistere alle lezioni di storia e musica, al Trinity College dell'Universit\u00e0 di Cambridge, dove tra i suoi amici e coetanei si annoverano i filosofi G. E. Moore e Bertrand Russell.\nRitorn\u00f2 in seguito al Royal College of Music e studi\u00f2 composizione con Hubert Parry. Tra i due si stabil\u00ec un legame di amicizia. Tra i compagni di classe di Vaughan Williams vi era anche Leopold Stokowski (nel 1896 i due studiarono insieme organo con Sir Walter Parratt). Stokowski, in seguito, diresse sei delle sinfonie di Vaughan Williams per il pubblico americano e incise per la prima volta la Sesta sinfonia (nel 1949 con la New York Philharmonic. Diresse, inoltre, la prima della Nona sinfonia alla Carnegie Hall nel 1958.\nAl Royal College of Music strinse un'altra amicizia, che sarebbe stata cruciale per il suo sviluppo in qualit\u00e0 di compositore: quella con Gustav Holst, compagno di scuola conosciuto nel 1895. Da quel momento in poi essi spesero molto tempo a leggere e ad apportare critiche costruttive alle rispettive composizioni in corso d'opera.\nVaughan Williams componeva lentamente e la prima pubblicazione di un suo brano (la canzone \"Linden Lea\") avvenne quando il compositore aveva trent'anni di et\u00e0. All'attivit\u00e0 compositiva affianc\u00f2 quella di direttore d'orchestra, docente ed editore di musica di altri autori (si ricorda il lavoro svolto sulla musica di Henry Purcell e la stesura dell'English Hymnal). Aveva gi\u00e0 preso lezioni da Max Bruch a Berlino (nel 1897) e negli anni 1907-1908 studi\u00f2 a Parigi con Maurice Ravel, compiendo grandi passi avanti nel suo stile orchestrale.\nNel 1904, Vaughan Williams scopr\u00ec le carole e le canzoni popolari inglesi, che si stavano rapidamente estinguendo a causa dell'aumento dell'alfabetizzazione (e dell'arrivo della musica stampata) nelle aree rurali. Viaggi\u00f2 attraverso il paese e trascrisse personalmente molte melodie. In seguito incorpor\u00f2 alcune di esse nella sua musica, dopo essere rimasto affascinato dalla loro bellezza e dal ruolo che ricoprivano nella vita della gente comune. Il suo lavoro contribu\u00ec parecchio all'aumento dell'interesse nei confronti del repertorio folkloristico inglese. In et\u00e0 avanzata divenne presidente della English Folk Dance and Song Society (EFDSS), la quale, in segno di riconoscenza nei confronti del suo operato in questo campo, gli intitol\u00f2 la \"Vaughan Williams Memorial Library\". In questo periodo strinse i suoi legami con importanti scrittori interessati alla musica popolare (si ricorda il reverendo George B. Chambers).\nNel 1905, Vaughan Williams diresse il primo concerto al Leith Hill Music Festival a Dorking. Partecip\u00f2 al festival in qualit\u00e0 di direttore d'orchestra fino al 1953, quando cedette la bacchetta al suo successore William Cole.\nNel 1909 compose la musica di scena per \"Le vespe\" di Aristofane, commedia interpretata all'universit\u00e0 di Cambridge nell'ambito del Cambridge Greek Play. L'anno seguente riscosse il suo primo grande successo dirigendo la prima della \"Fantasia su un tema di Thomas Tallis\" (al Three Choirs Festival nella Cattedrale di Gloucester) e la sua sinfonia corale \"A Sea Symphony\" (la No. 1). La sua fama crebbe ulteriormente con \"A London Symphony\" (Sinfonia No. 2) nel 1914, diretta da Geoffrey Toye.\nUltime opere.\nPrima della sua morte (1958), complet\u00f2 altre tre sinfonie. La settima, chiamata \"Sinfonia Antartica\", (basata sulla sua colonna sonora del film \"Scott of the Antarctic\" del 1948), manifesta il suo continuo interesse per la sperimentazione sonora e strumentale. L'ottava sinfonia, la cui prima avvenne nel 1956, \u00e8 seguita dalla nona sinfonia in mi minore (1956-1957), lavoro di maggiori dimensioni. Quest'ultima composizione ebbe all'inizio (debutt\u00f2 nel maggio del 1958, solo tre mesi prima che il compositore morisse) un'accoglienza timida. Ma il suo clima tenebroso ed enigmatico venne in seguito considerato come una soddisfacente conclusione del suo ciclo sinfonico.\nTermin\u00f2 anche una serie di lavori corali e strumentali, tra cui il Tuba Concerto, \"An Oxford Elegy\" su testi di Matthew Arnold e la cantata natalizia \"Hodie\". Arrangi\u00f2 anche il The Old One Hundredth Psalm Tune per l'Incoronazione della Regina Elisabetta II.\nAlla sua morte lasci\u00f2 incompiuti un concerto per violoncello, l'opera \"Thomas the Rhymer\"e la musica per un dramma natalizio (\"The First Nowell\"), che venne completata dal suo collaboratore Roy Douglas (nato nel 1907).\nNonostante il suo sostanziale e innegabile coinvolgimento nella musica da chiesa, e nonostante i messaggi religiosi contenuti in alcuni suoi lavori, venne descritto dalla sua seconda moglie come \"un ateo\u2026 [che] pass\u00f2 a manifestare, in seguito, uno spensierato agnosticismo. \"\nDegno di nota fu il suo cambiamento, nell'opera \"The Pilgrim's Progress\", del nome dell'eroe (dal \"Christian\" di John Bunyan a \"Pilgrim\"). Inoltre, music\u00f2 l'inno di Bunyan \"Who would true valour see\" usando come melodia \"Monk's Gate\", canzone popolare della regione del Sussex.\nPer molti cristiani inglesi praticanti, la pi\u00f9 familiare tra le sue composizioni potrebbe essere \"Sine nomine\", \u201c hymn tune\u201d scritto per essere adattato al testo di \"For All the Saints\" (scritto dal vescovo William Walsham How).\nIl brano, composto per musicare il \"Discendi, Amor santo\" di Bianco da Siena (1350 circa-1399) \u00e8 intitolato \"Down Ampney\", in onore del suo luogo di nascita.\nEbbe anche l'incarico di tutor al Birkbeck College.\nNegli anni cinquanta, il compositore supervision\u00f2 le registrazioni di tutte le sue sinfonie (tranne la nona) dirette da Sir Adrian Boult con la London Philharmonic Orchestra ( Decca). Alla fine delle sessioni di registrazione della sesta, Vaughan Williams tenne un breve discorso, ringraziando Boult e gli orchestrali \"con tutto il cuore\" per la loro performance. Questo discorso venne incluso dalla Decca nell'LP.\nStava per occuparsi della prima incisione della nona sinfonia (per la Everest Records), sempre con Boult; ma la sua morte (avvenuta il 26 agosto 1958, la notte prima che iniziassero le sessioni) impose al direttore di annunciare ai musicisti che la loro esecuzione sarebbe stata un tributo postumo alla figura del compositore.\nTutte queste registrazioni, inclusi gli interventi del compositore e di Boult sono state ripubblicate dalla Decca su CD.\nVaughan Williams \u00e8 una figura prominente nella musica britannica, a causa dell'amiciza che strinse con molti compositori e direttori d'orchestra pi\u00f9 giovani, ma anche per merito della sua lunga carriera come insegnante e docente universitario.\nI suoi scritti sulla musica rimangono tutt'oggi dei documenti stimolanti, in particolare il suo reiterato appello perch\u00e9 ogni persona sappia comporre la \"propria\" musica, indipendentemente dal livello qualitativo e dalla complessit\u00e0.\nVaughan Williams \u00e8 sepolto nell'Abbazia di Westminster.\nMatrimoni.\nSi spos\u00f2 due volte. Sua prima moglie fu Adeline Fisher (figlia dello storico Herbert William Fisher), sposata nel 1896. Adeline era cugina di Ruth Fisher de Ropp, che era madre di Robert S de Ropp. Il padre di Robert, un nobile europeo che aveva perso le proprie ricchezze, non era in grado di finanziare gli studi universitari del figlio. Pertanto Ralph e Adeline Vaughan Williams dovettero farsi carico della spesa: Robert studi\u00f2 biologia al Royal College of Science, dove ottenne il PhD. Ebbe in seguito successo come ricercatore e scrisse anche dei libri sul potenziale umano, tuttora conosciuti e apprezzati. Adeline Fisher Vaughan Williams mor\u00ec nel 1951, dopo molti anni di sofferenze legate ad un'artrite paralizzante.\nVaughan Williams ebbe una relazione con Ursula Wood (poetessa gi\u00e0 sposata), a partire dal 1938. Dopo la morte del primo marito (avvenuta nel 1942), Ursula divenne assistente personale e consigliera letteraria di Ralph. Si trasfer\u00ec nella casa del compositore (nel Surrey). Il rapporto con Adeline, che sembr\u00f2 accettare la relazione tra i due non fu burrascoso. Da quando si ammal\u00f2 fino alla morte (nel 1951), la Wood si prese addirittura cura di lei. La Wood scrisse il libretto per il lavoro corale \"The Sons of Light\", e contribu\u00ec alla stesura di quelli de \"The Pilgrim's Progress\" e \"Hodie\". Ursula e Ralph Vaughan Williams si sposarono nel 1953 e si trasferirono a Londra. Rimasero nel loro appartamento a Hanover Terrace n\u00ba10 fino alla morte di Ralph (1958). Nel 1964 la Wood pubblic\u00f2 \"RVW: A Biography of Ralph Vaughan Williams\". Ricopr\u00ec la carica di presidentessa onoraria della Ralph Vaughan Williams Society fino al 2007, quando mor\u00ec.\nStile.\nLa musica di Vaughan Williams \u00e8 stata spesso descritta come \"tipicamente inglese\", come quella di Gustav Holst, Frederick Delius, George Butterworth e William Walton. Nel libro \"Albion: The Origins of the English Imagination\", Peter Ackroyd scrive:\n\"Se questa musica dal forte spirito inglese potesse essere riassunta a parole, esse sarebbero probabilmente: all'apparenza familiare e banale, ma in realt\u00e0 profonda e mistica, cos\u00ec come lirica, melodica, malinconica, nostalgica eppure senza tempo. \"Ackroyd afferma che il critico musicale John Alexander Fuller Maitland, distintosi per aver contribuito alla seconda edizione del \"Grove Dictionary of Music and Musicians\" negli anni precedenti al 1911, abbia osservato che, nello stile di Vaughan Williams:\"non si \u00e8 mai del tutto sicuri che si stia ascoltando un qualcosa di molto vecchio oppure un qualcosa di molto moderno. \" \nIl suo stile esprime un grande apprezzamento e interesse nei confronti delle melodie popolari. Con le variazioni su questi \"tunes\" Vaughan Williams conduce l'ascoltatore dalla dimensione terrena (a cui il compositore tendeva a mantenersi legato nella sua vita quotidiana) a quella eterea e ultraterrena. Allo stesso tempo la sua musica evidenzia, in maniera molto velata e sottile, il sentimento patriottico nei confronti dell natia Inghilterra, generato dal gusto per paesaggi arcaici e per l'intensa risposta emotiva che essi evocano nell'animo degli osservatori. I suoi primi lavori mostrano talvolta l'influenza di Ravel, suo maestro per tre mesi a Parigi (nel 1908). Ravel descrisse Vaughan Williams come l'unico dei suoi alunni che non compose musica uguale a quella del maestro.\nLavori.\nEcco di seguito un catalogo delle opere:\nArrangiamenti di inni cristiani.\nVaughan Williams fu il curatore musicale dell'English Hymnal (1906), e il coeditore (assieme a Martin Shaw) delle Songs of Praise (1925) e dell'Oxford Book of Carols (1928). Queste ultime due raccolte furono stampate con la collaborazione di Percy Dearmer.\nRegistrazioni.\nLa musica di Vaughan Williams viene frequentemente eseguita e registrata.\nLe prime incisioni di singole sinfonie, da parte di Henry Wood (Londra), John Barbirolli (per la quinta), Adrian Boult e Leopold Stokowski (entrambi per la sesta), e Vaughan Williams stesso (che diresse la quarta), sono state seguite da numerosi cicli completi.\nL'interpretazione di Stokowski della quarta sinfonia, trasmessa nel 1943 dalla NBC, \u00e8 stata pubblicata anche su CD. Lo stesso vale per l'ottava, da lui diretta ai Proms del 1964 con la BBC Symphony Orchestra. Sir Eugene Goossens registr\u00f2 la versione del 1920 di \"A London Symphony\" con l'Orchestra Sinfonica di Cincinnati per la RCA Victor nel 1941. Questa \u00e8 l'unica incisione esistente di quella prima edizione della sinfonia.\nLa Decca, nei primi anni cinquanta pubblic\u00f2 le sinfonie dalla prima all'ottava, dirette da Boult, che poi si occup\u00f2 dell'esecuzione della nona per la Everest label (1958); Boult le ri-registr\u00f2 tutte e nove per la EMI (tra il 1967 e il 1972).\nSeguirono altri cicli completi, diretti da Andr\u00e9 Previn, Bernard Haitink, Bryden Thomson, Vernon Handley, Leonard Slatkin e Richard Hickox.\nAnche direttori non inglesi hanno registrato singole sinfonie di Vaughan Williams: sia Dimitri Mitropoulos che Leonard Bernstein registrarono la quarta sinfonia con la New York Philharmonic (la stessa orchestra con la quale Stokowski incise, per la prima volta in assoluto nel 1949, la sesta).\nIl lavoro in questione venne registrato anche dalla Utah Symphony nel 1966, sotto la bacchetta di Maurice Abravanel. La quarta e la sesta vennero inoltre dirette e registrate da Paavo Berglund.\nIn commerci\u00f2 \u00e8 disponibile il CD con la prima assoluta portoghese della nona sinfonia, con Pedro de Freitas Branco sul podio (per l'Orchestra Sinfonica Nazionale del Portogallo).\nLo stesso vale per la prima americana della nona, diretta da Stokowski alla Carnegie Hall (1958), e dedicata alla memoria del compositore. Venne pubblicata su CD dalla Cala Records.\nUna prima edizione della quinta sinfonia, diretta da Vaughan Williams stesso nel 1952, \u00e8 stata edita nel Regno Unito dalla Somm Recordings.\nDavid Willcocks si \u00e8 invece occupato della valorizzazione di buona parte della produzione corale (per la EMI negli anni sessanta e settanta).\nSeguono alcune performance (pluripremiate) dei quartetti d'archi per la Naxos Records, etichetta che insieme alla Hyperion e la Chandos ha contribuito a diffondere e far conoscere molto materiale inedito e trascurato (tra cui i lavori per brass band e le opere liriche, poco eseguite).\nLa EMI Classics ha pubblicato un cofanetto da 30 CD (pi\u00f9 di 34 ore di durata), con quasi tutti i lavori di Vaughan Williams, dedicando spazio anche alle versioni alternative."}
{"id": "389980", "revid": "124116446", "url": "https://it.wikipedia.org/wiki?curid=389980", "title": "Ghisa duttile", "text": "Una ghisa duttile (detta anche ghisa sferoidale o ghisa a grafite sferoidale o ghisa nodulare, in inglese \"ductile iron\") \u00e8 una ghisa in cui la grafite, anzich\u00e9 sotto forma di lamelle, si presenta in noduli a forma di sferoidi. I noduli si trovano in una matrice metallica la cui struttura \u00e8 in funzione della composizione chimica del tipo specifico di ghisa, della velocit\u00e0 di raffreddamento al momento della solidificazione e degli eventuali trattamenti termici successivi.\nLa forma sferoidale della grafite produce una minore concentrazione di tensione rispetto a quella lamellare; inoltre la forma sferica \u00e8 quella che a parit\u00e0 di volume presenta la minore superficie e la matrice risulta perci\u00f2 meno danneggiata riuscendo cos\u00ec a sfruttarne meglio le caratteristiche.\nInoltre nella ghisa sferoidale i noduli di grafite esercitano un'azione di arresto per le cricche (figura 2b), a differenza della grafite lamellare che offre una via preferenziale per la loro propagazione (figura 2a).\nLa ghisa sferoidale presenta un notevole miglioramento di tutte le caratteristiche meccaniche ed inoltre una propriet\u00e0 che \u00e8 sconosciuta alla ghisa \"normale\": la duttilit\u00e0.\nComposizione chimica delle ghise duttili.\nLa composizione di una ghisa duttile non \u00e8 molto diversa da quella di una ghisa grigia. Un attento controllo della composizione \u00e8 tuttavia necessario perch\u00e9 possano essere soddisfatti precisi requisiti strutturali:\nUna tipica composizione chimica di base di una ghisa duttile non legata \u00e8 la seguente:\nLa presenza di carburi determina un significativo incremento della durezza accompagnato da un deterioramento di tutte le altre propriet\u00e0 meccaniche e da una riduzione della lavorabilit\u00e0.\nLa formazione di carburi pu\u00f2 essere evitata assicurando un alto potere grafitizzante del bagno fuso espresso attraverso il contenuto di carbonio equivalente (CE). Esistono diverse formule per esprimere CE, utilizzate per stimare le strutture di solidificazione del getto.\nUtilizzando l'espressione CE = C% + 1/3(Si% +P%), un valore di CE intorno a 4,3 \u00e8 sufficiente a garantire assenza di carburi ed una buona qualit\u00e0 degli sferoidi di grafite. Valori troppo bassi di CE riducono il potenziale di grafitizzazione e possono dar luogo ad eccessivo ritiro durante la solidificazione, valori troppo alti producono degenerazione dei noduli di grafite.\n\"Figura 3 Normogramma per il calcolo del carbonio equivalente\"\nAltre espressioni per CE sono talvolta utilizzate e in figura 3 \u00e8 riportato un esempio di normogramma per la scelta corretta delle percentuali di carbonio e silicio.\nIl magnesio \u00e8 il pi\u00f9 efficace e sperimentato nodulizzante, anche se, quando \u00e8 aggiunto allo stato puro, presenta inconvenienti come brusche reazioni ed esplosioni gassose. Per il suo alto potere termogeno \u00e8 quindi impiegato in leghe con nichel, rame, litio, ferro-silicio.\nAltri elementi aggiunti per avere la sferoidizzazione della grafite sono il cerio, il calcio, il litio, il sodio ed il bario; per\u00f2 solo magnesio e cerio hanno assunto importanza commerciale. Quest'ultimo quasi mai \u00e8 impiegato da solo dato il suo migliore effetto se unito al magnesio.\nDato che lo zolfo \u00e8 uno degli elementi a pi\u00f9 elevato potere antigrafitizzante, \u00e8 necessario eliminarlo o ridurlo il pi\u00f9 possibile; una desolforazione spinta \u00e8 indispensabile anche perch\u00e9 lo zolfo, combinandosi col magnesio, potrebbe neutralizzare l'effetto sferoidizzante di quest'ultimo.\n\u00c8 ovviamente da evitare o limitare la presenza di elementi promotori di carburi quali cromo, vanadio e boro. Il magnesio pu\u00f2 avere un effetto di stabilizzazione dei carburi di questi elementi, soprattutto in getti di grossa sezione dove la segregazione promuove la formazione di carburi intercellulari.\nUna corretta forma e distribuzione della grafite \u00e8 essenziale a conferire alle ghise le migliori propriet\u00e0 meccaniche.\nLa distribuzione e la morfologia possono essere valutate metallograficamente, con metodi qualitativi, attraverso l'uso di una semplice tavola di comparazione, oppure quantitativamente con tecniche magnetiche o mediante ultrasuoni.\nLa forma dei noduli pu\u00f2 essere valutata in accordo allo standard ASTM A247 che definisce sette morfologie di base della grafite.\nLa nodularit\u00e0 (percentuale di grafite presente in forma di noduli tipo I o II) viene valutata contando le particelle di grafite di ciascun tipo. Generalmente si raccomanda una nodularit\u00e0 maggiore del 90%, anche se una nodularit\u00e0 superiore all'80% \u00e8 talvolta ritenuta accettabile.\nAssicurata la corretta morfologia della grafite, le propriet\u00e0 delle ghise duttili sono controllate attraverso la struttura della matrice metallica.\nStruttura delle ghise duttili.\nLe tre tipologie di ghise duttili ora viste costituiscono le ghise duttili \"convenzionali\", sono in genere non legate e la struttura della matrice \u00e8 ottenuta direttamente in fonderia (il trattamento di ricottura sulle ghise duttili ferritiche si esegue per migliorarne la duttilit\u00e0 e non per modificarne la struttura). Le ghise duttili possono anche essere legate e/o trattate termicamente per estenderne il campo di propriet\u00e0 e di applicazioni.\nLa forte influenza sulle propriet\u00e0 meccaniche esercitata dalla forma della grafite e dalla struttura della matrice produce significative correlazioni tra le propriet\u00e0 meccaniche.\nPer ciascuna ghisa duttile la resistenza a trazione e l'allungamento possono essere correlate mediante un'equazione del tipo:\n(tensile strength ksi)2 x (elongation%) \u00f71000 = Q\ndove Q \u00e8 una costante.\nValori alti della costante Q sono indice di elevata resistenza e/o allungamento, quindi denotano una ghisa dotata di elevate propriet\u00e0. Per questo Q \u00e8 definito come indice di qualit\u00e0 di una ghisa duttile e indicato come QI (Quality Index).\nValori alti di QI possono essere ottenuti nelle ghise duttili con elevata nodularit\u00e0, alto numero di noduli, basso contenuto di carburi, basso contenuto di fosforo (&lt; 0,03%) ed assenza di porosit\u00e0.\nDesignazione.\nSecondo la norma UNI EN 1563 la ghisa sferoidale nell'Unione Europea viene indicata con la sigla GJS seguita da un numero che indica la resistenza minima a trazione (Rm) in MPa e da un secondo numero che indica l'allungamento minimo percentuale (A%). I due numeri sono separati da un trattino - es. GJS-400-15.\nLa designazione pu\u00f2 presentare anche due ulteriori simboli alfanumerici:\nPrecedentemente le ISO R1083 indicavano la ghisa sferoidale con due numeri separati da trattino: il primo indicava la resistenza minima a trazione in MPa e il secondo l'allungamento minimo percentuale - es. 400-18.\nIn Italia invece, prima dell'entrata in vigore delle norme comunitarie, la ghisa sferoidale veniva indicata (UNI 4544) con la sigla GS seguita dal valore della resistenza minima a trazione in MPa - es. GS 400\nDi seguito vengono descritte le designazione della ghisa sfeoridale secondo altre normative:\nNegli Stati Uniti un esempio di designazione della stessa ghisa \u00e8:"}
{"id": "389989", "revid": "121079118", "url": "https://it.wikipedia.org/wiki?curid=389989", "title": "Mario Fratti", "text": "L'esperienza giovanile.\nDopo la laurea in Lingue e Letterature Straniere alla Universit\u00e0 Ca' Foscari a Venezia, Fratti avvia alla fine degli anni cinquanta una ricca produzione drammatica. \u00c8 del 1959 il suo primo dramma \u201cIl nastro\u201d, vincitore del premio RAI, che per\u00f2 non fu mai radiotrasmesso.\nGiudicato allora sovversivo, il dramma narra il rifiuto di confessare sotto tortura di alcuni partigiani, poi fucilati dai fascisti.\nL'autore era arrivato trentenne a scrivere per il teatro, dopo giovanili esperienze poetiche. Anche un romanzo all'inizio della sua vita letteraria, ambientato nella sua citt\u00e0 ed a Venezia nel periodo della dittatura fascista e dopo la Liberazione, mai pubblicato all'epoca, edito nel 2013. Dopo queste deludenti esperienze, scelse di scrivere testi teatrali.\nL'esperienza americana.\nOggi la sua produzione assomma oltre 100 opere. Negli Stati Uniti, sin dal suo arrivo da Venezia, nel 1963, lo accoglie con favore la critica. Il suo stile \u00e8 perfettamente compatibile con l'indole americana, aliena dalle ridondanze, dalle metafore e dalle sfumature tipiche del teatro europeo.\nLo aiuta per di pi\u00f9 la completa padronanza della lingua inglese e la conoscenza profonda della letteratura americana. Subito insegna a New York nella prestigiosa \"Columbia University\" e poi all'Hunter College, dove ha tenuto la docenza fino al 1994.\nLegata al caso la circostanza che lo porta negli Stati Uniti. Nel 1962 present\u00f2 al Festival di Spoleto il suo atto unico \u201cSuicidio\u201d. Piacque a Lee Strasberg, che lo invit\u00f2 a presentarlo anche all'Actor's Studio di New York. In quella fucina delle avanguardie teatrali fu un vero successo. Poi ne seguirono altri, fino ad oggi.\nLe sue opere, tradotte in 20 lingue, sono state rappresentate in 600 teatri di tutto il mondo. Dall'America all'Europa, dalla Russia al Giappone, dal Brasile alla Cina, dal Canada all'Australia. Esse si connotano per l'immediatezza della scrittura teatrale, asciutta e tagliente come la denuncia politica e sociale senza veli che egli vi trasfonde.\nLe commedie e i \"musical\".\nFratti ha scritto anche commedie e musical. \"Nine\", una sua commedia scritta nel 1981 e liberamente ispirata dal film 8\u00bd di Federico Fellini, \u00e8 diventata un musical di successo di pubblico e di critica, con oltre duemila repliche. L'ultimo revival, con Antonio Banderas interprete, \u00e8 rimaso per molti mesi in cartellone al teatro Eugene O' Neil, a Broadway.\nNegli USA ci sono state 36 produzioni di Nine; una a Londra, una a Parigi ed una a Tokyo.\nMolti i riconoscimenti all'autore teatrale, fanno un elenco lunghissimo. Si citano tra gli altri il premio Selezione O' Neil, il Richard Rogers, l'Outer Critics, l'Heritage and Culture, l'Otto Drama Desk Awards e ben sette \"Tony Award\".\nPremio Mario Fratti.\nA partire dal 2014 la societ\u00e0 KIT - Kairos Italy Theatre e l'Istituto Italiano di Cultura di New York gli hanno intitolato il Premio Mario Fratti (Mario Fratti Award) assegnato a un testo teatrale inedito di autore italiano. Tra i vincitori Carlotta Corradi, Pier Lorenzo Pisano, Emanuele Aldrovandi, Paolo Bignami e la coppia Chiara Boscaro e Marco Di Stefano\nPrincipali opere edite.\nDi Fratti sono state pubblicate nel 2009 due antologie di opere teatrali:\nNel settembre 2013 \u00e8 stato pubblicato l'unico romanzo di Fratti, \"Diario proibito\", che ha vinto il \"Premio Capri Poesia\". L'opera, scritta in giovent\u00f9, fra il 1948 ed il 1950, quando il drammaturgo era studente all'Universit\u00e0 Ca' Foscari di Venezia, \u00e8 stata da lui fortunosamente ritrovata in una vecchia valigia, le pagine sbiadite e difficilmente leggibili. Una vera scoperta editoriale.\nNel 2015, per l'Editrice Tracce, ha pubblicato il volume di poesie Volti.\n\u00c8 in preparazione la sua biografia - intervista, a cura di Annamaria Barbato Ricci"}
{"id": "389991", "revid": "1977557", "url": "https://it.wikipedia.org/wiki?curid=389991", "title": "Hermann Carl Vogel", "text": "Fu uno dei pionieri nell'uso dello spettroscopio in astronomia ed utilizz\u00f2 questo strumento per analizzare le atmosfere planetarie del Sistema Solare. Fu il primo a determinare il periodo di rotazione del Sole tramite l'osservazione dello spostamento Doppler. \nNel 1882 divenne il direttore dell'Osservatorio di Potsdam. Vogel \u00e8 noto soprattutto per una scoperta fatta nello stesso osservatorio nel 1890. Si accorse infatti che negli spettri di alcune stelle le righe di assorbimento si spostavano nel tempo, oscillando attorno ad un asse fisso. Vogel comprese che lo spostamento era dovuto all'effetto Doppler e che quindi la stella si allontanava e si avvicinava periodicamente alla Terra. Questo tipo di stelle, che sembrano orbitare attorno ad un centro di massa invisibile, sono identificabili come stelle doppie, appartenenti alla classe delle binarie spettroscopiche. \nTrovando lo spostamento Doppler periodico anche nello spettro della stella Algol, prov\u00f2 che essa \u00e8 una stella doppia. Oggi si sa che Algol non solo \u00e8 una doppia spettroscopica, ma \u00e8 anche una binaria ad eclisse. \nDopo la sua morte, a Vogel sono stati dedicati due crateri, uno sulla Luna ed uno su Marte."}
{"id": "390005", "revid": "125648806", "url": "https://it.wikipedia.org/wiki?curid=390005", "title": "Shrek terzo", "text": "Shrek Terzo (\"Shrek The Third\") \u00e8 un film d'animazione del 2007, diretto da Raman Hui e Chris Miller. Si tratta del terzo capitolo della serie cinematografica \"Shrek\", prodotto della DreamWorks Animation.\nTrama.\nAzzurro, il principe figlio della Fata Madrina, caduto in disgrazia dopo la morte di sua madre, si vede costretto a recitare in un bar di Molto Molto Lontano inscenando una sua immaginaria lotta contro Shrek; dopo aver fatto una pessima figura, si ritira amareggiato per piangere nella strada per sua madre defunta, dichiarando che un giorno riuscir\u00e0 a riprendersi il regno che Shrek gli ha tolto.\nA palazzo, intanto, re Harold \u00e8 molto malato e non pu\u00f2 pertanto esercitare le sue funzioni: tocca perci\u00f2 a Shrek e Fiona presiedere agli incarichi governativi, ma l'orco, a causa della sua inesperienza, ottiene solo risultati disastrosi e preferirebbe tornare nella tranquillit\u00e0 della sua palude. Poco prima di morire, per\u00f2, re Harold dichiara a Shrek che qualora lui e Fiona, ormai legittimi eredi, non volessero diventare re e regina, potrebbero lasciare il posto di re ad Arthur Pendragon, cugino umano di Fiona.\nDopo aver assistito al funerale del sovrano dalla cima di una collina, Azzurro decide di mettere in atto il suo piano: si reca per prima cosa al locale \"La mela avvelenata\", luogo di ritrovo di tutti i cattivi delle favole, emarginati per via del ruolo che rivestono, e li convince ad unirsi alla sua conquista del regno di Molto Molto Lontano facendo leva sui loro sentimenti e promettendo a loro vendetta contro i protagonisti.\nNon sentendosela di regnare per la sua insofferenza per la vita di corte e alla sua ineguatezza per il ruolo di sovrano, Shrek parte con Ciuchino ed il Gatto con gli stivali per cercare Arthur e portarlo a Molto Molto Lontano. In procinto di partire, Fiona rivela a Shrek di essere incinta e che quindi lui diventer\u00e0 padre. La cosa non lo entusiasma molto, e anzi lo fa sentire malissimo e stressato dato che non si sente pronto a diventare genitore. La nave con a bordo i tre intanto termina la sua traversata a Worcestershire, una fortezza affacciata sul mare che ospita un liceo in stile medievale. Shrek, Ciuchino ed il Gatto trovano Arthur, detto Artie, un ragazzo che viene sbeffeggiato e considerato da tutti un fallito, lo prendono con s\u00e9 e ripartono per tornare a casa.\nA Molto Molto Lontano la regina Lillian e le amiche di Fiona Cenerentola, Biancaneve, Raperonzolo, la Bella Addormentata e Doris (una delle due sorellastre di Cenerentola) stanno intanto festeggiando la sua gravidanza, facendole dei graziosi regali. La giornata di festa viene per\u00f2 interrotta dalla Draghessa, la quale fiuta l'esercito di cattivi formato da Azzurro che si dirige per sferrare il suo attacco al regno, per poi conquistarlo. Fiona, le sue amiche e la Regina Lillian riescono a nascondersi dagli invasori tramite un passaggio segreto mentre gli amici di Shrek cercano di depistare Azzurro e i suoi alleati. Uno dei porcellini si lascia per\u00f2 sfuggire per sbaglio che Shrek \u00e8 andato a cercare Arthur, legittimo erede al trono del regno dopo Shrek stesso. Azzurro invia cos\u00ec Capitan Uncino e la sua ciurma ad uccidere Arthur e catturare Shrek vivo per portarlo a Molto Molto Lontano.\nNel viaggio di ritorno verso Molto Molto Lontano, Arthur si entusiasma all'idea di diventare il nuovo re, ma il Gatto e Ciuchino si lasciano sfuggire qualche parola di troppo sulle responsabilit\u00e0 e i rischi che ci\u00f2 comporta; il ragazzo decide allora di fare ritorno al liceo, ma Shrek cerca di impedirglielo e ne nasce cos\u00ec un litigio durante il quale il timone finisce per spezzarsi e la nave si schianta sulla costa. Il gruppo raggiunge la casa del mago Merlino, ex insegnante di magia di Arthur, ritiratosi l\u00ec in seguito ad un esaurimento nervoso. Shrek cerca di convincerlo a farli arrivare a Molto Molto Lontano, ma il ragazzo non ne vuole sapere di seguirli. Merlino, per pacificare gli animi dei due, li convince a fare un \"viaggio nell'anima\" osservando le figure nel fumo di un fal\u00f2. Durante il viaggio mistico Artie rivela che la mancanza di fiducia in se stesso \u00e8 dovuta al padre poco premuroso e poco attento il quale lo considerava anche lui un fallito gi\u00e0 da bambino e che per questo lo aveva abbandonato. Shrek, impietosito, lo consola e i due iniziano ad andare pi\u00f9 d'accordo instaurando un rapporto padre-figlio. Nel frattempo, a Molto Molto Lontano, Fiona e le altre tre principesse, Biancaneve, Cenerentola e la Bella Addormentata, vengono catturate e rinchiuse nelle segrete per il tradimento di Raperonzolo, che era segretamente fidanzata con Azzurro.\nIl giorno dopo Shrek ed i suoi amici vengono attaccati da Uncino con i suoi pirati che cercano di uccidere Artie e di catturare Shrek, ma il gruppo riesce a sconfiggere i cattivi e a farli battere in ritirata, non prima che Shrek apprenda che Azzurro si \u00e8 impadronito di Molto Molto Lontano: Artie convince Merlino a usare la magia per trasportarli tutti a Molto Molto Lontano. La magia riesce, ma per un effetto collaterale il Gatto e Ciuchino si scambiano di corpo. Shrek e gli altri arrivano in una Molto Molto Lontano devastata dai cattivi: si dirigono perci\u00f2 da Azzurro, ma questi poi minaccia di uccidere Arthur. Shrek, per salvarlo, gli rivela di averlo condotto l\u00ec solo perch\u00e9 prendesse il posto di lui sul trono, cosa fino a quel momento rimasta nascosta, dichiarando di non aver mai tenuto a lui e dicendogli di andarsene. Shrek, Ciuchino e il Gatto vengono imprigionati, mentre il ragazzo si allontana deluso e affranto.\nRitrovati la Draghessa, Fiona, Gatto, Ciuchino e tutti i personaggi delle fiabe, riescono a liberarsi e, dopo aver convinto anche Arthur che Shrek aveva detto quelle cose ad Azzurro solo per proteggerlo, raggiungono la piazza del castello, dove il principe Azzurro ha organizzato una commedia romantica con Raperonzolo, nel bel mezzo della quale uccider\u00e0 Shrek di fronte a tutto il regno. Quando per lui sembra arrivata la fine, Fiona e gli altri arrivano e fermano Azzurro, che per\u00f2 chiama i suoi alleati a imprigionare gli amici di Shrek e ordina loro di uccidere l'orco. Proprio in quell'istante spunta fuori Arthur che, ricordando ci\u00f2 che Shrek gli aveva fatto capire, dichiara che anche se tutti ti odiano la cosa pi\u00f9 importante \u00e8 quello che tu credi davvero di essere, e che essere quello che gli altri vogliono che tu sia \u00e8 sbagliato: dunque anche i cattivi non devono essere cos\u00ec solo perch\u00e9 lo dice la loro favola.\nTutti i cattivi delle favole cos\u00ec si redimono e liberano gli amici di Shrek. Azzurro per\u00f2 non si arrende e attacca Arthur armato di spada, venendo per\u00f2 fermato da Shrek; l'orco viene colpito con la spada di un furioso Azzurro, ma finge di essere stato colpito e disarma il principe Azzurro, che viene schiacciato e ucciso dalla torre che la Draghessa fa cadere su di lui. La corona di Molto Molto Lontano rimbalza ai piedi di Arthur il quale, avendo imparato a credere in s\u00e9 stesso grazie a Shrek, accetta di diventare re. Questo evento porter\u00e0 pace e felicit\u00e0 in tutto il regno, mentre Gatto e Ciuchino riprendono i propri corpi grazie a Merlino, trasportatosi l\u00ec anche lui.\nShrek e Fiona possono finalmente ritornare alla loro amata palude: avendo capito grazie all'esperienza con Artie cosa significa essere padre, Shrek supera la sua paura e diventa padre di tre piccoli orchetti.\nColonna sonora.\nNella colonna sonora del film \u00e8 presente la canzone \"Do You Remember Rock 'n' Roll Radio?\" della band punk Ramones e \"Joker and the Thief\" dei Wolfmother; \"9 Crimes\" di Damien Rice (quando Shrek viene incatenato) e \"Immigrant Song\" dei Led Zeppelin (quando Biancaneve aizza gli animali contro gli alberi parlanti).\nLa celebre \"Live and Let Die\" di Paul McCartney viene cantata da un gruppo di ranocchi nella scena del funerale del re. I ranocchi rimandano ad un'altra canzone di Paul McCartney, \"We All Stand Together\". La colonna sonora \u00e8 stata pubblicata su etichetta Geffen Records.\nDistribuzione.\nData di uscita.\nIl film \u00e8 uscito nelle sale il 18 maggio 2007 negli Stati Uniti, mentre in Italia \u00e8 uscito il 31 agosto 2007 con l'anteprima nazionale svolta in molte sale il 22 agosto 2007.\nDoppiaggio italiano.\nAnche nella versione italiana del terzo film \u00e8 lo stesso Antonio Banderas a dare la voce al Gatto con gli stivali, mentre nel film precedente la voce era del doppiatore italiano Massimo Rossi.\nEdizioni home video.\nIl film \u00e8 stato messo in commercio in DVD nel mercato negli Stati Uniti d'America il 13 novembre 2007, mentre nel mercato italiano il film \u00e8 stato messo in vendita il 4 dicembre 2007. In entrambe le nazioni il film \u00e8 stato reso disponibile in edizione disco singolo e doppio; negli stessi giorni \u00e8 stata messa in vendita la versione del film in alta definizione HD DVD. Shrek Terzo \u00e8 stato il primo film d'animazione della Dreamworks a essere stato distribuito anche in alta definizione. Negli Stati Uniti d'America ad una sola settimana del lancio in commercio il DVD di Shrek Terzo ha incassato circa 11.000.000 $ solo con la fase di noleggio, e in soli sette giorni \u00e8 entrato nella top ten dei DVD pi\u00f9 venduti del mese nelle classifiche home video americane.\nAccoglienza.\nIncassi.\nShrek terzo ha eguagliato negli incassi i suoi predecessori. \u00c8 approdato il 18 maggio negli USA e in soli tre giorni di programmazione \u00e8 arrivato a ricavare milioni di dollari. Il primo giorno di debutto nelle sale negli USA, \"Shrek terzo\" ha incassato circa milioni di dollari, nella terza settimana di programmazione ai botteghino USA il film ha raggiunto quota $.\nLa Dreamworks ha confermato che a fine giugno 2007 Shrek terzo \u00e8 arrivato a incassare a livello internazionale circa $, classificandosi cos\u00ec al terzo posto dei film pi\u00f9 visti nel 2007 superando \"300\" di Zack Snyder, ad agosto 2007 il film d'animazione ha raggiunto quota $ nel mondo, nonostante l'ottimo incasso lo stesso mese il film \u00e8 sceso al quarto posto nella classifica dei film pi\u00f9 visti del 2007 a beneficio di \"Harry Potter e l'Ordine della Fenice\" che nel mese di agosto ha superato gli 800 milioni di dollari incassati nel mondo. In Italia il terzo film d'animazione \u00e8 stato subito record di incassi nella prima settimana di programmazione il film ha incassato un totale di \u20ac. A settembre 2007 ha raggiunto l'incasso internazionale di $, in Italia il film nella seconda settimana di programmazione ha raggiunto l'incasso di \u20ac.. Nella terza settimana di programmazione nelle sale italiane il film ha raggiunto quota \u20ac incassati.\nA dicembre 2007, la Dreamworks ha confermato che Shrek Terzo ha incassato a livello internazionale circa $ classificandosi al quarto posto tra i film pi\u00f9 visti nel 2007, negli USA il film ha incassato circa $, mentre nelle sale italiane \u20ac.\nCritica.\nIl film ha ottenuto recensioni miste da parte della critica. Sul sito aggregatore di recensioni Rotten Tomatoes detiene un indice di gradimento del 42% basato su 207 recensioni professionali, con un voto medio del 5.4/10, e con il consenso dei critici che riporta: \"\"Shrek Terzo\" vanta in abbondanza di colpi di scena sulla cultura pop - ma a scapito del cuore, del fascino e dell'arguzia che hanno reso i primi due \"Shrek\" dei classici\"; questo lo rende il capitolo della serie con il voto pi\u00f9 basso. Su Metacritic il film ha un punteggio del 58 su 100, basato sul parere di 35 critici, indicando \"recensioni miste o medie\".\nSequel.\nNel 2010 \u00e8 uscito il terzo capitolo alternativo della saga, \"Shrek e vissero felici e contenti\" (\"Shrek Forever After\"), che presenta Shrek alle prese con il nano Tremotino. Questi inganna l'orco, che finisce in una realt\u00e0 alternativa dove Tremotino \u00e8 re di Molto Molto Lontano e soggioga tutti gli amici di Shrek. Fiona, che non \u00e8 sua moglie in quanto per tale sortilegio non si sono mai incontrati, guida una resistenza armata di orchi, nella speranza di sopraffare il nano malvagio. Per riportare tutto al suo posto occorrer\u00e0 un bacio di vero amore tra Shrek e Fiona.\nNel 2011 \u00e8 uscito \"Il gatto con gli stivali\", uno spin-off con Gatto come protagonista."}
{"id": "390007", "revid": "6923", "url": "https://it.wikipedia.org/wiki?curid=390007", "title": "Porto di Genova", "text": "Il porto di Genova (in sigla GOA) \u00e8 il pi\u00f9 grande ed importante porto italiano, nonch\u00e8 il pi\u00f9 famoso, sia in ragione della sua estensione, con di spazi a terra e 500\u00a0hm\u00b2 di specchi acquei, e 22\u00a0km di banchine, sia in ragione al numero di linee di navigazione, sia per movimentazione container con destinazione finale (e pi\u00f9 in generale per volume di merce varia), sia per profilo occupazionale (pi\u00f9 di diecimila lavoratori diretti, circa trentamila considerando l'indotto).\nInoltre \u00e8 stato anche primo per volumi movimentati fino al 2013, anno in cui il porto di Trieste lo ha superato (principalmente in ragione di un sostanzioso incremento delle movimentazioni di rinfuse liquide presso l'oleodotto SIOT).\nRiesce a competere nel Mediterraneo con i porti di Marsiglia e Barcellona.\nIl Porto di Genova vanta anche pescaggi a filo banchina tra gli otto metri delle calate passeggeri ai quindici metri dei grandi terminal contenitori del PSA Genova - Pra' e del SECH.\nLa sua storica valenza internazionale, unita alla sua marcata polifunzionalit\u00e0 (il porto di Genova movimenta qualunque tipologia di merce, costruisce, ripara, trasforma e demolisce navi), alla concentrazione di professionalit\u00e0 del settore e al suo peso economico, ne fanno la capitale indiscussa del trasporto navale italiano.\nNel 2016 ha segnato il record storico di traffici con 2.297.917 TEU.\nDescrizione.\nPosizione strategica.\nSbocco naturale al mare delle regioni del Nord-Ovest italiano, e situato in posizione strategica verso \"hinterland\" economico e commerciale europeo, il porto di Genova ha una storia e una tradizione antichissime.\nSi sviluppa, partendo da levante verso ponente, dal bacino delle Grazie (l'area dove sorgono i cantieri e le officine delle riparazioni navali), poco distante dal quartiere fieristico della Foce e dal porticciolo turistico Duca degli Abruzzi, fino ai moderni terminal per la movimentazione delle merci varie poco discosti dalla Lanterna.\nLo scalo\u00a0\u2013 che ha il suo naturale completamento nel porto petroli di Multedo, vicino a Pegli, e nel terminal container di Pra' \u2013 comprende al suo interno, lungo i circa sei chilometri di strada sopraelevata che definiscono anche visivamente il cosiddetto \"waterfront\", l'area del rinnovato porto antico. Nel tratto di costa fra Cornigliano e Sestri Ponente alcuni moli sono riservati ai cantieri di costruzioni di nuove imbarcazioni della Fincantieri.\nIn sostanza il porto di Genova restituisce alla citt\u00e0 un valore simbolico aggiunto che va oltre il significato strettamente funzionale: il porto \u00e8 infatti la citt\u00e0 stessa e ne costituisce buona parte della sua storia.\nMa una tale storia \u00e8 composta anche di dure vertenze sindacali, registratesi specialmente in anni pi\u00f9 recenti, come quella che contrappose a fine anni ottanta i responsabili dei lavoratori portuali\u00a0\u2013 i camalli eredi dei vecchi caravana addetti al carico/scarico dei piroscafi a tre alberi ormeggiati alle vecchie banchine e ai sili granari\u00a0\u2013 e l'autorit\u00e0 portuale messa di fronte alla necessit\u00e0 di un radicale rinnovamento indispensabile per fronteggiare la concorrenza che si faceva sempre maggiormente pressante dei porti del nord Europa.\nDopo il crollo del Ponte Morandi si \u00e8 intensificato il dibattito per la realizzazione mediante contributi dell'Unione Europea di un interporto in provincia di Alessandria, di un varco doganale per le merci internazionali sulla sponda destra del torrente Polcevera e per l\u2019apertura h24 dei terminal, fatto che permetterebbe di spostare 4\u00a0000 mezzi pesanti fuori dal traffico cittadino nelle ore di punta, e di recuperare il gap di competitivit\u00e0 stimato nel breve termine.\nSezioni del porto.\nDa ponente a levante il porto di Genova comprende le seguenti sezioni principali:\nIl porto in cifre.\nSituato geograficamente nella parte pi\u00f9 settentrionale del mar Ligure, lo scalo genovese occupa circa cinquecento ettari di superficie a terra e altrettanti sullo specchio acqueo.\nLe opere marittime su cui si basa si estendono per quarantasette chilometri di lunghezza cui trenta chilometri per i soli pontili operativi; la profondit\u00e0 dei fondali varia dai nove ai quindici metri con punte di cinquanta.\nI tredici terminal in cui si articola l'attivit\u00e0 di movimentazione di merci e passeggeri hanno una collegamenti garantiti dalle principali compagnie di navigazione da e per ogni localit\u00e0 del mondo, con volumi di traffico di assoluto prestigio.\nDue sono i fari principali: oltre a quello conosciuto universalmente come la Torre della Lanterna di Genova, che sorge sulla collina di San Benigno, nella zona di Sampierdarena, vi \u00e8 quello, minore e dedicato alle superpetroliere, ubicato a Punta Vagno, nella zona residenziale di corso Italia.\nAnalisi dei traffici.\nGeneralit\u00e0.\nLa movimentazione delle merci nel porto di Genova \u00e8 quanto mai variegata e ugualmente articolato \u00e8 il traffico dei passeggeri che usufruiscono della Stazione marittima del terminal crociere e del moderno terminal traghetti con linee per le maggiori localit\u00e0 del mar Mediterraneo. In passato questa zona del porto serviva anche come base per l'imbarco sui transatlantici della Societ\u00e0 Italia e di altre compagnie di navigazione di linea. \nDopo aver conosciuto un lungo periodo di crisi\u00a0\u2013 susseguente al ristagno economico degli anni settanta e anni ottanta, ma dovuto anche a un inasprimento della conflittualit\u00e0 per le condizioni di lavoro e remunerazione delle maestranze portuali\u00a0\u2013 i famosi \"camalli\" \u2013 lo scalo ha ripreso nuovo vigore negli anni novanta riportando la propria quota di mercato su valori di eccellenza.\nNel periodo precedente la seconda guerra mondiale (ovvero nei primi quattro decenni del Novecento) il volume di merci movimentate a Genova era cresciuto da circa cinque a otto milioni di tonnellate di merci movimentate.\n\u00c8 negli stessi anni che lo scalo portuale ligure ha incominciato una crescita soprattutto in direzione del ponente, ovvero oltre il bacino della Lanterna, con la realizzazione del nuovo porto di Sampierdarena e l'edificazione\u00a0\u2013 di fatto strappando territorio al mare, del moderno terminal container di Pra', operativo dagli anni novanta.\nFortemente danneggiato dai bombardamenti del 1942 e del 1943 durante la seconda guerra mondiale, il porto riusc\u00ec nell'immediato dopoguerra a riconquistare una quota di otto milioni di tonnellate di merci manipolate, eguagliando il dato storico ante-guerra.\nNegli anni sessanta, per fronteggiare la secolare congestione del porto acuita dal vertiginoso aumento dei traffici, su iniziativa di Giacomino Costa con un faticoso e contrastato coordinamento delle parti in causa, fu realizzato il \"porto secco\" di Genova a Rivalta Scrivia nei pressi di Tortona, il primo interporto del genere in Italia e oggi collegato tramite ferrovia.\nA met\u00e0 degli anni settanta il traffico merci annuo era aumentato di oltre sette volte, superando i sessantadue milioni di tonnellate.\nDurante gli anni ottanta si \u00e8 avuta una nuova contrazione che ha riportato il tasso di attivit\u00e0 a valori modesti (circa quaranta milioni di tonnellate di merci movimentate), ma con la ripresa di fine anni novanta il volume delle merci trattate \u00e8 tornato a superare 50 milioni di tonnellate l'anno.\nUguale tendenza ha seguito il movimento di passeggeri\u00a0\u2013 traghetti e crociere\u00a0\u2013 che, nel 2003 ha superato la quota annua record di 3,35 milioni di passeggeri transitati dallo scalo genovese.\nLe compagnie di navigazione.\nLe compagnie operanti viaggi con traghetti che partono (e arrivano) da Genova sono:\nLa stazione marittima.\nLa Stazione marittima di Genova \u00e8 il principale punto di imbarco per il traffico crocieristico del porto di Genova. \u00c8 situato a ponte dei Mille, poco distante dall'area del porto antico, dalla Darsena, dal complesso universitario della facolt\u00e0 di economia e commercio e dal Galata \u2212 Museo del mare."}
{"id": "390012", "revid": "38120", "url": "https://it.wikipedia.org/wiki?curid=390012", "title": "Shrek 3", "text": ""}
{"id": "390025", "revid": "71433", "url": "https://it.wikipedia.org/wiki?curid=390025", "title": "Boys don't cry", "text": ""}
{"id": "390038", "revid": "1318658", "url": "https://it.wikipedia.org/wiki?curid=390038", "title": "Ernesto Grassi", "text": ""}
{"id": "390042", "revid": "1977557", "url": "https://it.wikipedia.org/wiki?curid=390042", "title": "Bart Bok", "text": "Bartholomeus Jan Bok nacque nei Paesi Bassi, e studi\u00f2 presso le Universit\u00e0 di Leida e di Groningen. Nel 1929 spos\u00f2 l'astronomo Priscilla Fairfield Bok, e per il resto della loro vita i due collaborarono nel loro lavoro di ricerca.\nDal 1929 al 1957 lavor\u00f2 all'Universit\u00e0 di Harvard. In seguito divenne direttore dell'Osservatorio del Monte Stromlo in Australia per nove anni (dal 1957 al 1966), prima di tornare negli Stati Uniti come direttore dell'Osservatorio Steward. Divenne cittadino statunitense nel 1938.\nBok scopr\u00ec la cometa C/1949 N1 Bappu-Bok-Newkirk.\nNel 1975 Bok fu coautore dello scritto \"Obiezioni all'Astrologia\", che fu stilato da 186 astronomi, astrofisici e da altri scienziati, inclusi 19 vincitori del Premio Nobel. Questo port\u00f2 alla formazione del Comitato per l'Indagine Scientifica delle Affermazioni sul Paranormale, di cui fu membro fondatore.\nBok mor\u00ec di infarto nella sua casa di Tucson, in Arizona.\nRiconoscimenti.\nNel 1952 gli \u00e8 stata assegnata la 243\u00b0 Medaglia Donohoe.\nGli sono stati dedicati un cratere sulla Luna, un asteroide, 1983 Bok, e i globuli di Bok, da lui scoperti.\nGli \u00e8 stato intitolato un premio, il The Bok Prize e un altro assieme alla moglie, Priscilla and Bart Bok Award."}
{"id": "390047", "revid": "1305772", "url": "https://it.wikipedia.org/wiki?curid=390047", "title": "Scudo canadese", "text": "Lo scudo canadese \u00e8 un grande cratone che comprende il Canada orientale e centrale, e le zone adiacenti degli Stati Uniti d'America. Viene anche chiamato scudo laurenziano o altopiano laurenziano.\nGeologia.\nLo scudo canadese \u00e8 composto da rocce che risalgono all'era precambriana (tra 4,5 miliardi e 540 milioni di anni fa). La forma \u00e8 praticamente circolare e assomiglia allo scudo di un guerriero o ad un enorme ferro di cavallo.\nSi tratta di una vasta area di rocce ignee precambriane e rocce ad alto grado di metamorfismo che formano l'antico nucleo geologico del continente nordamericano, indicato comunemente come cratone nordamericano o cratone Laurentia. Le rocce ignee sono il risultato della lunga attivit\u00e0 vulcanica, ora ricoperte da un sottile strato di suolo. Un substrato profondo si estende nella parte orientale e centrale del Canada, estendendosi dai Grandi Laghi all'Oceano Artico, su quasi la met\u00e0 del territorio canadese e interessando anche la propaggini settentrionali degli Stati Uniti. \nGeografia umana.\nLa presenza di popolazione \u00e8 minima, come pure lo sviluppo industriale, prevalentemente collegato all'attivit\u00e0 mineraria."}
{"id": "390048", "revid": "14480", "url": "https://it.wikipedia.org/wiki?curid=390048", "title": "Anni '30", "text": ""}
{"id": "390052", "revid": "14480", "url": "https://it.wikipedia.org/wiki?curid=390052", "title": "Anni '60", "text": ""}
{"id": "390073", "revid": "599013", "url": "https://it.wikipedia.org/wiki?curid=390073", "title": "Forze armate italiane", "text": "Le forze armate italiane (generalmente abbreviato FF.AA.) sono l'insieme delle componenti militari della Repubblica Italiana.\nNate dopo l'unit\u00e0 d'Italia hanno visto numerosi cambiamenti durante la loro storia. Con l'avvento del XXI secolo l'Arma dei Carabinieri, che prima era Arma dell'Esercito Italiano, \u00e8 divenuta dal 2000 forza armata autonoma; l'emanazione poi della legge 23 agosto 2004, n. 226 ha determinato la sospensione alle chiamate del servizio militare in Italia a partire dal 2005, accanto ad un processo di riforma generale accompagnato da una progressiva riduzione di effettivi.\nStoria.\nCon l'unit\u00e0 d'Italia l'Esercito sabaudo inglob\u00f2 gli altri eserciti degli stati italiani preunitari, e venne poi introdotto il servizio militare di leva obbligatorio per tutti i cittadini di sesso maschile. Stessa cosa per la Regia Marina.\nPer contrastare il brigantaggio postunitario italiano sorto subito dopo l'unit\u00e0 - nel 1861 - venne poi creato un apposito corpo, la Guardia nazionale italiana, che fu sciolta nel 1876. \nNel marzo 1923 si giunse all'istituzione di una terza forza armata, la Regia Aeronautica: ad essa vennero affidate tutte le forze aeree militari del Regno e delle colonie, sia del Regio Esercito che della Regia Marina. Con Regio Decreto del 4 agosto 1924 la M.V.S.N., che fino ad allora aveva compiti di gendarmeria, entr\u00f2 a far parte delle Forze armate dello Stato, per cui le Camicie Nere prestavano giuramento al re e non pi\u00f9 al Partito fascista, e la Milizia divenne la quarta forza armata italiana. Fu sciolta nell'agosto 1943.\nNel secondo dopoguerra italiano, con l'istituzione del Ministero della difesa nel 1947 (unificando i precedenti ministeri della guerra, della marina e dell'aeronautica), le forze armate si articolavano in tre differenti settori tradizionali, ciascuno dei quali costituiva una forza armata: l'Esercito Italiano (che annoverava prima fra le proprie Armi l'Arma dei Carabinieri), la Marina Militare (con alle dipendenze il Corpo delle capitanerie di porto) e l'Aeronautica Militare.\nA partire dagli anni '90 le forze armate iniziarono un lento processo di riforma, con l'istituzione delle figure nel 1993 del volontario in ferma breve e nel 1999 con quella del volontario in ferma annuale. Il servizio militare femminile, su base volontaria, \u00e8 stato introdotto nel 1999, n. 380, e l'anno successivo partirono i primi arruolamenti.\nA partire dagli anni 2000 le forze italiane sono stato oggetto di varie riforme; nell'anno 2000 l'Arma dei Carabinieri ha assunto il rango di \"forza armata\" autonoma, mantenendo pressoch\u00e9 inalterati struttura, compiti e la duplice dipendenza dal Ministero della difesa e dal Ministero dell'interno. Tra le altre riforme pi\u00f9 importanti sono da ricordare la legge 23 agosto 2004, n. 226 che ha provveduto alla sospensione, in tempo di pace, delle chiamate di leva al servizio militare, il d.lgs. 15 marzo 2010, n. 66 che ha raccolto la disciplina normativa principale delle forze armate e il d.lgs 29 maggio 2017, n. 94 che riordin\u00f2 i ruoli e le carriere del personale.\nIn et\u00e0 contemporanea le forze armate della Repubblica Italiana operano sia nel territorio nazionale che in altri Stati del mondo, in quest'ultimo caso sotto egida dell'Organizzazione delle Nazioni Unite, della NATO (di cui l'Italia fa parte dal 1949), dell'Unione europea, o nell'ambito di missioni militari multinazionali di pace, congiuntamente o meno assieme ad altre forze armate straniere.\nClassificazione.\nSono attualmente costituite da quattro forze armate:\nCorpi ausiliari.\nL'inserimento, inoltre, di varianti organizzative tipiche delle grandi aziende civili, infatti, hanno reso quella delle forze armate una struttura organizzativa cosiddetta \"line and staff\", in cui, accanto ai tipici e storici rapporti di dipendenza gerarchica (\"line\"), verticali, che si traducono essenzialmente nella natura dell'ordine militare, si sono progressivamente inserite nuove e moderne modalit\u00e0 organizzative \"di \"staff\"\", che affiancano i responsabili delle varie entit\u00e0 organizzative (i \"comandanti\") come organismi di elaborazione delle informazioni e di consulenza tecnica specifica, con l'applicazione dei moderni principi di processo decisionale.\nOrganizzazione.\nDal punto di vista gerarchico le funzioni di comando nelle forze armate italiane sono ricoperti da:\nOrgani politici.\nIl Presidente della Repubblica, come sancisce l'articolo 87 della costituzione della Repubblica Italiana:\nIn tale ruolo, derivante dalla sua caratterizzazione come \"Capo dello Stato e rappresentante dell'unit\u00e0 nazionale\", egli presiede il Consiglio supremo di difesa, organo di indirizzo generale per la difesa dello Stato, e si avvale di appositi consiglieri militari per le questioni inerenti alle forze armate.\nL'indirizzo tecnico-politico delle forze armate viene, per\u00f2, dal Ministro della Difesa che \"\u00e8 preposto all'amministrazione militare e civile della Difesa\", di cui \u00e8 il \"massimo organo gerarchico e disciplinare\".\nDal Ministero della difesa, guidato dal ministro della difesa, dipende l'ufficio di gabinetto, due sottosegretari, due uffici centrali, il Capo di stato maggiore della difesa che rappresenta il vertice dell'organizzazione tecnico-operativa e, sulla base delle direttive impartite dal ministro, pianifica, predispone ed impiega le forze armate nel loro complesso; ed il Segretario generale della difesa che \u00e8 anche Direttore nazionale degli armamenti (al vertice dell'organizzazione tecnico-amministrativa).\nOrgani militari.\nDal punto di vista militare, abbiamo il Capo di stato maggiore della difesa che presiede lo Stato maggiore della difesa, il massimo organo gerarchicamente superiore a tutto il personale militare italiano e coordina i Capi di stato maggiore delle singole forze armate, il Comandante generale dell'Arma dei carabinieri (limitatamente ai compiti militari) e, per le attribuzioni tecnico-operative, il Segretario generale della difesa. Egli pianifica, predispone e dirige le operazioni nonch\u00e9 le esercitazioni interforze e multinazionali e le attivit\u00e0 connesse attraverso il Comando operativo di vertice interforze. Riguardo al coordinamento per le forze speciali italiane, \u00e8 investito invece il Comando interforze per le operazioni delle forze speciali.\nUn Capo di stato maggiore \u00e8 al vertice di ogni forza armata, che a sua volta si articola in ulteriori \"elementi\" diversamente denominati aventi ciascuno proprie finalit\u00e0 e struttura ordinativa, raggruppati talora in organi centrali e di vertice, organi territoriali, organi scolastici, di istruzione, addestramento e di formazione, organi operativi e organi logistici con compiti tecnici, giuridici, amministrativi, di sostegno e sperimentazione.\nDal punto di vista operativo, le attivit\u00e0 sono poste in capo a vari comandi al vertice dei quali vi \u00e8 il Comando supremo militare italiano, cui fa capo lo Stato maggiore della difesa. Il coordinamento e la supervisione sulla logistica e relative attivit\u00e0 spettano invece ai comandi logistici, uno per l'Esercito, uno per la Marina e uno per l'Aeronautica.\nComponenti principali.\nAeronautica Militare.\nNata nel 1923 come Regia Aeronautica, l'Aeronautica Militare \u00e8 la terza forza armata dello Stato (in ordine di anzianit\u00e0 di costituzione, e la pi\u00f9 giovane come fondazione), con un organico di 41.000 effettivi nel 2019. Ad essa sono devolute le operazioni di difesa aerea del territorio e degli interessi nazionali, nonch\u00e9 quelle di trasporto aereo.\nIn passato si \u00e8 anche occupata del controllo del traffico aereo nello spazio aereo nazionale. Per lo svolgimento del ruolo di difesa aerea, l'Aeronautica Militare ha a disposizione un centinaio di Eurofighter Typhoon. Per quanto riguarda, invece, le missioni di attacco e ricognizione, ha in dotazione i Tornado, gli AMX e gli Aermacchi MB-339, a cui si aggiungeranno, nel prossimo futuro, i nuovissimi Lockheed Martin F-35 Lightning II. Per il trasporto aereo, infine, ricorre ai C-130J Hercules, ai C-27J Spartan ed ai nuovi Boeing KC-767A, nel doppio ruolo di cargo e aerocisterna.\nL'Aeronautica Militare ha in dotazione anche diversi velivoli non pilotati UAV per la ricognizione delle aree di operazioni ed \u00e8 responsabile anche del soccorso aereo.\nL'unit\u00e0 di forze speciali dell'Aeronautica Militare \u00e8 il 17\u00ba Stormo incursori.\nArma dei Carabinieri.\nNata nel 1814 come Corpo dei Reali Carabinieri e divenuta Arma nel 1861, l'Arma dei Carabinieri \u00e8 la quarta forza armata dello Stato per data di creazione (2000) ma la prima per numero di personale (109.576 nel 2019), che in gran parte svolge per\u00f2 funzioni di polizia (previste per legge 118.000 unit\u00e0). Ha fatto parte dell'Esercito italiano, come Arma, sino al 2000, quando il decreto legislativo 5 ottobre 2000 n. 297 l'ha elevata al rango di forza armata. Secondo tale decreto \"concorre alla difesa integrata del territorio nazionale. Il concorso \u00e8 definito, in accordo con il comandante generale dell'Arma, dai capi di stato maggiore di forza armata, responsabili dell'approntamento e dell'impiego dei rispettivi dispositivi di difesa\" (art.5).\nLa dipendenza dal Capo di stato maggiore della difesa riguarda per\u00f2 solo le funzioni di polizia militare e quelli riguardante il personale impiegato in operazioni militari fuori area. Per i rimanenti compiti di istituto, l'Arma dipende da altri dicasteri dello Stato (Ministero dell'Interno, \"in primis\", e funzionalmente da quei ministeri preso i quali operano i militari dell'organizzazione speciale dell'Arma, quali ad esempio il NAS, il NOE, i RIS, il Comando carabinieri per la tutela del patrimonio culturale ed il Comando unit\u00e0 per la tutela forestale, ambientale e agroalimentare. A differenza delle altre forze, al vertice non vi \u00e8 un Capo di stato maggiore, ma da un comandante generale, carica comunque equipollente a quella di capo di stato maggiore. Non pu\u00f2 per\u00f2 esprimere il capo di stato maggiore della difesa, incarico riservato alle altre tre forze armate.\nA compiti esclusivamente militari sono dedicati circa 5.000 carabinieri (\"dati 2002\"), anche se all'assolvimento di tali compiti concorre l'intera organizzazione territoriale. All'interno di essa \u00e8 presente anche un'unit\u00e0 facente parte del novero delle forze speciali italiane: il Gruppo Intervento Speciale (G.I.S.).\nEsercito Italiano.\nNato come Regio Esercito, dall'unificazione dell'Armata sarda con gli altri eserciti degli Stati preunitari italiani, per decreto del 4 maggio 1861, l'Esercito Italiano contava nel 2019 su un organico di 100.000 unit\u00e0. Suoi corpi ausiliarii sono il Corpo militare della Croce Rossa Italiana e il Corpo militare dell'ACISMOM.\nDispone di carri armati, autoblindo, veicoli da combattimento della fanteria e semoventi d'artiglieria, inoltre ha una sola specialit\u00e0 che racchiude le forze aeree: l'Aviazione dell'Esercito. La formazione del personale \u00e8 affidata al Comando per la formazione, Specializzazione e Dottrina dell'Esercito, che si avvale del Comando formazione e Scuola di applicazione da cui dipendono Accademia militare, Scuola sottufficiali, Reggimenti addestramento volontari e Scuola lingue estere esercito. Le unit\u00e0 di forze speciali dell'Esercito dipendono dal Comando forze speciali esercito.\nMarina Militare.\nNata come Regia Marina dalla fusione della Marina del Regno di Sardegna, della Real Marina del Regno delle Due Sicilie con le altre marine preunitarie, la Marina Militare contava 30.000 effettivi nel 2019. Ad essa sono affidati il controllo e la condotta delle operazioni navali nelle acque territoriali ed internazionali.\nAd essa \u00e8 devoluto, inoltre, il compito di pattugliamento delle coste tramite il Corpo delle capitanerie di porto - Guardia Costiera. La sua flotta \u00e8 composta da circa 75 unit\u00e0 principali pi\u00f9 altre 11 navi scuola, 1 nave oceanografica, 7 navi cisterna, 2 navi per esperienze e tecnologiche, 3 navi idrografiche e oceanografiche, 5 navi servizio fari, 1 nave salvataggio, 6 navi costiere da trasporto e 32 rimorchiatori.\nLa Marina Militare ha una forza da sbarco, mentre l'unit\u00e0 di forze speciali \u00e8 il G.O.I. - Gruppo Operativo Incursori del COMSUBIN - Raggruppamento subacquei ed incursori \"Teseo Tesei\".\nGuardia di Finanza.\nLa Guardia di Finanza \u00e8 un corpo di polizia specializzato a ordinamento militare, parte integrante delle forze armate italiane nonch\u00e9 contemporaneamente delle forze di polizia italiane, dipendente direttamente dal Ministero dell'Economia e delle Finanze e funzionalmente dallo Stato Maggiore della Difesa in caso di guerra. Nata nel 1774, \u00e8 parte integrante delle forze armate a partire dall'inizio del XX secolo.\nComponenti particolari.\nForze speciali e anfibie.\nNell'ambito della forze armate sono stati nel tempo designati alcune unit\u00e0 per condurre operazioni speciali, coordinati dal Comando interforze operazioni forze speciali (CO.F.S.).\nSono cos\u00ec suddivise:\nLe forze da sbarco costituiscono la componente anfibia delle forze armate, che \u00e8 composta dalla brigata marina \"San Marco\" e dal reggimento lagunari \"Serenissima\", ambedue inquadrati nella forza di proiezione dal mare.\nSanit\u00e0 militare.\nIl Servizio di sanit\u00e0 nelle forze armate \u00e8 coordinato dall'Ispettorato generale della sanit\u00e0 militare, un organo dello stato maggiore della difesa. Ogni forza armata ha poi un suo Corpo sanitario:\nRiserva militare.\nOgni arma delle forze armate italiane ha una propria componente; in particolare la riserva militare \u00e8 costituita - per la truppa - dalle forze di completamento volontarie; mentre per gli ufficiali e da ufficiali di complemento vi \u00e8 la \"riserva selezionata\".\nCorpi ausiliari.\nComposti da personale volontario, in posizione di riserva, hanno principalmente compiti di sanit\u00e0 militare.\nIl Corpo militare volontario della Croce Rossa Italiana.\nIl Corpo militare volontario della Croce Rossa Italiana \u00e8 un corpo militare speciale volontario ausiliario delle forze armate italiane. \u00c8 entrato ufficialmente nel novero delle forze armate con la concessione della bandiera di guerra avvenuta con legge 25 giugno 1985 n. 342. \n\u00c8 costituito esclusivamente da personale volontario in congedo, iscritto in un ruolo unico comprensivo delle categorie direttive dei medici, dei commissari e dei farmacisti, nonch\u00e9 della categoria del personale di assistenza. Complessivamente si tratta di circa 19.000 in riserva e 300 in servizio attivo.\nIn virt\u00f9 delle convenzioni di Diritto internazionale umanitario e in forza delle leggi vigenti in Italia, il Corpo Militare volontario pu\u00f2 essere impiegato sia in tempo di pace che in tempo di guerra.\nIn tempo di guerra o comunque in caso di conflitto armato il Corpo militare della CRI:\nIn tempo di pace il Corpo Militare della CRI \u00e8 tenuto ad attendere, secondo le direttive e sotto la vigilanza del Ministero della difesa, alla preparazione del personale, dei materiali, dei mezzi e delle strutture di pertinenza, al fine di assicurare costantemente l'efficienza dei relativi servizi in qualsiasi circostanza (artt. 10 e 11 del DPR 31 luglio 1980 n. 613).\nIl Corpo militare dell'ACISMOM.\nIl \"Corpo speciale volontario ausiliario dell'Esercito Italiano dell'Associazione dei cavalieri italiani del Sovrano militare Ordine di Malta\" \u00e8 un corpo militare speciale ausiliario dell'Esercito italiano. Nacque il 20 marzo 1876 con la prima convenzione per la \u201ccooperazione\u201d con il servizio sanitario dell'esercito con l'obiettivo di provvedere all'assistenza sanitaria e spirituale dei malati e feriti in guerra. Nel 1940 venne creato il Corpo delle infermiere volontarie dell'associazione dei cavalieri italiani del sovrano militare ordine di Malta, ora in quiescenza.\nDalla fine della seconda guerra mondiale il corpo militare si \u00e8 dedicato essenzialmente all'assistenza delle popolazioni colpite da catastrofi naturali e calamit\u00e0, sia in Italia che in nord Africa. Dal 1991 il Corpo militare dello SMOM partecipa alle attivit\u00e0 di polizia internazionale nei territori della ex Jugoslavia, successivamente \u00e8 entrato ufficialmente nel novero dei corpi armati dello Stato con la concessione della bandiera di guerra avvenuta durante il governo D'Alema I con la legge 2 agosto 1999 n. 27.\nA partire dal 2004, alcuni ufficiali medici del Corpo sono stati integrati nelle strutture sanitarie, al seguito dell'esercito italiano, presenti nei Balcani per lo svolgimento di varie operazioni umanitarie e di assistenza.\nOrdinariato militare.\nL'Ordinariato militare italiano \u00e8 una circoscrizione personale della Chiesa cattolica con caratteristiche peculiari. \u00c8 guidato da un arcivescovo ordinario militare per l'Italia. Appartengono all'O.M.I.: i fedeli militari; i civili al servizio delle forze armate, le loro famiglie (coniuge e figli anche maggiorenni se conviventi); i parenti e le persone di servizio conviventi; gli allievi delle Scuole e delle accademie militari, i degenti, gli addetti ad ospedali militari, le case per anziani e simili; tutti i fedeli che svolgono stabilmente compiti loro affidati dall'Ordinario militare o con il suo consenso.\nIl clero dell'Ordinariato militare italiano \u00e8 quindi arruolato nelle forze armate e i sacerdoti sono equiparati agli ufficiali. Per meglio prestare il proprio servizio, l'Ordinariato italiano \u00e8 suddiviso in sedici zone pastorali geografiche.\nPersonale.\nA partire dall'unit\u00e0 d'Italia e sino a tutto il XX secolo, la fonte principale dell'arruolamento avveniva con l'operativit\u00e0 coattiva del servizio militare di leva in Italia, sulla base di quanto disposto dall'art. 52 della costituzione della Repubblica Italiana sebbene fosse previsto anche l'arruolamento volontario. Il servizio militare femminile, su base volontaria, \u00e8 stato introdotto con la legge delega 20 ottobre 1999, n. 380, attuata poi nel 2000.\nCon la legge 23 agosto 2004, n. 226 - che ha determinato la sospensione alle chiamate al servizio militare di leva in tempo di pace - le forze armate venivano ad essere costituite quando non in guerra soltanto da personale volontario. La norma del 2004 ha istituito la figura dei volontari in ferma prefissata, con ferma limitata nel tempo, che si affiancano agli ufficiali in ferma prefissata e agli ufficiali di complemento; per diventare volontari in servizio permanente \u00e8 necessario aver prestato cinque anni di servizio; ossia aver sostenuto almeno una ferma come VFP1 e una come VFP4, mentre l'accesso alla categoria ufficiali, oltre alle accademie militari per gli ufficiali in servizio permanente effettivo, \u00e8 anche possibile in modo diretto da civile con apposito concorso. La riserva militare italiana \u00e8 invece composta dalle forze di completamento volontarie e dalla riserva selezionata.\nReclutamento.\nIl reclutamento pu\u00f2 essere obbligatorio tramite la leva militare oppure volontario a domanda; nel primo caso a chiamata diretta, nel secondo attraverso concorso pubblico. I requisiti per il reclutamento volontario sono previsti dal d.lgs. 15 marzo 2010, n. 66; la selezione del personale dei volontari in ferma prefissata per l'esercito italiano i avviene presso i centri di selezione VFP1, mente l'addestramento invece viene impartito presso uno dei vari reggimenti addestramento volontari; mentre per la marina militare italiana e l'aeronautica militare italiana dispongono di strutture proprie. Riguardo ai concorsi per l'arruolamento della truppa, per VFP1 sono per titoli, mentre per gli VFP4 per titoli ed esami; riguardo ai requisiti fisici previsti, la legge 12 gennaio 2015, n. 2 ha abolito poi i requisiti minimi di altezza, prevedendo la sua sostituzione con determinati parametri fisici di cui al d.P.R. del 15 marzo 2010 n. 90 (regolamento di attuazione del codice dell'ordinamento militare). Disposizioni particolari sono previste per alcune armi.\nPer ci\u00f2 che riguarda gli ufficiali si distingue tra gli \"Ufficiali a nomina diretta\" (rientranti nel Ruolo normale) provenienti dai corsi \"normali\" delle accademie militari, e gli \"Ufficiali dei Ruoli speciali\", il cui accesso pu\u00f2 avvenire sia per concorso interno - dalla categoria degli ufficiali in ferma prefissata - che per concorso pubblico, aperto anche ai civili, con una riserva di posti dedicati; fermo restando - in ambo le ipotesi - limiti di et\u00e0.. Tutti gli appartenenti alle forze armate italiane sono inoltre tenuti a prestare giuramento militare all'atto di assunzione del servizio. Infine, il codice dell'ordinamento militare prevede - in alcuni casi - anche l'arruolamento diretto di civili, ma solo nei casi e ipotesi previste espressamente dalla legge, anche in questo caso fermo restando limiti d'et\u00e0.\nDipendenza gerarchica.\nA parte la tradizionale gerarchia militare italiana, gli appartenenti alle forze armate possono essere utilizzati, per la sorveglianza di obiettivi istituzionali e di altri ritenuti \"sensibili\", in tal caso sono posti a disposizione dei prefetti, da parte delle autorit\u00e0 militari. Elementi delle forze armate possono poi, in determinate situazioni, trovarsi alle dipendenze di autorit\u00e0 diverse da quelle militari: cos\u00ec il personale dell'Arma dei Carabinieri talora pu\u00f2 essere impiegato in attivit\u00e0 alle dipendenze dell'autorit\u00e0 di pubblica sicurezza ovvero dalla magistratura (in particolare delle procure della Repubblica), ovvero dei titolari di ambasciata italiana all'estero. Oppure, il personale del Corpo delle capitanerie di porto - Guardia costiera quando opera alle dipendenze del Ministero delle infrastrutture e dei trasporti nell'esercizio delle funzioni amministrative attinenti alla navigazione ed al traffico marittimo.\nAltra situazione \u00e8 quella nella quale si trovano i militari quando impiegati in ruolo di ordine pubblico o pubblica sicurezza alle dipendenze di forze di polizia. In tal caso, limitatamente al periodo ed alle condizioni di impiego, i militari, che devono essere sempre affiancati da appartenenti all'Arma dei Carabinieri, alla Guardia di Finanza o alla Polizia di Stato, assumono anche la funzione (che normalmente non ricoprono) di agente di pubblica sicurezza.\n\"Status\" giuridico.\nLo stato giuridico di \"militare\" \u00e8 riferito a fonti normative di vario livello che definiscono:\nPer quanto concerne lo stato giuridico, il concetto di \"posizione di stato\" definisce la situazione di servizio in cui il militare si trova. In particolare, il militare pu\u00f2 essere in \"servizio effettivo\", in \"aspettativa\", in \"ausiliaria\" e in \"quiescenza\". I soggetti nella posizione di servizio attivo o in congedo, possiedono lo \"status\" di \"militare\", sebbene non siano pi\u00f9 tenuti agli obblighi del servizio attivo, conservano altres\u00ec il grado e dell'uniforme, che pu\u00f2 essere indossata in base alle disposizioni di legge o della forza armata di originaria appartenenza. Prr tutto il personale, la legge durante pone alcuni limiti a causa dello status di militare; infatti, essi non possono costituire associazioni professionali di carattere sindacale e non hanno diritto di sciopero; inoltre la legge prevede alcune limitazioni alla loro libert\u00e0 di espressione, di associazione e di movimento. Tra i loro doveri, essi sono tenuti a prestare giuramento militare di fedelt\u00e0 alla Repubblica Italiana, impegnandosi a osservarne le leggi e a difendere la costituzione della Repubblica Italiana. Tutti i militari sono inoltre tenuti a trascorrere la notte presso la localit\u00e1 della sede di servizio. Al personale - cui \u00e8 rilasciata la Carta multiservizi della Difesa, che funge da documento di riconoscimento in Italia - pu\u00f2 esser inoltre imposto di sottoporsi a sommiinisttrazioni vaccinali per esigenze di profilassi; infine in tema di rappresentanza vigono particolari disposizioni, relative all'istituto della rappresentanza militare.\nL'avanzamento di carriera avviene diversamente a seconda del ruolo; generalmente per anzianit\u00e0 di servizio relativamente alla categoria dei militari di truppa, (previa valutazione di idoneit\u00e0 da parte di apposite commissioni), mentre per la categoria ufficiali pu\u00f2 avvenire per concorso interno per titoli ed esami, o anche per concorso esterno. I militari sono tenuti a rispettare le norme ed i principi dell'etica militare italiana e sono sottoposti alla disciplina militare, mentre la giurisdizione su di essi \u00e8 competenza dell'ordinamento giudiziario militare italiano.\nI volontari in ferma prefissata (anche gli ufficiali) possono essere prosciolti dalla ferma a domanda, non prima per\u00f2 di aver espletato il periodo di ferma previsto per l'obbligo di leva, cosa invece non possibile per il personale di leva. Inoltre, ai sensi del decreto legge 23 maggio 2008 n. 92 (\"Misure urgenti in materia di sicurezza pubblica\") - convertito in legge 24 luglio 2008, n. 125 ha stabilito che agli appartenenti alle forze armate italiane impegnati in operazioni di tutela dell'ordine pubblico e contrasto alla microcriminalit\u00e0 sia attribuita la qualifica di agente di pubblica sicurezza con l'attribuzione delle facolt\u00e0 di cui all'art. 4 della legge 22 maggio 1975, n. 152 (legge Reale).\nMobilit\u00e0.\nIl personale appartenente ai ruoli delle forze armate pu\u00f2 essere trasferito \"d'autorit\u00e0\" (ovverosia d'ufficio) oppure \"a domanda\". Quanto alla prima ipotesi, al personale trasferito spetta l'indennit\u00e0 di missione e gli importi accessori (indennit\u00e0 di prima sistemazione e rimborsi spese) gi\u00e0 previsti in favore dei magistrati ordinari trasferiti ad altro ufficio, ma per la cui fruizione sono necessari:\nInfine, al personale trasferito \"d'autorit\u00e0\" spetta apposita indennit\u00e0 solo se sussista il requisito generale della distanza minima, non inferiore ai 10\u00a0km tra la sede di provenienza e quella di destinazione.\nQuanto alla seconda ipotesi lo Stato maggiore dell'Esercito, con circolare del 16/3/2004 n. 1940/07/PIC-100, (che sostituisce le precedenti) ha disciplinato le istanze di avvicendamento reciproco, mediante trasferimenti a domanda, con altra unit\u00e0 di personale; l'istituto si applica per\u00f2 esclusivamente appartenente al ruolo degli Volontari in servizio permanente ed abbia maturato almeno 2 anni di servizio presso l'ente nel quale sia impiegato. Infine, il personale militare che perda i requisiti richiesti dalla legge pu\u00f2 essere ricollocato nei ruoli civili del Ministero della difesa.\nGradi militari.\nIl segno distintivo che caratterizza in modo univoco il personale militare italiano, anche ai fini dell'applicazione del diritto internazionale umanitario, \u00e8 la stella a cinque punte, che viene indossata su tutti gli indumenti di ordinanza; tale segno distintivo \u00e8 applicato anche sulla prua delle navi militari. Il militare mantiene il grado conseguito durante il servizio effettivo per tutta la vita. Nel caso in cui, per\u00f2, si trovi in posizione di quiescenza o ausiliaria, il militare \u00e8 tenuto a specificarlo quando si presenti utilizzando il grado. Ecco una tabella riassuntiva e comparativa dei gradi militari:\nSpesa per la difesa italiana.\nNel Documento programmatico difesa 2014-2016, come da prassi consolidata del Ministero della difesa, si pone attenzione nel separare le principali tipologie di spesa. Quelle a funzioni puramente militari, sono accomunate sotto la voce \"Funzione difesa\". Quelle dell'Arma dei Carabinieri sotto la voce \"Funzione sicurezza del territorio\". Le restanti voci sotto \"Funzioni esterne\" (a titolo di esempio il rifornimento idrico delle isole).\nLa tabella sottostante riporta in milioni di euro i dati delle leggi di bilancio relative. Non sono comprese le spese straordinarie per le missioni, e soprattutto i contributi (non irrilevanti) del Ministero dello sviluppo a programmi di sviluppo italiani di tipo militare.\nIl dato delle pensioni provvisorie per l'anno 2009 non \u00e8 riportato, ma per il 2012 assommavano a 356: in due anni sono quindi aumentate del 26%.\nUn altro dato che viene enfatizzato \u00e8 la suddivisione della Funzione difesa nei tre aspetti principali, come consuetudine nei bilanci militari internazionali.\nIl Documento programmatico difesa 2014-2016 afferma inoltre che:\nOperazioni.\nSul territorio italiano.\nLe forze armate italiane vengono impiegate nel territorio italiano per far fronte a situazioni particolari (come ad esempio il terremoto dell'Aquila del 2009) o per aiutare le forze di polizia italiane nel mantenimento dell'ordine pubblico e della pubblica sicurezza (come nel caso ad esempio dell'Operazione Forza Paris e dell'Operazione Vespri siciliani).\nAmbito internazionale.\nDal secondo dopoguerra le forze armate italiane sono state impegnate, prevalentemente sotto l'egida dell'Unione europea, in operazioni di tipo PSO (\"peace support operations\"). Fra esse, da citare quelle di \"peace enforcement\", attuate secondo il cap. VII della carta delle Nazioni Unite, e quelle di \"peacekeeping\", previste, invece, nel cap. VI della stessa carta.\nDal 1952 ad oggi sono pi\u00f9 di 100 i militari italiani caduti in missione di pace, nell'adempimento del loro dovere durante operazioni che si svolgevano fuori dai confini nazionali. Al 2010, le forze armate italiane partecipavano a 30 missioni che si svolgono in 20 paesi del mondo situati in quattro continenti. sempre secondo i dati relativi allo stesso anno, i militari italiani impegnati nelle missioni all'estero ammontavano a 7.811 unit\u00e0.\nMissioni nazionali.\nPer missioni nazionali si intendono quelle operazioni oltremare frutto di accordi bilaterali fra l'Italia ed i beneficiari dell'attivit\u00e0.\nDati sugli organici.\nDopo la caduta del muro di Berlino nel 1989, a partire dagli anni '90 si \u00e8 avviato un processo di ridimensionamento e di riqualificazione del personale militare. Le tre armi (escludendo quindi l'Arma dei Carabinieri e la Guardia di Finanza) ammontavano complessivamente a circa 350.000 unit\u00e0 nel 1990. Agli inizi degli anni 2000 si \u00e8 quindi passati per le 3 forze armate a un organico di circa 250.000 unit\u00e0. con un modello misto volontari/leva. Il \"Libro Bianco della Difesa\" 2002 ha ridotto ulteriormente il personale prevedendo il passaggio ad un modello di soli volontari/professionisti per un totale delle 3 forze armate previsto di 190.000 unit\u00e0. La riforma promossa nel 2012 da Giampaolo Di Paola - ministro della difesa durante il governo Monti - ha previsto un'ulteriore diminuzione del personale militare delle 3 forze armate a 150.000 unit\u00e0. Tuttavia nel 2014 la situazione reale vede circa 53.000 marescialli su un totale di circa 174.000 unit\u00e0 (anche se il citato \"Libro Bianco\" poneva il 2020 come traguardo in cui riordinare la categoria). Ecco una tabella riassuntiva del personale in servizio al 2014 (escludendo allievi delle scuole militari):\nSempre per quel che riguarda il 2014 la situazione reale (non a pianta organica) del personale militare, diviso per arma per un totale delle 3 forze armate, ammonta a circa 174.000 unit\u00e0 (circa 337.000 sommando anche Carabinieri e Guardia di Finanza). Nello specifico:\nDecorazioni e onorificenze.\nLa Repubblica Italiana ha diverse onorificenze e decorazioni, divise a loro volta in varie classi o gradi. Quelle pi\u00f9 importanti per le forze armate italiane sono le decorazioni al Valor militare, che includono la Medaglia d'oro al valor militare (massimo riconoscimento finora ottenuto da 2.136 persone), d'argento, di bronzo e la Croce di guerra al valor militare. Per operazioni militari, anche in tempo di pace, a unit\u00e0 delle forze armate nazionali o a singoli militari pu\u00f2 essere conferito l'Ordine militare d'Italia.\nLe singole forze armate e la Guardia di Finanza poi hanno decorazioni al valore conferibili unicamente al proprio personale: si tratta della Medaglia al valore di Marina, della Medaglia al valore dell'esercito, della Medaglia al valore aeronautico, della Medaglia al valore dell'Arma dei Carabinieri e della Medaglia al Valore della Guardia di Finanza.\nL'onorificenza pi\u00f9 alta di cui pu\u00f2 essere insignito un cittadino italiano (e quindi anche un militare) \u00e8 l'Ordine al merito della Repubblica Italiana.\nFestivit\u00e0.\nIl 4 novembre \u00e8 la festa delle forze armate a ricordo della data di emissione del \"Bollettino della Vittoria\" con il quale venne annunciata nel 1918 la resa dell'Impero austro-ungarico all'Italia che poneva fine alla Prima guerra mondiale.\nIl 2 giugno, in occasione della Festa della Repubblica, si tiene tradizionalmente una parata militare a Roma, nel corso della quale reparti delle diverse forze armate sfilano, lungo via dei Fori Imperiali, alla presenza del Presidente della Repubblica.\nA Roma, presso l'Altare della Patria, si trova la tomba del Milite Ignoto, tomba simbolica per tutti i caduti delle forze armate, soggetta a sorveglianza perenne. La tomba conserva i resti di un caduto della Grande Guerra."}
{"id": "390074", "revid": "2121138", "url": "https://it.wikipedia.org/wiki?curid=390074", "title": "Enhancer", "text": "Gli enhancer (chiamati anche intensificatori) sono sequenze di DNA che svolgono il loro ruolo pro-trascrizione attraverso l'associazione con diverse proteine, tra cui diversi fattori coinvolti nell'avvio della trascrizione stessa. Gli enhancers sono sequenze nucleotidiche \"cis\"-agenti che esplicano la loro funzione aumentando notevolmente (fino a 1000 volte) la frequenza di trascrizione del gene che controllano. Dal punto di vista strutturale, un enhancer non differisce molto da un promotore: entrambi contengono sequenze base e moduli regolativi che controllano la loro funzione (associandosi a proteine specifiche). Tuttavia, la densit\u00e0 di tali moduli \u00e8 maggiore negli enhancer in quanto la loro lunghezza media \u00e8 pari a circa 100 bp (paia di basi). \nFunzionamento degli \"enhancers\".\nGli \"enhancers\" non devono necessariamente essere vicini ai promotori: \u00e8 possibile infatti trovare degli \"enhancer\" a parecchie centinaia di migliaia di paia di basi di distanza a valle o a monte del sito d'inizio della trascrizione. In alcuni casi, l'orientamento dell'enhancer pu\u00f2 essere invertito senza inficiarne in alcun modo l'attivit\u00e0. In altri casi, \u00e8 addirittura possibile \"excidere\" l'enhancer dal cromosoma, reinserendolo in un'altra posizione, senza che la sua efficienza cali . \nSono state proposte due teorie in grado di spiegare le propriet\u00e0 degli enhancers:"}
{"id": "390075", "revid": "86599", "url": "https://it.wikipedia.org/wiki?curid=390075", "title": "David Levy", "text": "Nato a Montr\u00e9al, nel Quebec, si \u00e8 trasferito a Vail in Arizona dove gestisce con la moglie Wendee l'osservatorio Jarnac.\nIl Minor Planet Center gli accredita la scoperta di cinquantacinque asteroidi, effettuate tra il 1989 e il 2008, tutti in collaborazione con altri astronomi: Tom Glinos, Henry Holt, Wendee Levy, Carolyn Shoemaker e Eugene Shoemaker.\nHa inoltre scoperto o coscoperto quattordici comete tra cui la 255P/Levy.\nCelebre la sua battuta \u201cLe comete sono come i gatti: hanno la coda e fanno esattamente quello che vogliono\u201d \"(Comets are like cats; they have tails, and they do precisely what they want)\".\nRiconoscimenti.\nGli \u00e8 stato dedicato l'asteroide 3673 Levy..\nNel 1980 gli \u00e8 stata attribuita la \"Medaglia Chant\".\nNel 1993 ha ricevuto il Premio per il miglior risultato amatoriale dalla Societ\u00e0 Astronomica del Pacifico."}
{"id": "390078", "revid": "767487", "url": "https://it.wikipedia.org/wiki?curid=390078", "title": "Concido", "text": "I Concido sono un gruppo rock italiano, che ha presenziato al 55\u00ba Festival di Sanremo con il brano \"Ci vuole k...\", caratteristico per la ripetizione della frase \"ci vuole culo\".\nLa formazione romana (i componenti sono tutti di Ladispoli e Cerveteri, paesi in provincia della capitale) \u00e8 il primo gruppo indipendente ad essere entrato al Festival di Sanremo, dopo averci provato gi\u00e0 nel 2002 arrivando in semifinale all'Accademia di Sanremo col brano \"Di tempo io non ho\".\nIl gruppo ha il suo leader nel cantante, che \u00e8 anche colui che compone la maggior parte delle canzoni: Daniel Longo. Gi\u00e0 giocatore di calcio professionista in C1 e C2, \u00e8 figlio di Paolo Longo, che vinse il Cantagiro 1980 con il brano \"Stasera\". Il chitarrista \u00e8 Massimiliano Patini, per molto tempo al fianco di Carmen Consoli agli esordi.\nIl primo CD \"Ad occhi aperti\" viene autoprodotto dalla band. Si tratta di un album ricco di sonorit\u00e0 rock, con testi di stampo sociale o anche affettivo. Le influenze musicali denotabili vanno da Luciano Ligabue, Lucio Dalla, ai Rolling Stones, U2, Nirvana e Aerosmith: l'energia del rock si sposa qui con la tradizione pop italiana.\nAd aprile 2007 esce \"Concido\", un EP prodotto dall'etichetta Latlantide contenente \"Ad occhi aperti\" (di cui verr\u00e0 realizzato anche un videoclip) e altre 3 tracce audio.\nA luglio 2008 esce \"Sorridi\", il primo CD non autoprodotto della band. L'album, presentato in radio dal singolo omonimo, contiene 13 brani."}
{"id": "390081", "revid": "1855146", "url": "https://it.wikipedia.org/wiki?curid=390081", "title": "Museo del Cenacolo di Sant'Apollonia", "text": "Il Cenacolo di Sant'Apollonia \u00e8 un museo di Firenze: faceva parte anticamente del complesso omonimo, con accesso in via XXVII Aprile.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nIl monastero venne fondato nel 1339 e dopo il 1440 la badessa Cecilia Donati promosse una serie di lavori di ammodernamento e ingrandimento della struttura. Vennero allora ampliati il chiostro ed il cenacolo, un'ampia sala rettangolare con soffitto a cassettoni e una serie di finestre sulla parete destra, affrescato su un'intera parete da Andrea del Castagno nel 1447.\nA causa della clausura delle monache, il cenacolo fu completamente ignorato dalle fonti antiche, infatti n\u00e9 Vasari, n\u00e9 Bocchi-Cinelli, n\u00e9 il Richa ne parlano nelle loro opere su Firenze. La scoperta si ebbe solo dopo la soppressione e la requisizione del convento nel 1864 per usi militari. Una parte del convento infatti fu demolita per l'apertura di via via XXVII Aprile e molti ambienti furono trasformati in uffici o abitazioni. Solo dopo la seconda guerra mondiale la struttura \u00e8 passata all'Universit\u00e0 di Firenze.\nDescrizione.\nLa particolarit\u00e0 dello spazioso refettorio sta nel grande affresco di Andrea del Castagno raffigurante l'\"Ultima cena\", un tema molto usato per le sale dove i monaci o le monache consumavano i pasti, dipinto tra il 1445 ed il 1450. Le pi\u00f9 recenti analisi della documentazione disponibile (Corti e Hartt) collocano il possibile intervento di Andrea del Castagno tra il giugno e l'autunno del 1447.\nL'affresco, che occupa l'intera parete ovest del refettorio, \u00e8 composto di una parte centrale, dove si trova per tutta la lunghezza della parete l'\"Ultima Cena\" e di una parte superiore dove, intervallati da due finestre, si trovano (da sinistra) le scene della \"Resurrezione\", \"Crocifissione\" e \"Deposizione\". Questi affreschi al momento del rinvenimento del cenacolo (1861) erano scialbati da un intonaco bianco, per questo sono peggio conservati. Nel 1953 si decise di staccare questa parte superiore perch\u00e9 si stava deteriorando per via dell'umidit\u00e0, e in quell'occasione furono trovate le significative sinopie, che, pure staccate nel 1961, furono collocate sulla parete opposta.\nL'\"Ultima Cena\".\nL'\"Ultima Cena\" \u00e8 dipinta come se si stesse svolgendo in un piccolo edificio, un \"triclinium\" imperiale nello stile rievocato negli scritti di Leon Battista Alberti, con la parete anteriore assente, in modo da permettere allo spettatore la visione dell'interno.\nLa cena di Ges\u00f9 con gli apostoli si svolge in una stanza all'antica, decorata con lussuosa e raffinata eleganza: attorno a un lungo tavolo con una tovaglia bianca, che evidenzia lo sviluppo orizzontale della scena, stanno seduti su scranni coperti da un drappo con motivi floreali, gli apostoli e Ges\u00f9, tranne Giuda che si trova sul lato opposto, su uno sgabello. La collocazione di Giuda separato dal resto degli apostoli \u00e8 tipica dell'iconografia (anche se di solito si trova a destra, piuttosto che a sinistra di Ges\u00f9) e la sua figura barbuta e di profilo assomiglia a quella di un satiro della mitologia romana, dalla quale i cristiani avevano mutuato molte delle caratteristiche fisiche del diavolo.\nAnche il san Giovanni dormiente accanto a Cristo \u00e8 un elemento tradizionale, presente ad esempio, assieme al Giuda di spalle, anche nel cenacolo di Santa Croce di Taddeo Gaddi, per rimanere in ambito fiorentino. La scatola prospettica ha invece un precedente trecentesco nel cenacolo di Santo Spirito di Andrea Orcagna (1360-65 circa).\nAltre opere.\nNel Museo del cenacolo di Sant'Apollonia sono conservate anche altre opere quattrocentesche provenienti dall'ex monastero e dall'ospedale di Santa Maria Nuova, di Paolo Schiavo di Neri di Bicci (due tavole) e le poche tracce degli affreschi e delle sinopie di Domenico Veneziano, con l'aiuto di Alesso Baldovinetti, Piero della Francesca e lo stesso Andrea del Castagno, con le \"Storie della Vergine\", gi\u00e0 nella chiesa di Sant'Egidio.\nAltre opere di Andrea del Castagno sono il \"Cristo in piet\u00e0 sorretto da due angeli\" con sinopia (1447-1448 circa), proveniente dal chiostro del monastero, la sinopia della parte inferiore della \"Trinit\u00e0 e santi\" della Santissima Annunziata e la \"Crocifissione di Santa Maria degli Angeli\", dal convento camaldolese fiorentino. Sempre nella sala del refettorio si trovano i pochi resti degli affreschi di Sant'Egidio, opera cardine del primo rinascimento fiorentino di Domenico Veneziano, Andrea del Castagno, Alesso Baldovinetti e Piero della Francesca purtroppo perduta con i rinnovi cinquecenteschi della chiesa. Appeso alla parete sud si trova un \"Crocifisso\" attribuito a Baccio da Montelupo.\nTra le opere di altri autori sono presenti una \"Piet\u00e0\" e una \"Crocifissione\" con sinopia di Paolo Schiavo (dal monastero), una \"Madonna col Bambino e santi\" (dalla chiesa del monastero) e un'\"Incoronazione della Vergine e santi\" di Neri di Bicci, un tabernacolo di scuola fiorentina del 1470 circa."}
{"id": "390083", "revid": "125591876", "url": "https://it.wikipedia.org/wiki?curid=390083", "title": "Carolyn Jean Spellmann Shoemaker", "text": "\u00c8 la co-scopritrice della Cometa Shoemaker-Levy 9 e vedova di Eugene Shoemaker. \nShoemaker detiene il record del maggior numero di comete scoperte da una persona. Inizi\u00f2 la sua carriera astronomica nel 1980, cercando asteroidi che intersecano l'orbita terrestre e comete al California Institute of Technology e all'Osservatorio Palomar. \nNegli anni '80 e '90, Shoemaker utilizz\u00f2 fotografie prese dal telescopio a largo campo, combinate con uno stereoscopio, per trovare oggetti che si muovevano sullo sfondo delle stelle fisse. \nShoemaker ha scoperto 32 comete e pi\u00f9 di 800 asteroidi."}
{"id": "390084", "revid": "38120", "url": "https://it.wikipedia.org/wiki?curid=390084", "title": "Il mistero delle 12 sedie", "text": ""}
{"id": "390085", "revid": "38120", "url": "https://it.wikipedia.org/wiki?curid=390085", "title": "Il mistero delle 12 seggiole", "text": ""}
{"id": "390086", "revid": "38120", "url": "https://it.wikipedia.org/wiki?curid=390086", "title": "Il mistero delle dodici seggiole", "text": ""}
{"id": "390098", "revid": "1687175", "url": "https://it.wikipedia.org/wiki?curid=390098", "title": "Storia del Trentino", "text": "La storia del Trentino, territorio situato in posizione mediana rispetto all'area mediterranea di cultura latina e l'Europa centrale germanica, ha contribuito nel passato e in epoca moderna a farne un'area di incontro fra civilt\u00e0 diverse.\nGi\u00e0 parte dell'Impero romano e sede di un \"municipium\", il suo assetto territoriale \u00e8 legato all'istituzione del Principato vescovile di Trento nell'XI secolo, che riprendeva in parte l'antica giurisdizione romana e del successivo Ducato di Trento legato ai Longobardi e alla marca carolingia. Appartenne al Sacro Romano Impero, ai regni napoleonici di Baviera e d'Italia, all'Impero austriaco e al successivo Impero austro-ungarico. Divenne uno dei principali teatri di guerra durante la prima guerra mondiale e in seguito entr\u00f2 a far parte del Regno d'Italia.\nEt\u00e0 Pre-romana.\nPreistoria.\nLe diverse valli che compongono il Trentino furono abitate in epoca mesolitica e gli insediamenti pi\u00f9 rilevanti si concentrarono nella valle dell'Adige, la zona pi\u00f9 adatta alle attivit\u00e0 umane per il suo clima e la posizione di centralit\u00e0 rispetto alle valli laterali. Si ipotizza che i primi insediamenti siano relativi a cacciatori provenienti da zone pi\u00f9 basse della pianura Padana e delle prealpi Venete, che si spostarono in Trentino a seguito dello sciogliersi del ghiaccio che copriva i territori alpini.\nIn diverse zone della Provincia sono stati ritrovati reperti risalenti al Mesolitico, in particolare sepolture. Tra queste si possono ricordare gli scheletri di cacciatori ritrovati a Vatte di Zambana e Mezzocorona, mentre oggetti lavorati, destinati ad essere corredi funebri, sono stati ritrovati nei siti di Ischia Podetti. Importante l'insediamento dei Laghetti di Colbric\u00f2n, presso il Passo Rolle, vasta area di attivit\u00e0 di caccia di uomini del Neolitico.\nNel 1971 si sono trovate tracce dell'uomo presso le pendici occidentali del monte Calisio poco sopra a Trento. Qui venne ritrovata una statuetta di forma femminile ottenuta da un corno di cervo, la cosiddetta \"Venere del G\u00e0ban\", risalente al primo Neolitico.\nI Reti.\nAttorno al 500 a.C. si assiste alla comparsa nel territorio trentino del popolo dei Reti, popolo che lo storico latino Tito Livio afferma essere di origine etrusca e che gi\u00e0 occupavano ampi spazi dell'area alpina centrale e orientale. I Reti si stabilirono in diverse valli e organizzarono una societ\u00e0 abbastanza complessa, costruendo una rete di villaggi molto vasta e dedicandosi a diverse attivit\u00e0 di sfruttamento del territorio, che accompagnavano l'occupazione tradizionale della caccia: agricoltura, dalla quale producevano vino (celebre a Roma gi\u00e0 in et\u00e0 repubblicana), ortaggi, e diversi tipi di cereali e allevamento di ovini, caprini, bovini e cavalli. In et\u00e0 romana il territorio del Trentino faceva parte della provinicia italica con la regiones \"Regio X Venetia et Histria\" confinante a Nord con la \"Retia\", altra provincia romana.\nEt\u00e0 Romana.\nL'integrazione della regione nei domini di Roma avvenne solo nel I secolo a.C. La sconfitta definitiva dei Reti, avvenuta nei pressi di Bolzano, si ebbe a seguito delle campagne militari nelle Alpi di Druso e Tiberio nel 16/17 a.C.\nNel I secolo a.C. venne fondata anche la citt\u00e0 di \"Tridentum\", attuale Trento (anche se alcuni studiosi ipotizzano una fondazione precedente, risalente all'invasione gallica del III secolo a.C.).\nLa citt\u00e0 divenne \"municipium\" romano tra il 50 e il 40 a.C. e venne strutturata secondo i principi canonici dell'urbanistica romana (pianta basata sul \"cardo\" e sul \"decumano\"; presenza del foro, dell'anfiteatro, delle terme, e di un'imponente cinta di mura esterne). I confini del \"municipium\" andavano dall'attuale Trentino occidentale e meridionale (con l'esclusione della bassa Valsugana, legata al feltrino) sino all'attuale Alto Adige (Bolzano, bassa Val Venosta, bassa Val d'Isarco).\nIn et\u00e0 imperiale Claudio (41-54 d.C.) comprese l'importanza strategica del territorio trentino e sfrutt\u00f2 la posizione di Trento completando due grandi strade: la via \"Claudia Augusta Padana\", che da Ostiglia raggiungeva il passo Resia, e la via \"Claudia Augusta Altinate\" che, partendo dall'allora importante porto di Altino, si ricongiungeva nel capoluogo trentino con la \"Padana\" attraverso la Valsugana.\nEt\u00e0 Medievale.\nAlto Medioevo.\nNel V secolo l'area trentina assistette ad una serie di invasioni provenienti da nord e da est: prima gli Ostrogoti, seguiti da Bavari, Longobardi e Franchi. A differenza dell'area altoatesina, posta a nord, quella trentina comunque riusc\u00ec a mantenere il suo carattere di territorio profondamente romanizzato.\nTra il 400 e il 500 d.C. si concluse il lungo processo di evangelizzazione delle vallate trentine, ad opera di diversi vescovi e chierici, tra cui il vescovo martire e patrono di Trento Vigilio, morto durante l'evangelizzazione della pagana Val Rendena il 26 novembre del 400.\nIl Trentino sub\u00ec nel 568-569 l'invasione dei Longobardi, che costituirono il Ducato di Trento, uno dei principali ducati del loro regno. Con la dominazione longobarda inizia a svilupparsi un concetto di unit\u00e0 territoriale dell'area trentina (\"Tridentinum territorium\"), grazie all'opera del duca Ewin, da alcuni storici considerato il primo vero fondatore dell'unit\u00e0 territoriale autonoma del Trentino. In questo periodo, dominano le forme giuridiche longobarde, il cui perdurare fino all'XI secolo \u00e8 attestato dalla cosiddetta \"lettera di San Vigilio\".\nNel 774 l'area trentina pass\u00f2 sotto il dominio dei Franchi ed entr\u00f2 a far parte del Regno Italico, nel quadro dell'Impero carolingio, con la formazione di una contea (\"comitatus\") o marca che ricalcava il precedente ducato longobardo.\nDopo la morte di Carlo Magno (814) l'area visse un periodo di turbolenza, come tutto l'impero carolingio, a causa delle guerre di successione dinastica (spartizione dei territori, titolo di re d'Italia, titolo imperiale). La divisione tra i figli di Ludovico il Pio nell'843 and\u00f2 a dividere il futuro Tirolo: Trento e la Valle dell'Adige sino a Merano al Regno d'Italia (a Lotario I), le altre valli al regno franco orientale (Ludovico II il Germanico).\nTale periodo di instabilit\u00e0 dur\u00f2 almeno fino al 951-952, quando Ottone I di Sassonia (futuro imperatore) scese in Italia.\nManasse II di Arles, originario della Francia, venne nominato vescovo di Trento, Verona e Mantova nel 935 dallo zio Ugo di Provenza, re d'Italia, e quindi nel 948 arcivescovo di Milano da Lotario, suo cugino. Nel 945, Manasse cambi\u00f2 partito (ai danni dello zio) schierandosi dalla parte del futuro imperatore Ottone I, che sosteneva Berengario d'Ivrea contro re Ugo, e permettendogli il passaggio in Italia attraverso il Brennero.\nManasse perse il controllo del vescovato di Trento nel 951, da Ottone I di Sassonia, sceso in Italia per cingere la corona italica, il quale nel 952 sottrasse l'area (Ducato o Marca) di Trento e la Marca di Verona dal regno italico di Berengario I per inserirla entro il Ducato di Baviera. L'intenzione era quella di attribuire sempre maggiori poteri \"temporali\" ai vescovi, in particolare delle zone alpine di transito, in funzione di stabilizzazione politico-militare.\nNel 962 Ottone I ottenne la corona imperiale: il Trentino entra a far parte del Sacro Romano Impero di Germania; inoltre, in seguito ad una modifica pi\u00f9 formale, nel 976 il comitato di Trento e la marca veronese furono aggregate da Ottone II al ducato di Carantania, comprendente anche la Carinzia, la Carniola e la Stiria.\nDopo il 1000: il Principato vescovile.\nDopo la morte di Ottone III (1002), sal\u00ec al trono imperiale Enrico II. Egli scese in Italia per ripristinare la sua autorit\u00e0 contro il rivale, il re Arduino d'Ivrea, poi sconfitto anche grazie all'aiuto del vescovo di Trento, Uldarico I. Per ricompensare il vescovo, l'imperatore lo avrebbe nominato principe. L'origine del Principato vescovile tridentino risalirebbe dunque gi\u00e0 al 1004. Tuttavia, la prima fonte ufficiale di istituzione di tale principato risale al 1027, quando l'imperatore Corrado II, successore di Enrico II, nomin\u00f2 il vescovo di Trento Udalrico II principe del territorio tridentino.\nLe zone del principato vescovile comprendevano originariamente il Trentino occidentale e centrale, la parte occidentale e centrale dell'attuale Alto Adige, parte del Trentino orientale con esclusione del Primiero e della Valsugana orientale (territori assegnati inizialmente al vescovo di Feltre) e della Val di Fassa (affidata al vescovo di Bressanone).\nIl vescovo di Trento ottenne dall'imperatore il diritto di esercitare tutte le funzioni pubbliche, di riscuotere i tributi e di amministrare la giustizia autonomamente. Sotto l'episcopato di Federico Vanga (venostano, vescovo tra il 1207 e il 1217), fu elaborato il \"Codex Wangianus\", una grande raccolta dei documenti che attestavano i diritti episcopali. Il principe vescovo, anche se formalmente soggetto solo all'autorit\u00e0 dell'imperatore, nell'esercizio del suo potere temporale era per\u00f2 fortemente limitato per il fatto che non gli era concesso di esercitare direttamente le pene capitali (\"ecclesia non sitit sanguinem\") n\u00e9 occuparsi direttamente di questioni militari (\"der Pfaffe ist nicht wehrhaft\"). Per queste incombenze, importanti nel medioevo e imprescindibili per un'autentica sovranit\u00e0, il vescovo doveva dunque ricorrere ad altri, chiamando (\"ad vocare\") un feudatario di sua fiducia. Pertanto, sin dal XII secolo, i conti del Tirolo, divenuti detentori dell'avvocazia, riuscirono a poco a poco ad erodere il potere vescovile, spesso mediante usurpazioni violente. I conti riuscirono gradualmente ad assumere il controllo delle regioni che corrispondono oggi all'Alto Adige e al Tirolo del Nord, mettendo in discussione anche l'autorit\u00e0 politica del vescovo di Bressanone. L'odierno Trentino e la pianura dell'Adige rimasero al principato vescovile, mentre la citt\u00e0 di Bolzano, fondata nel frattempo dal vescovo, fu governata congiuntamente da vescovo e conte.\nDa parte vescovile vi furono tentativi di resistenza alla secolarizzazione e all'inglobamento da parte dei conti del Tirolo. Sfruttando il rapporto di fedelt\u00e0 e fiducia che lo legava alla casa di Boemia, Nicol\u00f2 da Bruna (l'attuale Brno, capoluogo della Moravia), venne eletto principe vescovo di Trento nel 1337. Egli era stato consigliere del futuro imperatore Carlo IV di Lussemburgo, figlio di Giovanni I di Boemia. Nicol\u00f2 da Bruna riorganizz\u00f2 il principato vescovile, anche dal punto di vista militare. Tra le altre cose, egli ottenne da re Giovanni I di Boemia la concessione per l'utilizzo, come stemma, dell'aquila fiammeggiante di san Venceslao, martire e patrono della Boemia, nel 1339. L'aquila di san Venceslao \u00e8 ancora oggi in uso come stemma del Comune e della provincia autonoma di Trento.\nDal canto loro anche i conti del Tirolo vennero gradualmente esautorati del loro potere ad opera degli Asburgo finch\u00e9 nel 1363 Margherita di Tirolo fu costretta a cedere la contea al duca d'Austria Rodolfo IV d'Asburgo. Nel 1407 vi fu un episodio di insurrezione capeggiata dal \"capitano del popolo\" Rodolfo Belenzani contro il vescovo di origine morava Giorgio I di Liechtenstein e i suoi funzionari.\nLa dominazione veneziana del basso Trentino.\nLa parentesi veneziana cominci\u00f2 nel 1411, quando la Repubblica di San Marco, per effetto del testamento di Azzone Francesco di Castelbarco, entr\u00f2 in possesso di territori in Vallagarina, in particolare di Ala, Avio, Brentonico e parte di Mori. Nel 1416 venne sottratta al controllo vescovile anche Rovereto. Sotto il dominio veneziano fu introdotto l'allevamento del baco da seta e del gelso, ponendo le basi per la fiorente industria serica roveretana, la quale per\u00f2 conobbe un vero salto di qualit\u00e0 grazie ad alcuni mercanti di Norimberga trasferitisi in Trentino a partire dalla fine del Cinquecento. Nel 1426 la Val di Ledro e Tignale passarono sotto Venezia.\nNel 1439 i Veneziani, nel tentativo di liberare Brescia, assediata dai Visconti, condussero attraverso territorio trentino l'operazione \"galeas per montes\", il cui scopo era di portare una flotta veneziana nel Lago di Garda risalendo l'Adige e attraversando i monti da Mori a Torbole. L'operazione viene ricordata come grande impresa di ingegneria militare. L'espansionismo veneziano non si ferm\u00f2 e nel 1441 la pace di Cavriana suggell\u00f2 la conquista di Torbole e Riva del Garda.\nNel 1487 proseguirono le operazioni militari in Vallagarina, nelle Giudicarie e in Valsugana. La battaglia di Calliano vide le truppe veneziane soccombere di fronte a quelle trentine, ma non ebbe effetto concreto. Solo nel 1509 l'espansione di Venezia, sconfitta dalla Lega di Cambrai, pot\u00e9 essere fermata e la Serenissima fu via via costretta ad abbandonare i possedimenti trentini. Le operazioni in Val Vestino (1510-1517) si conclusero con la definitiva ritirata veneziana.\nEt\u00e0 Moderna.\nLa rinascita del principato, formalmente autonomo sebbene rientrasse entro la sfera di controllo militare tirolese-asburgica, avvenne nella prima met\u00e0 del XVI secolo, quando venne nominato principe-vescovo il trentino Bernardo Clesio. Nominato in seguito anche cardinale dal papa, fu una figura assimilabile a quella dei grandi principi rinascimentali italiani. Clesio riorganizz\u00f2 amministrativamente e militarmente il principato e si dedic\u00f2 a un generale rinnovamento architettonico ed urbanistico di Trento. Fece inoltre edificare una nuova residenza vescovile, il Magno Palazzo, affiancato all'antico nucleo storico del Castello del Buonconsiglio, affrescato dal Romanino. Figura di grande prestigio, Clesio fu al vertice dell'amministrazione austriaca e delegato alla politica estera dell'impero; tra i favoriti alla successione di papa Clemente VII, nel 1534 vide sfumare la sua elezione al soglio pontificio (venne eletto Alessandro Farnese, Paolo III).\nAlla morte di Clesio venne eletto vescovo Cristoforo Madruzzo (dal 1545 cardinale). Con Cristoforo inizi\u00f2 una sorta di \"dinastia vescovile\": i membri della famiglia Madruzzo si passarono la carica di principe vescovo di Trento da zio a nipote per ben tre volte, governando per pi\u00f9 di un secolo, dal 1539 al 1658.\nTrento sin dal XIV era luogo di contatto tra il mondo germanico e quello italico e alcune contrade della citt\u00e0, come quelle di San Pietro, San Marco e del Suffragio, erano tradizionalmente le \"contrade tedesche\" abitate da osti, artigiani, commercianti e barcaioli germanofoni. Fu questo, oltre alle pressioni di Clesio, che nel 1542 spinse a scegliere come sede per il concilio la citt\u00e0 di Trento. Il cardinale \"ospitante\" Cristoforo Madruzzo si spese (anche pericolosamente) per una mediazione tra l'ortodossia teologica cattolica e le tesi di riforma protestante, senza ottenere per\u00f2 alcun sostegno tra i diversi vescovi cattolici presenti.\nEt\u00e0 contemporanea.\nDiciassettesimo e diciottesimo secolo.\nNel corso del XVII e del XVIII secolo il principato , mentre emergeva come centro culturale la citt\u00e0 di Rovereto. Nel 1750 venne fondata l'Accademia Roveretana degli Agiati ad opera di allievi di Girolamo Tartarotti, riconosciuta formalmente come centro culturale dall'imperatrice Maria Teresa d'Austria nel 1753. Rovereto si contraddistinse per vitalit\u00e0 culturale anche in seguito, con Carlo Antonio Pilati e Antonio Rosmini.\nEpoca napoleonica.\nNel 1796 il Trentino fu coinvolto nelle vicende belliche della prima campagna d'Italia di Napoleone Bonaparte.\nNel 1796 Trento fu invasa dalle truppe napoleoniche. Il trattato di Lun\u00e9ville (9 febbraio 1801) stabil\u00ec la secolarizzazione degli stati ecclesiastici, segnando la fine del principato vescovile di Trento (1803), che divenne parte, in seguito alla pace di Presburgo (odierna Bratislava, 26 dicembre 1805), del filo-napoleonico Regno di Baviera, rimanendovi fino al 1810. Alcune misure adottate dai franco-bavaresi, come l'eliminazione della Dieta tirolese, l'obbligo al servizio militare e la pesante tassazione causarono nel Tirolo l'insurrezione anti-napoleonica capeggiata da Andreas Hofer, a cui parteciparono attivamente anche le vallate trentine, come la Val di Non, la Val di Sole o la Val di Fiemme, che aveva gi\u00e0 anticipato autonomamente la rivolta. Nell'autunno 1809 la sconfitta militare austriaca e l'arrivo in forze delle truppe napoleoniche italiane e francesi segn\u00f2 la sorte degli insorti. Hofer venne catturato e fucilato a Mantova il 20 febbraio 1810.\nNel 1809 l'Impero austriaco aggred\u00ec l'Impero Francese e i suoi alleati, dando inizio alla guerra della quinta coalizione. Il Trentino fu teatro di alcuni scontri minori di questa guerra, il cui teatro principale fu a nord della Alpi. Nel corso della guerra si verific\u00f2 la cosiddetta Insorgenza Tirolese, fomentata dagli Asburgo, che coinvolse, anche se in misure minore rispetto al Tirolo, pure il Trentino.\nIl Trattato di Sch\u00f6nbrunn del 14 ottobre 1809 stabil\u00ec l'annessione di Trento e Bolzano al Regno d'Italia napoleonico. La maggior parte del Trentino venne unito con la Bassa Atesina nel dipartimento dell'Alto Adige, mentre il Primiero fu aggregato al dipartimento della Piave.\nXIX secolo, fino alla prima guerra mondiale.\nLa Restaurazione del 1815 conferm\u00f2 la fine del principato vescovile, segnando anche la fine definitiva dell'autonomia politica trentina. Al vescovo di Trento vennero lasciati i titoli solo formali di \"Principe\" e di \"Sua Altezza\". Il 7 aprile 1815 i territori tirolesi vennero riorganizzati in sei capitanati circolari, di cui due (quello di Trento e quello di Rovereto) abitati da popolazioni in larga maggioranza italofone. L'amministrazione venne centralizzata ad Innsbruck con un governatore di nomina imperiale. Con patente imperiale del 24 marzo 1816 il Trentino venne incorporato, a questo punto totalmente, nella contea del Tirolo, a maggioranza tedesca. Nella Dieta di Ratisbona del 6 aprile 1818 l'Austria fece annoverare i secolari territori del principato vescovile di Trento fra i paesi ereditari d'Asburgo, potendo cos\u00ec annettere il Trentino alla Confederazione germanica. Ciononostante, in Trentino la lingua in uso negli uffici pubblici, nei tribunali e nell'insegnamento rimaneva l'italiano.\nIn trentino, comunque fino al XIX secolo almeno, erano ancora presenti insediamenti di tipo tedesco (oltre a quelli gi\u00e0 noti e rimasti fino al giorno d'oggi, come i M\u00f2cheni e i Cimbri); nel Pinetano (Montagnaga, Miola, Faida, Bedollo, Regnana), nel Perginese (Masi Alti S. Caterina, S. Vito) e in Valsugana (Ronchi, Roncegno) \nL'assetto della contea del Tirolo destava un diffuso malcontento in Trentino, dove si riteneva che le autorit\u00e0 di Innsbruck non investissero sufficienti risorse pubbliche nel loro territorio e non consentissero ai trentini l'accesso ai gradi pi\u00f9 elevati dell'amministrazione. La sera del 18 marzo 1848 giunse a Trento la notizia che l'imperatore d'Austria Ferdinando I, sotto pressione della sollevazione popolare viennese, aveva promesso una costituzione. Accanto a queste dimostrazioni si ebbero da parte degli strati pi\u00f9 umili della popolazione alcuni disordini diretti soprattutto contro le barriere del dazio poste alle porte della citt\u00e0. Si costitu\u00ec un locale distaccamento della Guardia Nazionale, che venne sciolto dalle autorit\u00e0 imperiali il 15 aprile, quando Trento venne sottoposta allo stato d'assedio. Giorni prima, l'8 aprile, alcuni dei notabili pi\u00f9 in vista erano stati arrestati perch\u00e9 ritenuti i possibili capi di una sollevazione filo-italiana. Nel contempo avvenivano le sommosse nei centri di Milano e di Padova, anch'essi sotto occupazione austriaca, che furono l'origine dell'aumentata irrequietezza nell'allora Tirolo italiano, il Trentino. Le autorit\u00e0 asburgiche dichiararono lo stato d'assedio.\nTuttavia, le manifestazioni nella contea Tirolese, furono comunque ridotte , quasi assenti, soprattutto se paragonate a quelle di Milano e Venezia .\nProprio in quei giorni, all'inizio della prima guerra d'indipendenza italiana, i confini meridionali del Trentino furono teatro della breve e sfortunata incursione dei corpi franchi, gruppi di volontari formati soprattutto da patrioti lombardi. Sconfitti dall'esercito imperiale il 15 aprile 1848 presso Castel Toblino i corpi franchi dovettero ritirarsi lasciando 21 prigionieri in mano austriaca, che vennero fucilati il giorno successivo a Trento.\nNel 1848 ebbero inizio le rivendicazioni trentine di autonomia da Innsbruck. Portati avanti, come ovunque, dalle \u00e9lite di stampo liberale, i moti insurrezionali del 1848 crearono le basi ad un sentimento di malcontento captato subito dai primi gruppi politici dell'epoca e dal movimento Irredentista, capeggiato in futuro da Cesare Battisti.La richiesta di autonomia trentina venne condensata, dagli irredentisti, nel motto \"Los von Innsbruck\" (via da Innsbruck). I rappresentanti delle popolazioni dei due circoli di Trento e Rovereto sedettero alla assemblea costituente austriaca di Vienna e a quella pan-tedesca di Francoforte, sostenendo le posizioni delle forze democratiche e progressiste. La delegazione trentina a Francoforte, con a capo l'abate Giovanni a Prato, chiese vanamente il distacco del Trentino dalla Confederazione germanica e la completa autonomia dal Tirolo.\nI trentini rifiutarono per\u00f2 di partecipare alla Dieta costituente tirolese di Innsbruck per la sproporzione della rappresentanza loro assegnata. Il termine Trentino inizi\u00f2 in quel periodo ad essere usato per indicare la volont\u00e0 di separare la parte italofona dal resto del Tirolo tedesco. Le richieste trentine di autonomia incontrarono tuttavia una forte opposizione da parte delle autorit\u00e0 tirolesi e non vennero mai soddisfatte dal potere imperiale che dopo aver represso l'insurrezione di Vienna nel novembre 1848 inaugur\u00f2 la stagione del neo-assolutismo. L'intransigenza austriaca favor\u00ec la nascita della Societ\u00e0 patriottica a Trento il 29 gennaio 1849, per promuovere la separazione amministrativa e parlamentare dal Tirolo. Il 1\u00ba agosto 1859 chiesero l'aggregazione politico-amministrativa del Trentino al Veneto (anch'esso allora amministrato dall'impero austriaco).\nSoprattutto negli ambienti borghesi presero piede gli ideali dell'irredentismo, che sostenevano l'annessione del territorio di lingua italiana del Tirolo al Regno d'Italia, costituitosi nel 1861. Nel 1866 le forze italiane, da una parte i volontari di Garibaldi dalla Lombardia attraverso la valle del Chiese, dall'altra parte le truppe regolari del Generale Giacomo Medici dal Veneto attraverso la Valsugana, fecero la loro comparsa nel territorio Trentino. Garibaldi, seppur a prezzo di numerose perdite, riusc\u00ec a vincere la battaglia di Bezzecca, mentre Medici si trovava ormai alle porte di Trento. La loro avanzata venne per\u00f2 fermata dalla fine della terza guerra d'indipendenza che si concluse lasciando il Trentino in mani austriache.\nErano stati circa 400 i trentini fuoriusciti nei vicini stati italiani per partecipare alle campagne per l'indipendenza italiana. Secondo i dati raccolti nel 1910 da Ottone Brentari furono 15 i trentini tra i Mille e 192 quelli arruolati nell'esercito meridionale; 93 invece quelli che vestirono la divisa dei bersaglieri di Vignola nell'esercito piemontese nel 1859-1860. Furono naturalmente pi\u00f9 numerosi gli abitanti della contea tirolese, sia germanofoni che italofoni, arruolati nell'imperiale regio esercito. La contea era infatti tenuta fornire le truppe necessarie a formare quattro battaglioni.\nLa questione trentina era stata posta anche a livello europeo dopo l'esito della guerra austro-prussiana, che si svolse parallelamente alla terza guerra d'indipendenza: il governo italiano tent\u00f2 di convincere le potenze europee a inserire parte del Tirolo fra i territori che dall'Austria sarebbero passati all'Italia, senza buon fine. L'Austria dovette invece cedere il Veneto e il Friuli.\nDopodich\u00e9, la repressione politica austriaca si aggrav\u00f2. Nel Consiglio della Corona del 12 novembre 1866, l'imperatore Francesco Giuseppe, ordin\u00f2 di cancellare l'italianit\u00e0 della Dalmazia, della Venezia Giulia e del Trentino (chiamato nell'amministrazione asburgica \"S\u00fcdtirol\" ovvero \u201cTirolo meridionale\u201d). Scrive in proposito lo storico Luciano Monzali: \"I verbali del Consiglio dei ministri asburgico della fine del 1866 mostrano l'intensit\u00e0 dell'ostilit\u00e0 antiitaliana dell'imperatore e la natura delle sue direttive politiche a questo riguardo. In sede di Consiglio dei ministri, il 12 novembre 1866, egli diede l'ordine tassativo di \"opporsi in modo risolutivo all'influsso dell'elemento italiano ancora presente in alcuni Kronlander e di mirare alla germanizzazione o slavizzazione, a seconda delle circostanze, delle zone in questione con tutte le energie e senza alcun riguardo [...] in Tirolo meridionale, Dalmazia e Litorale adriatico\". Tutte le autorit\u00e0 centrali ebbero l'ordine di procedere sistematicamente in questo senso\".\nMa alla luce delle concrete politiche condotte in Trentino, Litorale e Dalmazia, la repressione politica non tocc\u00f2 tuttavia direttamente la lingua e cultura italiana, l'anno seguente infatti la legge costituzionale sui diritti dei cittadini assicur\u00f2 anche alla minoranza di lingua italiana il pieno rispetto delle loro prerogative, per cui le minacce avanzate dal consiglio dei ministri non si concretizzarono. I propositi di Francesco Giuseppe vanno visti come una semplice reazione emotiva dopo la perdita del Veneto e non come un reale progetto di intervento. Nel 1867 l'Impero d'Austria divenne Impero Austro-ungarico e tutti i cittadini asburgici iniziarono a godere di maggiori diritti costituzionali; l'articolo XIX\u00a0 della costituzione austriaca riconosceva a tutte le nazionalit\u00e0 che componevano lo stato \"eguali diritti e ciascuna di esse ha un diritto inalienabile di conservare e sviluppare la propria nazionalit\u00e0 e la propria lingua\", anche attraverso l'istruzione, che in tutti gli ordini di scuola doveva essere impartita nella lingua madre. Pertanto in Trentino la scuola rimaneva in italiano ed i libri di testo spesso si rifacevano ai coevi testi in uso nel confinante Regno d'Italia.\nNel 1911, Benito Mussolini stesso asserisce che se veramente l'Austria volesse germanizzare il trentino, ci riuscirebbe, ma non vede comunque in pericolo l'integrit\u00e0 culturale linguistica trentina. \nDall'ultimo quindicennio del XIX secolo in poi la diversit\u00e0 linguistica tra italofoni e germanofoni in seno alla contea del Tirolo, di cui il Trentino continuava a far parte, inizi\u00f2 a divenire motivo di scontro. Nel 1896 venne inaugurato un monumento a Dante Alighieri a Trento, per simboleggiare l'uso storico della lingua italiana in Trentino, suscitando lo sdegno delle forze anti-italiane. La politica asburgica si fece sempre pi\u00f9 repressiva nei confronti delle rivendicazioni politiche trentine, anche a causa dell'accresciuta influenza degli elementi pangermanisti. Gli scontri etnico-linguistici furono accompagnati da scontri fra il mondo laico e il mondo cattolico trentini. Disordini e polemiche si ebbero sempre a Trento a causa della scelta, osteggiata dal mondo cattolico, di dedicare un busto in Piazza Dante allo scienziato evoluzionista Giovanni Canestrini nel 1902.\nIl sentimento pangermanista dell'epoca trov\u00f2 espressione nel \"Volksbund\", organizzazione fondata nel 1905 a Vipiteno che contava tra i suoi esponenti anche il borgomastro di Bolzano, Julius Perathoner, e l'estremista Wilhelm Rohmeder. Quest'ultimo sostenne che i trentini non erano di \"razza\" italiana, bens\u00ec tedesca, e ne propose la germanizzazione, estesa a personaggi storici, come Dante tradotto in Durant Aliger. Le associazioni nazionaliste germaniche si proponevano di germanizzare il Trentino, anche cercando d'insediare coloni germanofoni di religione protestante e costruendo chiese protestanti. Questo suscit\u00f2 profonda inquietudine nella popolazione trentina e nel mondo cattolico locale. Anche Alcide De Gasperi ed il vescovo di Trento Celestino Endrici criticarono fortemente simili iniziative, che giudicavano lesive del carattere nazionale e religioso del Trentino.\nIl nazionalismo pangermanista trov\u00f2 la sua contropartita nel nazionalismo italiano, con il suo massimo esponente, il trentino Ettore Tolomei, fautore del confine politico-strategico al Brennero, che tacci\u00f2 di rinunciatari e \u201csalornisti\u201d coloro che limitavano le rivendicazioni italiane al solo Trentino.\nIl 3 novembre 1904, a Innsbruck, scoppiarono sanguinosi scontri fomentati dai pangermanisti a danno degli studenti italiani. La facolt\u00e0 italiana venne chiusa prima ancora dell'inizio dei corsi universitari. Tra gli studenti italiani arrestati dalla polizia figurano Cesare Battisti e Alcide De Gasperi, che divennero primari attori politici nel Trentino tirolese.\nLe principali forze politiche trentine dell'epoca erano i liberal-nazionali, i socialisti e i cattolici del partito popolare trentino. Nel 1907 si tennero le prime elezioni a suffragio universale per l'elezione della Camera di Vienna. I popolari risultarono il partito di gran lunga maggioritario eleggendo 7 deputati sui 9 spettanti ai trentini. Tra gli eletti vi fu anche Alcide De Gasperi. L'unico eletto socialista fu Cesare Battisti.\nNel contempo i contrasti politici si facevano sempre pi\u00f9 accesi in Trentino, dopo la formazione nel 1907 di una polizia militare direttamente dipendente dal Ministero della Guerra di Vienna, che aveva estesi poteri sull'intera societ\u00e0 e poteva scavalcare ogni autorit\u00e0 civile, inclusa la magistratura. Secondo il giornalista nazionalista Virginio Gayda - che in suo scritto del 1914 si fece portavoce delle istanze degli irredentisti e degli interventisti - essa oper\u00f2 con arresti arbitrari, incarcerazioni prolungate, espulsioni; inoltre, egli riport\u00f2 la notizia secondo cui le autorit\u00e0 asburgiche favorirono in quel periodo la formazione di associazioni segrete dedite allo spionaggio ed alla delazione contro gli italiani.\nIn vista di un probabile conflitto con il Regno d'Italia, le autorit\u00e0 asburgiche allestirono una linea di fortificazioni per la difesa dei confini meridionali dell'impero austro-ungarico. Esempi ne sono la Fortezza di Trento, in tedesco \"Festung Trient\", con i suoi innumerevoli forti che ancor oggi circondano la citt\u00e0, e le fortezze degli altopiani trentini, come il Forte Campo Luserna.\nL'economia trentina fu fortemente danneggiata dalle misure prese dalle autorit\u00e0 imperiali di spezzare i legami culturali ed economici che legavano il Trentino alle regioni italiane limitrofe. Il risultato fu che i commerci, il movimento fisico delle persone, l'insediamento d'imprese ecc. furono ostacolati o talora impediti. Si misero limiti allo stesso allaccio di linee telefoniche ed alla creazione di canali e condotte d'acqua che unissero il Trentino alle regioni italiane circostanti. Tutto questo contribu\u00ec ad aggravare la crisi economica nel Trentino asburgico. L'agricoltura trentina-tirolese aveva gi\u00e0 duramente risentito della crisi agraria iniziata negli anni '70 del XIX secolo, con il crollo dei prezzi dei prodotti agricoli, le malattia della vite e del baco da seta nonch\u00e9 la violenta alluvione del 1882 avevano peggiorato la crisi. Decine di migliaia di trentini dovettero lasciare la propria terra per emigrare in Europa o nelle Americhe.\nA fronte delle condizioni di fame e di miseria, soprattutto nelle valli, venne fondata nel 1890 a Santa Croce di Bleggio, su iniziativa di don Lorenzo Guetti, la prima cooperativa trentina. La ripresa dell'agricoltura pot\u00e9 avvenire con l'inizio del XX secolo anche grazie al movimento cooperativo.\nL'unica industria di qualche importanza era quella\u00a0 idroelettrica. Nel 1913 erano attive in Trentino 48 centrali idroelettriche, capaci di produrre 21.821 Kw, di queste\u00a0 9 appartenevano a privati, 22 alle municipalit\u00e0 e 17 ai consorzi.\nIl turismo termale ed alpino era un importante settore dell'economia trentina, anche se era meno sviluppato rispetto all'Alto Adige e al Tirolo settentrionale. Nel 1913 i visitatori della contea del Tirolo, provenienti soprattutto dalla Germania e da altre regioni dell'impero austroungarico, furono 982.047, di cui circa 150.000 soggiornarono in Trentino.\nLa questione nazionale trentina.\nSebbene il mondo rurale trentino fosse (almeno prima della Grande Guerra) in larga parte filoasburgico, ci\u00f2 non imped\u00ec la formazione, tra i ceti intellettuali e professioniali trentini di un forte legame con l'Italia e l'espressione di significative rivendicazioni di italianit\u00e0. Le richieste trentine miravano ad una autonomia decisionale rispetto alla dieta tirolese, dove dominava l'elemento tedesco, anche se l'intransigenza asburgica contribu\u00ec a far nascere una volont\u00e0 separatista, soprattutto dopo la vittoria di Giuseppe Garibaldi a Bezzecca. La borghesia trentina aveva seguito con passione anche l'unione di Roma all'Italia nel 1870, festeggiata a Trento anche con l'esposizione di bandiere italiane. Tutto questo fu addotto come argomento dalle autorit\u00e0 asburgiche contro le richieste di autonomia.\nNon bisogna comunque considerare, che qualsiasi attivit\u00e0 volta alla promozione dell'italianit\u00e0 rispecchiasse una mera attivit\u00e0 di irredentismo, ovvero volta alla diretta separazione territoriale del Trentino. Molte volte, infatti, si trattava solo di voler rimarcare il fatto di avere specifiche peculiarit\u00e0 culturali, riconoscendosi sempre per\u00f2 come parte integrante di uno dei numerosi popoli della monarchia asburgica.\nL'irredentismo, almeno fino all'intervento italiano nella prima guerra mondiale, rimase tuttavia un fenomeno quantitativamente limitato in Trentino. Le posizioni politiche filo-italiane e i contatti politici con il Regno d'Italia dell'avvocato Fabio Filzi e del socialista e geografo Cesare Battisti, eletto deputato fra gli austriaci di lingua italiana nella Dieta di Vienna nel 1911, trovarono un oppositore anche nel cattolico tirolese Alcide De Gasperi, sostenitore della lingua italiana del Trentino, ma comunque legato alla monarchia asburgica. I cattolici trentini erano infatti in maggioranza favorevoli a un ampliamento dell'autonomia in seno all'impero austro-ungarico. De Gasperi, anch'egli eletto deputato alla Dieta di Vienna, ancora nel 1914 confermava all'ambasciatore asburgico a Roma, Barone Karl von Macchio, che se si fosse tenuto un plebiscito, il 90% dei trentini avrebbe votato per l'Austria-Ungheria.\nLe autorit\u00e0 austriache, in particolare quelle militari, a partire dal maresciallo Radetzky, avevano in passato nutrito dubbi sulla lealt\u00e0 trentina nei confronti dell'impero asburgico. Markus von Spiegelfeld, luogotenente dell'imperatore in Tirolo dal 1906 (quindi governatore anche del Trentino), aveva inviato nel 1912 un memorandum all'erede al trono Francesco Ferdinando d'Asburgo dichiarando che la popolazione del Trentino era interamente d'idee e sentimenti italiani: \"Nazionale, anzi marcatamente nazionale, \u00e8 tutta la popolazione laggi\u00f9\".. Scriveva il generale Theodor Edler von Lerch in un suo memorandum: \"Coloro che ancora risiedono in Sudtirolo [qui nel senso storico di Trentino] sanno dissimulare le loro convinzioni: anche in questo caso non ci si pu\u00f2 illudere e considerare fedeli all'Imperatore quanti sono rimasti. Nessun italiano sudtirolese deve essere considerato assolutamente affidabile.\"\nI trentini arruolati, che combatterono sul fronte italiano, rimasero comunque fedeli ai loro reparti. I casi di diserzione, nonostante avessero di fronte il Regio esercito italiano, furono quasi nulli.\nNel 1911, il giornalista Benito Mussolini, nel suo libro \"Il Trentino, Veduto da un Socialista: Note e Notizie\", dopo aver vissuto per quasi un anno in Trentino si chiedeva come sarebbe stata possibile un'insurrezione per l'annessione all'Italia vista la scarsa partecipazione della popolazione rurale alle richieste di autonomia all'Austria sostenute dai politici autonimisti socialisti trentini alla Dieta di Innsbruck. Mussolini, analizzando gli elementi di cui si compone la \"Lega Nazionale\", nata per contrastatare il tentativi di germanizzazione del Trentino attuato dalla \"Schulverein\", fa inoltre notare che tra i non aderenti all'associazione vi furono i contadini, fedeli allo stato austriaco, sottolineando alcuni episodi nei quali venivano denigrati i regnicoli, cantando inni antiitaliani, e inneggiando all'Austria.\nA far data dall'intervento italiano nel 1915, i trentini furono colpiti sia dall'esercito italiano che dall'esercito austriaco con gravi violenze sulla popolazione civile, soprattutto quella rurale. Ci furono numerosi episodi, soprattutto dopo l'entrata in guerra dell'Italia, dove i soldati trentini furono discriminati dalle autorit\u00e0 militari, quantomeno guardati con sospetto, oppure utilizzati nelle azioni pi\u00f9 pericolose al fronte. In una seduta del Parlamento di Vienna successiva alla disfatta italiana di Caporetto, il 28 settembre 1917, De Gasperi, di fronte alla sistematica persecuzione della classe dirigente trentina e alla pervicace opera di snazionalizzazione del Trentino operata dai pangermanisti in seguito all'entrata in guerra dell'Italia, domandandosi cosa avessero fatto i trentini per essere considerati come un popolo nemico di quello austriaco, dichiarava: \"La colpa \u00e8 nel peccato originale che \u00e8 innato in noi, il peccato originale di essere nati italiani\".\n. Tra i vari episodi vi fu quello che Degasperi defin\u00ec \"scandalo della giustizia militare\" nel quale furono arrestati un gruppo di italiani d'Austria per presunti atti di spionaggio (tra questi l'avvocato Adolfo de Bertolini, amministratore ufficioso della citt\u00e0 di Trento). A seguito della mala gestione e delle persecuzioni adottate durante il prosieguo del processo, in una seduta parlamentare del 1918, Degasperi afferm\u00f2:\nLa prima guerra mondiale.\nMentre per il resto d'Italia la prima guerra mondiale ebbe inizio nel 1915, in Trentino, in quanto parte dell'impero austro-ungarico, il conflitto ebbe inizio un anno prima.\nLe ostilit\u00e0 fra Serbia e Austria-Ungheria, sfociate nella dichiarazione di guerra emanata da Francesco Giuseppe il 28 luglio 1914, causarono la mobilitazione generale dell'esercito e della popolazione maschile con meno di 40 anni del Trentino, dal quale partirono circa 60.000 persone, per lo pi\u00f9 destinate a combattere contro i russi sul fronte orientale in varie regioni. al confine con il Regno di Serbia, nei Carpazi, in Bucovina, in Volinia e principalmente in Galizia (tra Polonia e Ucraina). La maggior parte fu inquadrata nei reggimenti di Kaiserj\u00e4ger e Landessch\u00fctzen, Da notare che nonostante le preoccupazioni riguardo alla fedelt\u00e0 dei soldati trentini, i casi di diserzione furono quasi nulli, anche se le autorit\u00e0 militari lamentarono il fatto secondo cui gli austrotedeschi combattevano valorosamente, mentre gli altri popoli dell'impero - e segnatamente cechi e italiani - sarebbero stati codardi ed inaffidabili di fronte al nemico: questa narrazione (basata pi\u00f9 su pregiudizi e scetticismi di antica data che sui dati effettivi e dei comportamenti reali dei soldati) prese talmente piede in Austria da imporsi per parecchi decenni, parallelamente alla sua esaltazione in Italia, letta all'opposto in chiave irredentista. La mobilitazione priv\u00f2 il Trentino di forza lavoro e compromise tutti i settori produttivi, specialmente quello agricolo che pass\u00f2 in mani femminili.\nNel frattempo Cesare Battisti e ad alcuni irredentisti, circa 700-800 persone, assieme ad altri studenti trentini (tra cui Giovanni Pedrotti e Guido Larcher), fuggirono in Italia e inviarono un indirizzo a Vittorio Emanuele III affinch\u00e9 dichiarasse guerra all'Austria e liberasse le terre irredente. Tuttavia l'allora deputato al parlamento di Vienna Alcide De Gasperi, comunicando nel febbraio del 1915 col direttore della \"Reichspost\" Friedrich Funder, ripet\u00e9 quanto aveva gi\u00e0 comunicato all'ambasciatore imperiale a Roma Karl von Macchio nell'autunno del 1914, e cio\u00e8 che \u00abil 95% della popolazione italiana del Tirolo del Sud propende a causa dei suoi naturali interessi verso l\u2019Austria alla quale ha appartenuto attraverso i secoli\u00bb, posizione poi radicalmente rivista da De Gasperi in seguito agli eventi bellici.\nNel corso della prima met\u00e0 del 1915 il governo italiano (su pressione del parlamento e di Giovanni Giolitti) cerc\u00f2 di negoziare con gli austro-ungarici la neutralit\u00e0 del Regno in cambio del Trentino e di parte della Venezia Giulia. Allettato tuttavia dalle offerte della Triplice Intesa (che garantiva all'Italia in caso di intervento anche l'Alto Adige, l'Istria, la Dalmazia e altri territori), il governo italiano, con l'appoggio del Re, dichiar\u00f2 il 24 maggio 1915 guerra all'Austria-Ungheria e successivamente, il 25 agosto 1916, alla Germania.\nCon l'ingresso in guerra dell'Italia la societ\u00e0 trentina si ritrov\u00f2 spaccata dal conflitto: i 60.000 soldati trentini arruolati nell'imperiale regio esercito si ritrovarono nemici dei 759 irredentisti che, come Cesare Battisti, scelsero di arruolarsi nel Regio Esercito italiano.Di questi, 132 morirono e 70 rimasero feriti. Subito in Trentino scattarono pesanti repressioni da parte delle autorit\u00e0 austriache. Circa duemila persone accusate d'irredentismo furono deportate nel campo di internamento di Katzenau, mentre iniziava l'evacuazione della popolazione dei paesi posti sulla linea del fronte. Decine di migliaia di trentini furono sottoposti a domicilio coatto e costretti a vivere come profughi in altre parti dell'impero asburgico, spesso finendo nelle citt\u00e0 di legno, i grandi campi profughi in cui molti morirono per la fame e le malattie. Nella prima met\u00e0 del 1915 furono sciolti i consigli comunali di Trento e Rovereto, che furono affidate ad amministratori ufficiosi (Trento all'avvocato Adolfo de Bertolini e Rovereto al capitano distrettuale Giovanni Hafner). Il vescovo di Trento Celestino Endrici fu obbligato a ritirarsi nel monastero di Heiligenkreuz, nei boschi viennesi.\nAnche verso il Regno d'Italia si verific\u00f2 un forte esodo dei trentini, con profughi provenienti dai paesi e dalle vallate occupate dal Regio esercito italiano, che vennero disseminati in varie parti d'Italia. Da parte italiana si intensific\u00f2 l'azione repressiva e circa 1.500 vennero incarcerati in quanto \"austriacanti\". Furono circa 35\u00a0000 gli evacuati trentini che finirono nel Regno d'Italia, ma la loro sorte fu ben peggiore di quelli evacuati in Austria. Furono trasportati in tutte le province italiane, anche nel meridione, indirizzati in rifugi molto precari, con gravi problemi di alimentazione e dove patirono, vigilati anche dai carabinieri, una vita di stenti, privazioni e umiliazioni.\nBen presto si susseguirono una serie di operazioni militari sul fronte trentino. Nelle prime settimane dall'entrata in guerra del Regno d'Italia, mentre l'afflusso delle truppe regolari procedeva con lentezza (gli austro-ungarici erano gi\u00e0 impegnati sul fronte russo), i confini del Tirolo furono difesi grazie al contributo delle compagnie di volontari \"Standsch\u00fctzen\", comprese quelle di lingua italiana del Trentino, gli \"Scizzeri\", anche se la maggior parte dei soldati trentini di lingua italiana venne mandato a combattere sul fronte orientale. Altri trentini non risposero alla chiamata alle armi austriaca e si arruolarono nelle file dell'esercito italiano, come Cesare Battisti, che fu in seguito catturato e giustiziato dagli austro-ungarici come traditore (1916) assieme a Fabio Filzi e Damiano Chiesa.\nNel 1915 l'Italia riusc\u00ec con successo ad attuare una serie di operazioni militari, occupando la Bassa Valsugana e il Primiero nel Trentino orientale, il Tonale e la Valle di Ledro in quello occidentale. Alla ritirata strategica austro-ungarica fece seguito nel 1916 una risposta durissima sul fronte trentino, la \"Strafexpedition\" ossia \"spedizione punitiva\". In seguito la situazione volse a favore della truppe austro-germaniche che travolsero gli italiani a Caporetto (9 novembre 1917); a seguito di questa disfatta le truppe italiane furono costrette a ritirarsi sulla linea del Piave e ad abbandonare le linee lungo il Trentino orientale.\nLa sostituzione di Cadorna con Diaz avvenne in coincidenza all'aggravarsi delle condizioni politiche interno dell'impero austro-ungarico ormai in disfacimento (anche in seguito alle rivendicazioni nazionalistiche dei popoli ad esso sottoposti): le sorti della guerra cambiarono a favore dell'Intesa anche sul fronte trentino e con le decisive vittorie italiane il 3 novembre 1918 veniva firmato l'armistizio; lo stesso giorno le truppe italiane occupavano Trento.\nIl bilancio per il Trentino fu di oltre 11.000 morti, 14.000 feriti, 12.000 prigionieri, 75.000 sfollati in Austria e 35.000 nel resto d'Italia. In ricordo di tutti i caduti don Antonio Rossaro fece costruire nel 1924, con il bronzo dei cannoni delle nazioni ex belligeranti, la Campana dei Caduti situata sul colle di Miravalle a Rovereto.\nDa notare che se in Italia la retorica nazionalista esalt\u00f2 i \u201cragazzi del '99\u201d, l'impero austro-ungarico, vicino al collasso, fu costretto a reclutare anche la classe dei nati nell'anno 1900.\nAnche i danni riportati dall'economia trentina furono enormi: dal 1914 al 1918 venne dimezzato il patrimonio zootecnico (da 106.000 a 54.000 capi), ridotta a meno della met\u00e0 la superficie coltivata (da 527.000 a 205.000 ettari) e quasi del tutto abbandonata la produzione vitivinicola (da 703.000 a 174.000 quintali). A tutto ci\u00f2 bisogna aggiungere l'impossibilit\u00e0 di recuperare il denaro investito in titoli di stato austriaci, come quello depositato o investito in Austria o in Ungheria. La corona austroungarica fu cambiata a 0,40 lire italiane (per i biglietti della banca austro-ungarica in corone) ovvero a lire 0,80 (per le monete). Ben pi\u00f9 drammatica fu la situazione nella neonata Repubblica austriaca, dove l'iperinflazione caus\u00f2 un aumento dei prezzi rispetto al periodo anteguerra di 14.000 volte.\nOttone Brentari, noto irredentista, durante una conferenza svoltasi a Milano subito dopo la fine della guerra, il 12 giugno 1920, riporta numerose critiche alla gestione della ricostruzione messa in atto dal nuovo governo italiano. Nella relazione da lui redatta, dal titolo \"L'allegra agonia del Trentino\", accusa il governo italiano di aver speso numerose belle parola, ma senza aver poi tenuto fede e messo in atto quanto promesso.\nPrigionieri di guerra.\nLe operazioni belliche si svolsero per la maggior parte sulle creste di confine, in condizione estreme superando anche tremila metri di altezza. Per mantenere una linea di difesa solida ed efficace, ovviamente, furono necessari molti sforzi. A questo scopo, l'impero asburgico dovette ricorrere all'aiuto dei bambini, degli anziani e delle donne che vivevano nelle vallate adiacenti al fronte. Tuttavia, nella maggior parte dei casi, si utilizzarono i prigionieri di guerra provenienti dal fronte orientale. Pur essendo di nazionalit\u00e0 diverse, questi ultimi erano genericamente chiamati \"russi\". Durante la prima guerra mondiale le montagne del Trentino diventarono una sorta di vero e proprio crocevia di culture, lingue e genti, la cui storia viene poco spesso narrata.\nErano impiegati nei lavori pi\u00f9 disparati: per tracciare e migliorare le strade, le ferrovie e le funivie, per scavare ricoveri, come portatori se aggregati alle colonne di munizioni e di viveri, per il ripristino delle trincee e la sistemazione dei sentieri (come quello \"dei Serbi\" a Castellano), nonch\u00e9, in inverno, per lo sgombero della neve. Erano, quindi, utilizzati come \"muli umani\" e si trovarono sottoposti a fatiche inenarrabili, malvisti e nutriti, male acquartierati, sporchi, poco assistiti e maltrattati. Va attribuita a questa unit\u00e0 parte del merito per la costruzione delle opere campali, la creazione di scalinate in granito e quanto altro \u00e8 ancora oggi possibile ritrovare sui luoghi della Grande Guerra. Alcuni prigionieri vennero impiegati anche per lavori agricoli e di manovalanza, andando a sostituire gli uomini partiti per il fronte. In particolare, secondo i verbali d'interrogatorio di alcuni prigionieri russi, che nel 1917 disertarono in varie zone del fronte presidiato dalla I armata, si legge che molti di loro erano occupati nei mulini, nei forni da campo, nei panifici, nelle torbiere e nelle segherie. I prigionieri di guerra venivano utilizzati come manodopera coatta in vari ambiti, quali il lavoro nei campi, ma maggiormente nella trasformazione del territorio alpino in territorio bellico. Furono impiegati nella costruzione di forti, trincee e baraccamenti ma anche di linee ferroviarie, le cui tracce permangono ancora oggi.\nLa presenza dei prigionieri di guerra emerge continuamente nei diari, nelle lettere, nelle testimonianze e nei documenti. Dovunque fossero, questi uomini pativano la fame e morivano da paria, senza un nome e senza un volto. Il territoriale viennese Josef Medvescig, nel suo diario, annot\u00f2 il 5 aprile: \"Nove russi sono scappati e sono andati dagli italiani. Tre sono stati uccisi, mentre gli altri sono andati dall'altra parte. Non credo proprio che di l\u00e0 riceveranno di pi\u00f9 da mangiare. Sono sempre affamati e molti cercano qualcosa per terra come le galline\". Si pu\u00f2 notare, quindi, quali fossero le condizioni in cui i prigionieri russi si ritrovarono a vivere, poco nutriti e sottoposti a qualsiasi tipo di ingiuria. Per molti di loro, una delle possibilit\u00e0 di sottrarsi a una condizione di schiavit\u00f9 e alla fame era fuggire, attraversando la frontiera e trovando rifugio presso gli italiani. Il tenente Felix Hecht, ad esempio, registrava nel suo diario molti casi di fuga, criticando il fatto di usarli in prima linea. Altri, invece, si nascondevano e andavano a formare delle bande che uscivano la notte a razziare. \nNei diari e nelle memorie viene raccontata la faticosa convivenza: i prigionieri erano guardati con diffidenza, in quanto venivano da luoghi lontani e cercavano disperatamente di sopravvivere. Questo suscitava la compassione dei locali, poich\u00e9 rivedevano nelle sofferenza dei prigionieri quelle a cui figli e mariti, prigionieri in Russia, potevano essere soggetti. \nOggigiorno si tende a ricordare solo coloro che caddero sui campi di battaglia, come nel caso del monumento nei pressi di Malga Slapeur, sull'altopiano di Asiago, che celebra i caduti per la conquista del monte Fior. Nel caso di caduti a causa di stenti e sfruttamento si hanno pi\u00f9 difficolt\u00e0 nel cercare di far riemergere cosa accadde: nel 1917 una frana a Venzan (nel comune di Panchi\u00e0) uccise 55 prigionieri, che vennero poi ricordati semplicemente come \"lavoratori\", senza tener conto di tutto ci\u00f2 che queste persone avevano dovuto subire.\nLa memoria di questi prigionieri di guerra grazie all'azione di centri che organizzano ricerche e commemorazioni in luoghi significativi, le prime svolte sul Car\u00e8 Alto, dove \u00e8 presente una piccola cappella lignea, costruita dai prigionieri russi nel 1917. I prigionieri di guerra serbi vengono minormente ricordati, dal momento che, fin dall'inizio venivano visti come colpevoli dello scoppio della guerra.\nPrimo dopo guerra.\nIn base al trattato di Saint-Germain-en-Laye (1919), che riprendeva sul punto il Patto di Londra, il Trentino, assieme al Tirolo a sud del Brennero, fu annesso al Regno d'Italia.\nDopo il periodo del Governatorato militare provvisorio (novembre 1918-luglio 1919), si inizi\u00f2 a discutere della struttura istituzionale definitiva del Trentino all'interno del Regno d'Italia. Tutti i partiti trentini (popolari, socialisti e liberali) fecero richiesta affinch\u00e9 fosse garantito alla provincia il diritto all'autogoverno, con competenze simili a quelle assegnate dagli Asburgo alla vecchia Dieta tirolese. I governi liberali di Nitti e Giolitti dettero delle assicurazioni riguardo alle aspirazioni dei trentini e degli altoatesini, ma qualunque speranza venne travolta dai radicali cambiamenti istituzionali operati in seguito all'avvento del Fascismo.\nNel 1920 venne istituita la nuova entit\u00e0 territoriale definita Venezia Tridentina che stabil\u00ec i nuovi confini dei territori annessi allo Stato italiano, corrispondenti in larga misura al recente Trentino-Alto Adige.\nRegime fascista.\nIl carattere centralistico dello stato italiano, venne ancor di pi\u00f9 accentuato: come in tutta Italia vennero aboliti gli statuti delle citt\u00e0 maggiori (Trento e Rovereto), unificati diversi piccoli comuni della provincia (si pass\u00f2 dai 366 comuni trentini di et\u00e0 asburgica a 127) e istituita la figura del podest\u00e0. Alcuni aspetti dell'ordinamento asburgico furono tuttavia mantenuti, come il sistema austriaco di pubblicit\u00e0 immobiliare del Libro Fondiario. Inoltre, il regime fascista pose fine al sistema cooperativo radicatosi in Trentino (e ispirato dal sistema Raiffeisen), con le casse rurali, i caseifici sociali, le famiglie cooperative di consumo, i consorzi di bonifica e le cantine sociali, e lo sostitu\u00ec con il sistema corporativo.\nNell'ambito di una razionalizzazione su base nazionale dei comuni italiani, con un Regio Decreto del gennaio 1923 i comuni di Cortina d'Ampezzo, Livinallongo del Col di Lana e Colle Santa Lucia furono riuniti al Cadore, nell'ambito della Provincia di Belluno.\nNel 1927 la regione definita Venezia Tridentina cess\u00f2 di esistere e venne scomposta nelle due sole province che la costituivano, quella di Bolzano e quella di Trento. Le aspirazioni di una maggiore autonomia tuttavia, secondo Antonio Zieger, vennero presto dimenticate perch\u00e9 il nuovo governo rigidamente centralista si dimostr\u00f2 insensibile ai problemi locali.\nNel 1929 i comuni di Pedemonte e Casotto, nella Val d'Astico, furono unificati nel comune di Pedemonte ed aggregati alla provincia di Vicenza (a cui appartenevano geograficamente); per motivi analoghi, nel 1934, i comuni di Magasa e Valvestino, situati nell'Alta Val Vestino, passarono alla provincia di Brescia.\nAlla provincia di Trento, separata da quella di Bolzano, furono invece uniti alcuni comuni abitati dalla minoranza tirolese di lingua tedesca (Oltradige e Bassa Atesina: Anterivo, Bronzolo, Cortaccia, Egna, Lauregno, Magr\u00e8 (dal quale fu successivamente scorporato il comune di Cortina sulla strada del vino), Montagna, Ora, Proves, Salorno, Senale-San Felice e Trodena. Tali comuni, riuniti nel distretto di Egna, furono interessati dall'accordo Mussolini-Hitler sulle opzioni:.\nEconomia trentina durante il fascismo.\nNel ventennio fascista il Trentino attravers\u00f2 inoltre una crisi economica, causata dalle conseguenze della Grande guerra, dal ristagno dell'agricoltura, dalla limitata possibilit\u00e0 dell'emigrazione a seguito della politica fascista e dalla carenza di investimenti pubblici, dirottati in pi\u00f9 larga misura in Alto Adige, terra da \"italianizzare\". Numerosi trentini si trasferirono in Alto Adige per lavorare nelle fabbriche costruite dal regime.\nIn Trentino, come nel resto d'Italia, il fascismo represse gli avversari politici e priv\u00f2 di ogni reale libert\u00e0 i sindacati e il movimento cooperativo. La fine del fiorente cooperativismo cattolico ebbe pesanti ricadute sull'economia locale. Durante il regime fascista non si registr\u00f2 alcuna sensibile variazione nella struttura economica del territorio, e quindi alcuna modernizzazione o sviluppo. La popolazione impiegata in agricoltura pass\u00f2 dai 56,44% del 1921 ai 55,26% del 1936, quella addetta all'industria dal 23,53% al 24,90%, mentre gli impiegati nel terziario passarono dal 20,03% al 19,84%. Come nell'anteguerra continuavano a mancare le aziende industriali che riuscissero a superare una dimensione artigianale. Nel 1937, ben il 95,72% delle 11.314 imprese industriali trentine occupava al massimo 5 dipendenti.\nLa situazione dell'economia trentina venne resa ancor pi\u00f9 dura agli inizi degli anni '30 del XX secolo dalla grande crisi che colp\u00ec le economie capitalistiche di tutto il mondo, senza risparmiare l'Italia. In Trentino i risparmi depositati nelle banche si contrassero in quattro anni del 46%, passando dai 708 milioni del 1930 ai 384 del 1934; il risparmio medio per abitante scese nello stesso periodo da 1.816\u00a0a 986 lire. Dei sei istituti locali di credito attivi nel 1930, solo due erano ancora esistenti quattro anni dopo. Ancora pi\u00f9 drammatico il quadro occupazionale: i disoccupati trentini passarono dai 1.820 del 1929 agli 11.089 del 1933. Sarebbero scesi a 9.000 l'anno successivo e a 4.860 nel 1936, l'anno della conquista dell'Etiopia e della proclamazione dell'Impero. Anche chi era riuscito a conservarsi il posto di lavoro non aveva di che gioire, il suo orario di lavoro torn\u00f2 a superare le otto ore giornaliere mentre il suo salario si contrasse del 25%, a fronte di un costo della vita diminuito del 22%.\nL'unica industria che conobbe un vero e proprio boom fu quella idroelettrica, un'attivit\u00e0 che non si traduceva in stabili ricadute occupazionali. A partire dagli anni '20 del XX secolo le grandi aziende elettriche nazionali iniziarono la costruzione di grandi centrali. Nel 1942 la potenza installata nelle centrali idroelettriche in trentine sar\u00e0 di 320.000 Kw, di cui il 44% di propriet\u00e0 Edison, il 25% della Societ\u00e0 Elettrica Ponale, controllata da Edison e Societ\u00e0 Adriatica di Elettricit\u00e0 (SADE), il 24% della Societ\u00e0 Industriale Trentina (SIT), di propriet\u00e0 del comune di Trento. Di fatto le acque dei fiumi e dei torrenti trentini, l'unica vera materia prima di valore che il territorio metteva a disposizione in quantit\u00e0 abbondanti, servivano a produrre energia elettrica che veniva esportata fuori provincia. Le popolazioni locali subivano gli effetti delle modificazioni del territorio determinate dalla creazione di dighe e bacini artificiali ma non ne traevano alcun giovamento. Le grandi aziende elettriche private agivano infatti in una situazione oligopolistica (poche grandi aziende si spartivano il mercato nazionale) e la loro azione era finalizzata al raggiungimento profitto, senza che vi fosse alcuna forma di calmiere delle tariffe imposto dallo Stato a tutela dell'interesse collettivo. Anzi, durante il regime fascista alle societ\u00e0 elettriche oligopolistiche, in virt\u00f9 del loro peso nell'economia nazionale nonch\u00e9 dei loro buoni rapporti con il potere politico, venne concesso un sistema stabile di sostegno pubblico. Il risultato fu che in Italia l'elettricit\u00e0 rimase un genere sostanzialmente di lusso.\nLa seconda guerra mondiale.\nDopo la caduta di Mussolini, il Trentino assieme all'Alto Adige e alla Provincia di Belluno venne inglobato nella Zona d'Operazione delle Prealpi (10 settembre 1943) con capoluogo Bolzano e sottoposto all'amministrazione militare della Germania nazista, bench\u00e9 formalmente parte della Repubblica Sociale Italiana. In Trentino i tedeschi posero ai vertici dell'amministrazione l'avvocato liberale Adolfo De Bertolini, molto stimato dalla popolazione, anche per la sua intenzione di realizzare l'autonomia trentina. Con il 28 aprile 1944, la Gestapo di Bolzano organizza un'operazione di polizia diretta a colpire il Comitato di liberazione di Trento: sotto i colpi nazisti cadono numerosi patrioti mentre altri sono catturati.\nNelle valli si organizzavano diversi gruppi della Resistenza (tra l'altro in val di Cadino, val di Fiemme e Basso Sarca). Le truppe di occupazione naziste operarono una sanguinosa repressione anche in Trentino, culminata nelle stragi del basso Sarca (28 giugno 1944) e di Malga Zonta (12 agosto 1944). Il conte Giannantonio Manci, uno dei leader della resistenza trentina, si suicid\u00f2 il 6 luglio 1944 gettandosi dal terzo piano della sede della Gestapo a Bolzano, per evitare le torture, mentre Gastone Franchetti, detto Fieramosca, venne fucilato nel capoluogo altoatesino il 29 agosto 1944.\nAlle repressioni partecip\u00f2 anche il corpo di sicurezza trentino (CST), concepito come forza di polizia, ma in realt\u00e0 impiegato massicciamente fuori provincia (specie nel Bellunese e nel Vicentino) in operazioni antipartigiane e di rappresaglia.\nDurante la seconda guerra mondiale Trento fu anche bombardata dagli alleati dal 2 settembre 1943 fino al 3 maggio 1945, per un totale di 80 incursioni che causarono circa 400 vittime e 1792 danneggiamenti di edifici. Durante il primo bombardamento si verific\u00f2 la strage della Portela, dove vi furono circa 200 morti.\nDopo l'armistizio di Cassibile anche la zona trentina divenne territorio occupato fino alla fine del conflitto. Durante gli ultimi mesi per\u00f2 avevano misurato la violenza nei confronti della popolazione civile mentre si concentrarono su quella rivolta verso i partigiani al fine di permm\u00ecettersi una via di fuga semplice e veloce. Il 2 maggio del 1945 le forze armate tedesche deposero le armi nonostante alcune truppe in ritirata ebbero il tempo di commettere alcuni eccidi, tra cui si ricordano l'eccidio di Malga Zonta, le stragi di Ziano, Stramentizzo e Molina di Fiemme e l'eccidio di Vattaro.\nMentre il 25 luglio 1945 il Comitato di Liberazione Nazionale di Trento invi\u00f2 un ordine del giorno al Presidente del Consiglio italiano, Ferruccio Parri, per sostenere le mai sopite istanze autonomiste della popolazione trentina.\nDal secondo dopoguerra al XXI secolo.\nDopo la conclusione del secondo conflitto mondiale, l'Austria era un paese sconfitto, che aveva supportato il nazismo rendendosi complice dei suoi crimini. Cerc\u00f2 tuttavia di accreditarsi come \"vittima del nazismo\", chiedendo la sovranit\u00e0 sull'Alto Adige; pretesa che fu respinta dagli Alleati. Lo status della minoranza germanofona, sarebbe per\u00f2 stato regolato sulla base di un accordo bilaterale.\nIl 5 settembre 1946 venne firmato a Parigi l'Accordo De Gasperi-Gruber, che prevedeva un'autonomia su base regionale, nonostante l'iniziale opposizione del Ministro degli Esteri austriaco Gruber. Al fine di garantire autonomia alla minoranza tedesca, fu pertanto attribuita l'autonomia a tutta la regione Trentino-Alto Adige, che fu riconosciuta anche nella Costituzione. I comuni abitati dalla minoranza di lingua tedesca furono staccati dal Trentino ed aggregati all'Alto Adige, con l'eccezione delle isole linguistiche cimbre e mochene, protette da apposite tutele.\nFino alla met\u00e0 degli anni cinquanta la Democrazia Cristiana trentina e la S\u00fcdtiroler Volkspartei (SVP), il partito di riferimento della popolazione di lingua tedesca in Alto Adige, collaborarono proficuamente nella gestione dell'ente regionale. Tuttavia nel 1955 si ricostitu\u00ec la Repubblica Austriaca, che, liberatasi del controllo degli Alleati, sostenne una politica rivendicazionista per quanto riguarda la questione altoatesina. La SVP, alla cui guida si erano imposti i fautori di una politica intransigente nei confronti della popolazione e delle istituzioni italiane in Alto Adige, scelse allora una linea di scontro nei riguardi dell'istituto regionale. Le rivendicazioni sudtirolesi culminarono nel terrorismo del Comitato per la liberazione del Sudtirolo, le cui azioni sconfinarono anche in Trentino. In localit\u00e0 Nassi di Faedo un ordigno inesploso posto su un albero che fiancheggiava la Strada statale 12 dell'Abetone e del Brennero causava la morte del cantoniere Giovanni Postal, originario di Grumo, che tentava di disinnescarla: fu cos\u00ec un trentino la prima vittima del terrorismo separatista. Due esponenti delle forze dell'ordine vennero dilaniati da una valigia bomba esplosa alla stazione di Trento il 30 settembre 1967, da essi portata lontana dai treni per evitare una strage.\nIl Concilio Vaticano II (1962-1965) avvi\u00f2 un grande cambiamento anche nelle forme di intervento politiche e sociali. Proprio nel 1964 vennero ridefiniti i confini tra l'arcidiocesi di Trento e la diocesi di Bolzano-Bressanone, in modo tale che i confini corrispondessero a quelli provinciali. Artefice di questo passaggio fu l'allora vescovo di Bressanone Joseph Gargitter, precedentemente amministratore apostolico di Trento.\nNel 1972, dopo lunghe trattative che coinvolsero anche il governo austriaco, entr\u00f2 in vigore il secondo statuto di autonomia e gran parte delle competenze della regione Trentino-Alto Adige vennero trasferite alle due province di Trento e di Bolzano, che divennero autonome, di fatto ciascuna una piccola regione, mentre la regione divenne un organo di raccordo fra le politiche del Trentino e quelle dell'Alto Adige.\nA partire dagli anni sessanta e settanta il Trentino si caratterizz\u00f2 per un deciso sviluppo economico, concomitante con il miracolo economico italiano e il boom del Nordest, trainato dal turismo e favorito dalle copiose risorse ottenute via via in misura sempre pi\u00f9 abbondante per l'autogoverno.\nAlcuni eventi tragici segnarono la storia della provincia (ed in particolare della Val di Fiemme) nella seconda met\u00e0 del XX secolo:\nA partire dagli anni Novanta del XX secolo \u00e8 stata rafforzata la cooperazione transfrontaliera tra le regioni del Tirolo storico a cavallo tra Italia e Austria. Insieme costituiscono la Euregio Tirolo-Alto Adige-Trentino, un gruppo europeo di cooperazione transfrontaliera, le cui sedute talora comprendono anche il Land austriaco del Vorarlberg.\nIl rafforzamento dell'autonomia del Trentino, cui sono state nel corso degli anni attribuite deleghe di poteri statali con le relative coperture finanziarie, ha fatto nascere nel XXI secolo diversi progetti di aggregazione di comuni al Trentino-Alto Adige. Tali progetti non hanno avuto esiti pratici."}
{"id": "390105", "revid": "38120", "url": "https://it.wikipedia.org/wiki?curid=390105", "title": "Esco dal mio corpo e ho molta paura", "text": ""}
{"id": "390109", "revid": "767487", "url": "https://it.wikipedia.org/wiki?curid=390109", "title": "Cinque dita di violenza", "text": "Cinque dita di violenza (\"Tian xia di yi quan\", \u5929\u4e0b\u7b2c\u4e00\u62f3, ossia \"Il pugno numero uno nel mondo\") \u00e8 un film del 1972 diretto da Chang-hwa Jeong.\nIl film, prodotto ad Hong Kong, lanci\u00f2 in Italia il filone dei film di kung-fu nel 1973.\nIl film non \u00e8 da confondere con un'altra produzione di Hong Kong del 1971, distribuita in Italia con il titolo \"Le 4 dita della furia\".\nTrama.\nSung Wu-yang, un anziano maestro di arti marziali, subisce un tentato omicidio da parte di un gruppo di teppisti, al comando di Wan Hung-chieh, riuscendo a cavarsela pur riportando alcune ferite. Subito dopo riceve a casa la visita di Lu Ta-ming, un tempo suo allievo ed ora studente presso una scuola di kung fu Wu Shan, diretta da un suo amico (Chen Hsin-Pei). Avendo compreso di non essere pi\u00f9 abile nella lotta come un tempo, lo Shifu decide di inviare nella palestra dell'esperto Chen-Hsin-Pei anche il suo discepolo prediletto (Chih-Hao) affinch\u00e9 questi completi la propria istruzione (il maestro infatti non si ritiene capace di fornire gli insegnamenti utili a far progredire ulteriormente il suo pupillo).\nQuest'ultimo da principio rifiuta l'ordine per non abbandonare l'anziano e sua figlia Ying Ying (di cui \u00e8 innamorato), ma di fronte alle insistenze di colui che considera come un padre, \u00e8 costretto a ripensarci. Promette quindi di trionfare nel Torneo di Lotta in programma di l\u00ec ad un anno per evitare che la vittoria vada a persone pericolose come gli aggressori di Wu-yang: solo cos\u00ec potr\u00e0 ottenere da questo il consenso per sposare la sua amata.\nAnche il potente quanto spietato signorotto locale Meng Tung-Shun e suo figlio (il vero mandante dell'attentato iniziale) bramano l'ambito titolo che assicurerebbe alla loro Scuola di Arti Marziali il predominio sulle altre, e sono disposti a tutto pur di ottenerlo: a tal scopo si alleano con un temibile lottatore di nome Chen Lang. Nel frattempo Chih-Hao si sta recando da Hsin-Pei. Durante una sosta soccorre la bella Yen Chu Hung, cantante di un gruppo musicale itinerante, impedendo a Wan Hung-chieh e ai suoi sgherri di rapirla come dono a Tung-Shun quale parziale rimedio al loro fallito assassinio; la ragazza, innamoratasi del suo salvatore, lo prega di proseguire insieme il viaggio sicura cos\u00ec di essere potenzialmente al riparo da ulteriori insidie.\nChih-Hao alla fine giunge a destinazione e qui subisce una specie di esame di ammissione alla prestigiosa palestra: si tratta di un duello \"al primo sangue\" con Han Lung, il migliore lottatore della scuola e da tempo spasimante di Yen Chu Hung. Hsin-Pei decreta la vittoria del proprio allievo e ordina che Chih-Hao venga relegato in cucina come sguattero perch\u00e9 indegno di frequentare le sue lezioni a causa della sua scarsa preparazione; nonostante le notevoli difficolt\u00e0 iniziali il giovane si dedica con maggiore impegno ed umilt\u00e0 allo studio oltre che alle proprie degradanti mansioni facendo notevoli progressi.\nIl nuovo maestro si dimostra giusto quanto severo: accortosi dei passi avanti compiuti dal nuovo arrivato decide finalmente di ammetterlo ai suoi corsi. La notizia giunge alle orecchie di Tung-Shun, il quale ordina a Chen Lang una spedizione punitiva presso la scuola di Hsin-Pei. Nel corso del combattimento Chen Lang sconfigge i migliori allievi di Hsin-Pei, venendo per\u00f2 sconfitto da quest'ultimo. Mentre per\u00f2 finge di allontanarsi colpisce Hsin-Pei con una testata a tradimento, ferendolo seriamente. Chi-Hao medita vendetta e il giorno dopo si reca al locale frequentato dai \"villains\" al soldo di Tung-Shun, sfidando Chen Lang e sconfiggendolo.\nVenuto a sapere di ci\u00f2, Hsin-Pei convoca subito l'allievo, rimproverandolo per essersi cimentato in una rissa in un pubblico locale, ma resta colpito quando Chih-Hao gli confessa di aver fatto ci\u00f2 perch\u00e9 sentitosi umiliato per la slealt\u00e0 dimostrata da Chen Lang. Avendo quindi messo alla prova Chih-Hao e verificato il suo alto senso dell'onore, gli consegna un manuale segreto che illustra la tecnica del \"Palmo d'acciaio\", una tecnica letale, da usare solo in caso di estrema necessit\u00e0 ed al solo scopo di far trionfare la giustizia.\nDurante il colloquio fra i due, purtroppo, Wan Hung-chieh piazzatosi all'esterno dell'abitazione ad origliare, sente tutto e corre a riferire a Tung-Shun. Costui \u00e8 seriamente preoccupato che Chih-Hao possa vincere il torneo e decide di chiamare dal Giappone il maestro Okada, uno spietato samurai, che giunge accompagnato dai maestri Matsutaro (esperto di karate) e Sayumon (esperto di judo). I tre iniziano a terrorizzare la scuola di Hsin-Pei uccidendo Du-Wei (uno degli istruttore), corrompendo Han-Lung e ferendo seriamente Chih-Hao fracassandogli le mani. Costui, quasi esanime, viene ritrovato da Yen Chu Hung, la quale lo accoglie in casa sua curandolo e sperando che egli possa innamorarsi di lei. Nel frattempo presso la scuola di Hsin-Pei l'assenza di Chih-Hao preoccupa il maestro, il quale valuta di sostituirlo con Han-Lung. Intanto i tre giapponesi continuano nelle loro azioni intimidatorie, recandosi presso la scuola di Sung Wu-yang ed uccidendo barbaramente il vecchio maestro.\nCostui, prima di morire, fa promettere alla figlia Ying Ying di tenere all'oscuro Chih-Hao per non demoralizzarlo in vista del torneo. L'amico Ta Ming intanto scopre Chih-Hao, ancora ferito, presso l'abitazione di Yen Chu Hung e ricordandogli i suoi impegni morali verso la scuola e verso Ying Ying, lo convince a tornare dal maestro. Qui Chih-Hao si allena duramente, guarisce e vince tutte le fasi di qualificazione per l'accesso al torneo, battendo Han-Lung. Costui, malconcio, si reca da Tung-Shun, suggerendo un'imboscata contro Chi-Hao. Tung-Shun, che aveva gi\u00e0 valutato questa ipotesi, vedendosi scoperto fa combattere Han-Lung contro Matsutaro e Sayumon, i quali lo riducono a mal partito. Infine interviene il figlio di Tung-Shun il quale, slealmente, colpisce Han-Lung agli occhi, accecandolo.\nDi fronte a ci\u00f2 Chen Lang, preso da una profonda crisi di coscienza, abbandona Tung-Shun e corre ad avvertire Chih-Hao dell'imboscata, tesagli dai giapponesi per non farlo giungere al torneo e far cos\u00ec vincere il figlio di Tung-Shun. Chih-Hao si batte contro di essi, uccidendo Matsutaro e Sayumon, mentre Okada combatte contro Chen Lang. Chih-Hao riesce cos\u00ec a giungere in tempo al torneo, proprio mentre Tung-Shun sta convincendo l'arbitro a squalificarlo per mancata presentazione. Supera cos\u00ec tutte le fasi preliminari e sconfigge in finale il figlio di Tung-Shun.\nQuest'ultimo, rabbioso per la sconfitta del figlio, mentre tutti stanno festeggiando la vittoria di Chih-Hao, col pretesto di congratularsi con Hsin-Pei, lo pugnala a tradimento per poi allontanarsi rapidamente. Chih-Hao nel vedere il maestro esanime spirare fra le sue braccia, apprende da Ying Ying la notizia della morte di suo padre e decide di vendicarsi. Nel frattempo Tung-Shun e suo figlio, rincasando, vengono attaccati da Han-Lung il quale, aiutato da Yen Chu Hung che gli indica dove colpire, acceca il figlio di Tung-Shun. Nelle fasi del combattimento, il figlio di Tung-Shun viene ucciso accidentalmente dal padre il quale, disperato, uccide Han-Lung e Yen Chu Hung.\nIn quel momento giunge Chih-Hao che stermina tutti gli sgherri di Tung-Shun: costui, per non farsi prendere vivo da Chih-Hao, preferisce suicidarsi facendo seppuku. Mentre torna alla scuola, accompagnato da Ta-Ming e Ying-Ying, Chih-Hao viene fermato da Okada il quale gli mostra la testa mozzata di Chen Lang. Iniziano quindi a combattere, Chih-Hao a mani nude contro Okada armato di katana. Riuscendo a fermare la lama, stringendola fra i palmi e spezzandola, Chih-Hao ha la meglio contro Okada, adoperando la tecnica del palmo d'acciaio. Ucciso cos\u00ec l'ultimo nemico, si reca alla scuola mentre il sole sorge all'orizzonte.\nDistribuzione.\nLa versione inglese del film, distribuita dalla Warner Bros., fu la pellicola che lanci\u00f2 la follia per i film di kung fu. La versione italiana viene distribuita dalla PIC-DEAR il 26 gennaio 1973, con doppiaggio SAS. L'incasso italiano di allora fu di circa 880 milioni di lire nelle sole prime-visioni, ma il film fu rieditato nelle sale negli anni successivi fino al 1980 con la tagline: \"\u00c8 stato il Primo, rester\u00e0 il migliore!\". Poich\u00e9 la scena che pi\u00f9 colp\u00ec il pubblico era quella in cui Tung Ling acceca Nam Kung Hsiu con un colpo a dita tese, fu stampato un secondo manifesto del film mostrante due bulbi oculari nel palmo d'una mano. La tagline regionale fu cambiata dopo qualche settimana dall'incredibile successo del film, da \"I pi\u00f9 fortunati morivano subito\" (che rimase in seconda) a \"Il film che i romani hanno soprannominato Er pi\u00f9 forte de' tutti!\".\nFu peraltro acquistato dalla distribuzione per una somma ridicola (l'equivalente di circa cinque milioni di lire di allora). Lo stesso produttore Run Run Shaw lo considerava una sua opera minore, dichiarando all'intervistatrice Oriana Fallaci (L'Europeo, luglio 1973) che era molto sorpreso che gli americani avessero scelto di distribuire questo film e non invece \"Ma Yung Cheng/Boxer from Shangtung\" (che uscir\u00e0 in Italia col titolo \"Il drago si scatena\", ma passer\u00e0 inosservato), che gli era costato molto di pi\u00f9 (400.000 dollari contro i centomila di \"Cinque dita di violenza\") e, a suo dire, valeva dunque molto di pi\u00f9. Negli anni novanta \"Cinque dita...\" fu rieditato e ridoppiato da una cooperativa milanese. Il protagonista Lo Lieh (vero nome: Wang Li Ta) era usualmente impiegato come Cattivo nei film di Kung Fu. Qui era nella parte a lui inusuale del Buono. La trama ricalcava alcuni western, in particolare Il cavaliere della valle solitaria e Django (di cui riprende anche l'idea delle mani fracassate per rendere inabile il protagonista nella lotta). In America il film incass\u00f2 5 milioni di dollari nelle prime visioni.\nCollegamenti con \"Kill Bill\".\nQuentin Tarantino - che ha inserito nella sua personale classifica di capolavori proprio questo film - ha usato poi le \"Cinque dita di violenza\" come la mossa pi\u00f9 letale del suo Pai-mei in \"\". Tarantino aggiunse inoltre all'inizio di \"Kill Bill\" il logo di produzione dei fratelli Shaw, produttori di \"Cinque dita di violenza\". L'effetto (creato da Quincy Jones ma non per questo film, che si limit\u00f2 a rubarlo), che sentiamo quando Lieh Lo carica la sua energia, \u00e8 stato infine utilizzato da Tarantino per entrambi i volumi di \"Kill Bill\": lo sentiamo quando la Sposa guarda negli occhi per la prima volta i suoi avversari, e non \u00e8 altro che l'inizio della sigla del telefilm \"Ironside\" (1967) con Raymond Burr."}
{"id": "390113", "revid": "123686632", "url": "https://it.wikipedia.org/wiki?curid=390113", "title": "Eugene Shoemaker", "text": "Fu uno dei fondatori del campo delle scienze planetarie ed \u00e8 conosciuto soprattutto per aver scoperto la Cometa Shoemaker-Levy 9 assieme alla moglie Carolyn S. Shoemaker e a David Levy.\nContributi scientifici.\nCome tesi di dottorato all'Universit\u00e0 di Princeton, Shoemaker dimostr\u00f2 definitivamente che il cratere di Barringer, situato vicino a Winslow, in Arizona, \u00e8 stato originato dall'impatto di un meteorite. Shoemaker \u00e8 stato pi\u00f9 di chiunque altro il sostenitore dell'idea che improvvisi cambiamenti geologici possono essere prodotti da impatti meteorici, e che gli asteroidi che colpiscono la Terra sono comuni nel corso della storia geologica. Prima di allora si pensava che i crateri meteorici, persino quelli sulla Luna, fossero i resti di vulcani spenti. \nShoemaker ebbe l'idea dopo aver studiato i crateri dovuti ai test atomici nel Nevada. Trov\u00f2 un anello di materiale espulso, ed in entrambi i casi in esso c'era una forma di quarzo che ha una struttura microscopica unica, dovuta ad un'elevata pressione. \nShoemaker fu uno dei pionieri nel campo dell'astrogeologia, e fond\u00f2 il Programma di ricerca Astrogeologico nel 1961. Ne fu il primo direttore. Fu notevolmente coinvolto nelle missioni del Programma Ranger sulla Luna, che dimostrarono che la superficie del satellite \u00e8 coperta da un numero enorme di crateri da impatto delle dimensioni pi\u00f9 varie. Shoemaker collabor\u00f2 anche all'allenamento degli astronauti americani. Fu selezionato per essere il primo scienziato a visitare la Luna, ma fu scartato a causa di alcuni problemi alle ghiandole surrenali. \nSpostatosi al \"California Institute of Technology\" nel 1969, inizi\u00f2 una ricerca sistematica di oggetti intersecanti l'orbita terrestre, che port\u00f2 alla scoperta di parecchie famiglie di asteroidi, tra cui gli asteroidi Apollo e di parecchie comete.\nNel 1993, fu co-scopritore della cometa Shoemaker-Levy 9. Questo oggetto era di notevolissimo interesse, in quanto diede agli astronomi l'opportunit\u00e0 di studiare un impatto cometario su un pianeta (in questo caso Giove, su cui cadde nel 1994). \nFu coscopritore anche di parecchie altre comete.\nShoemaker mor\u00ec in un incidente d'auto ad Alice Springs, in Australia, nel luglio del 1997. Una parte delle sue ceneri venne portata e dispersa al polo sud della Luna, dalla sonda \"Lunar Prospector\". A oggi, \u00e8 l'unica persona ad essere stata sepolta, seppure in parte, sulla Luna.\nNella cultura di massa.\nLa band finlandese Nightwish gli ha dedicato una canzone nell'album del 2020"}
{"id": "390114", "revid": "122678335", "url": "https://it.wikipedia.org/wiki?curid=390114", "title": "Giuseppe Arcidiacono", "text": "Biografia.\nDopo la laurea in fisica nel 1951 all'Universit\u00e0 di Catania, vinse una borsa di studio dell'Istituto Nazionale di Alta Matematica, iniziando a lavorare con il matematico Luigi Fantappi\u00e9.\nNel 1958 vince una borsa di studio e si reca cos\u00ec a Parigi, presso l'Institut Henri Poincar\u00e9. Vince poi il premio per la matematica, istituito dall'Accademia Nazionale dei Lincei. Dal 1969 fino alla sua morte, per quasi trent'anni \u00e8 docente di meccanica superiore presso l'universit\u00e0 di Perugia.\nIl suo impegno come ricercatore si \u00e8 principalmente rivolto alla realizzazione di un possibile modello unificato dei campi di forze nella fisica, sulla falsariga dell'opera di Maxwell e della sua teoria elettromagnetica che port\u00f2 all'unificazione dei campi elettrico e magnetico. . Partendo poi dalla relativit\u00e0 ristretta, sulla base dei lavori del suo maestro Luigi Fantappi\u00e9, ha formulato la cosiddetta \"teoria della relativit\u00e0 proiettiva\", , nonch\u00e9 .\nSi \u00e8 pure interessato di cosmologia e di matematica, approfondendo la teoria dei gruppi di rotazioni, nonch\u00e9 di alcune generalizzazioni delle operazioni aritmetiche."}
{"id": "390122", "revid": "1901578", "url": "https://it.wikipedia.org/wiki?curid=390122", "title": "Mel Collins", "text": "Vanta numerosissime apparizioni come \"session man\".\n\u00c8 stato membro dei King Crimson dal 1970 al 1972, biglietto da visita che gli ha aperto le porte di Camel, The Alan Parsons Project e Dire Straits (con cui prese parte alla tourn\u00e9e \"Dire Straits 1982/3\"), e di una lunghissima serie di collaborazioni come session man tra cui The Rolling Stones, Caravan, Eric Clapton, Bryan Ferry, Marianne Faithfull, Richie Havens, David Sylvian, Tears for Fears, Lucio Battisti, Tina Turner, Alexis Korner, Bad Company, Alvin Lee, Uriah Heep, baron rojo, Robert Palmer, Phil Manzanera, Joan Armatrading, Pete Townshend, Tom Waits, Chris Squire, Humble Pie, Eric Burdon, Joe Cocker, Terence Trent D'Arby, Go West, Nick Mason, Meat Loaf, Milli Vanilli, Propaganda, Cliff Richard, Clannad, David Byron, Richard Wright, Kokomo, Sergio Caputo, Pino Daniele (a pi\u00f9 riprese a partire dal tour di Bella 'mbriana del 1982 fino a Boogie boogie man del 2010), solo per citare i pi\u00f9 famosi.\nAttualmente \u00e8 di nuovo in tour con i King Crimson, riunitisi nel 2013."}
{"id": "390125", "revid": "834", "url": "https://it.wikipedia.org/wiki?curid=390125", "title": "Torneo Ncaa", "text": ""}
{"id": "390127", "revid": "983767", "url": "https://it.wikipedia.org/wiki?curid=390127", "title": "Walter Raleigh", "text": "Membro di spicco dei famosi \"Sea Dogs\", fu uno dei favoriti di Elisabetta I, al suo servizio scopr\u00ec le coste dell'America settentrionale nel 1584 (quella che ribattezz\u00f2 \"Virginia\" e di cui fu primo governatore). Salito al trono Giacomo I, cadde in disgrazia e infine fu decapitato. Fu una delle personalit\u00e0 maggiori dell'epoca elisabettiana e il principale iniziatore dell'espansione coloniale inglese.\nBiografia.\nTra il 1579 e il 1583, Raleigh prese parte alla soppressione delle ribellioni di Desmond in Irlanda e fu presente all'assedio di Smerwick.\nNel 1584 la regina Elisabetta concesse a Raleigh uno statuto reale che gli autorizzava a esplorare, colonizzare e governare nuove terre.\nNel 1585 scopr\u00ec cos\u00ec la Virginia, battezzandola cos\u00ec in onore di Elisabetta, la regina vergine.\nNel 1585, Raleigh fu nominato cavaliere e nominato Lord Luogotenente di Cornovaglia e vice-ammiraglio delle contee di Cornovaglia e del Devon. Fu membro del parlamento per il Devonshire nel 1585 e nel 1586.\nFond\u00f2 la colonia di Roanoke sull'omonima isola (\"Roanoke Island\") in Carolina del Nord (1585-1591), secondo insediamento inglese nel Nuovo Mondo dopo San Giovanni di Terranova, fallito per\u00f2 tragicamente. \nOrganizz\u00f2 spedizioni in Sud America, alla ricerca dei tesori nascosti di El Dorado nella Guyana e lungo l'Orinoco. A lui viene attribuito il merito di aver portato in Irlanda le prime piante di patata e di tabacco. Raleigh visse a Youghal in Irlanda per un periodo di tempo nel quale fu anche sindaco della citt\u00e0. \nSpos\u00f2 nel 1591 Elizabeth Throckmorton, dama di corte della regina. Il suo matrimonio segreto provoc\u00f2 per entrambi un lungo periodo di sfavore reale.\nMorta Elisabetta I d'Inghilterra (1603), fu accusato di cospirazione contro il nuovo re Giacomo I, e sommerso dai debiti, fu relegato con tutta la sua famiglia nella Torre di Londra. \nDopo due spedizioni in Sud America (1604 e 1616) alla ricerca dell'eldorado, la \"citt\u00e0 d'oro\", Raleigh torn\u00f2 in Inghilterra nel 1616 e, per placare gli spagnoli, fu arrestato e giustiziato nel 1618 tramite decapitazione.\nLa disavventura di Roanoke.\nNel 1584 Sir Walter Raleigh organizz\u00f2 una spedizione formata da 150 coloni, diretta con 7 navi all'isola di Roanoke, al largo della costa dell'attuale Carolina del Nord. Era la prima colonia inglese nel Nord America, e fu battezzata Virginia in onore della regina. Sir Ralph Lane ne divenne il governatore. Lo stesso Lane, dopo un furto, fece uccidere il capo dei nativi dell'isola, Wingina. Quando Francis Drake si ritrov\u00f2 a passare da quelle parti trov\u00f2 Lane e il resto degli uomini sfiniti dalla fame e decimati dagli scontri con i nativi. Drake lasci\u00f2 15 uomini a protezione dell'insediamento degli inglesi.\nRaleigh pianific\u00f2 una nuova spedizione. John White, responsabile della nuova spedizione, part\u00ec con 117 persone tra le quali sua figlia Eleanor, incinta, e suo genero Annanias Dare, e il gruppo approd\u00f2 a Roanoke il 22 luglio 1587. Dei 15 uomini lasciati da Drake erano rimaste solo le ossa. La nipote di White, Virginia, venne alla luce il 18 agosto e fu la prima bambina inglese a nascere nelle Americhe. John White dovette tornare presto in patria per procurare materiali e sementi. Arriv\u00f2 in Inghilterra l'8 novembre ma, a causa del conflitto scoppiato nel frattempo tra Inghilterra e Spagna, gli fu proibito di lasciare il paese.\nIl 20 marzo 1590 il Capitano William Irish salp\u00f2 da Plymouth per portare aiuto alla colonia. White, naturalmente, era uno dei passeggeri. Erano passati tre anni da quando aveva lasciato sua figlia, sua nipote, suo genero e gli altri coloni. Il 18 agosto sbarc\u00f2 sull'isola. L'insediamento era deserto e una palizzata era stata costruita per proteggerlo. Dei 117 coloni nessuna traccia. Incisa su uno dei tronchi della palizzata fu trovata la parola \u00abCroatoan\u00bb, il che fece pensare che il gruppo si fosse trasferito in un'altra isola lungo la costa chiamata appunto Croatoan. Tuttavia il maltempo imped\u00ec a White di recarvisi e la flotta fu costretta a tornare in patria. White non riusc\u00ec pi\u00f9 a racimolare i fondi necessari per un'altra spedizione e mor\u00ec senza sapere cosa ne era stato dei membri della sua famiglia.\nIn pochi si dedicarono con il dovuto impegno al ritrovamento di quelle 117 persone. Tra questi Raleigh, il primo che aveva avuto l'idea di colonizzare Roanoke. Raleigh sped\u00ec altre navi oltreoceano e organizz\u00f2 cinque spedizioni a proprie spese.\nNel 1594 Raleigh aveva fissato molti obiettivi per la sua spedizione a Trinidad e Guayana e credeva di avere una reale possibilit\u00e0 di trovare la cosiddetta citt\u00e0 dell'oro nel bacino del rio Orinoco nell'attuale Venezuela. In primo luogo, voleva trovare la mitica citt\u00e0 di El Dorado, che sospettava essere una vera citt\u00e0 indiana chiamata Man\u00f5a vicina la lago Parima. In secondo luogo, sperava di stabilire una presenza inglese nell'emisfero australe che potesse competere con quella spagnola. Il suo terzo obiettivo era creare un insediamento inglese nella Guayana, e cercare di ridurre il commercio tra i nativi e gli spagnoli.\nUna volta tornato in Inghilterra, pubblic\u00f2 \"The Discovery of Guiana\" (1596), un resoconto del suo viaggio che faceva affermazioni esagerate su ci\u00f2 che era stato scoperto. Il libro pu\u00f2 essere visto come un contributo alla leggenda di El Dorado. Il Venezuela ha depositi d'oro, ma nessuna prova indica che Raleigh abbia trovato delle miniere. A volte si dice che abbia scoperto il Salto Angel, ma queste affermazioni sono considerate inverosimili.\nNel 1597 partecip\u00f2 come contrammiraglio, agli ordini dell'ammiraglio comandante Robert Devereux, alla disastrosa campagna anglo-olandese delle Azzorre, contro la flotta spagnola.\nIl primo arresto, la ricerca di El Dorado e la condanna a morte.\nRaleigh fu arrestato e imprigionato nella Torre di Londra il 19 luglio 1603, e il 17 novembre fu processato nella Grande Sala del Castello di Winchester per tradimento, a causa del suo coinvolgimento nella congiura contro re Giacomo I.\nNel 1616 Raleigh fu rilasciato per condurre una seconda spedizione in Venezuela alla ricerca di El Dorado. Durante la spedizione gli uomini di Raleigh, sotto il comando del suo amico di lunga data Lawrence Keymis, attaccarono l'avamposto spagnolo di Santo Tom\u00e9 de Guyana (San Tom\u00e9) sul fiume Orinoco in violazione dei trattati di pace con la Spagna.\nAl ritorno di Raleigh in Inghilterra, l'oltraggiato ambasciatore spagnolo conte Gondomar chiese a re Giacomo I il ripristino della condanna a morte di Raleigh. Egli fu quindi condotto a Londra da Plymouth da Sir Lewis Stukeley, e rinunci\u00f2 a numerose opportunit\u00e0 di fuga. Fu decapitato nel cortile del palazzo di Westminster.\nIl suo corpo venne tumulato nella Chiesa di Santa Margherita, a Londra.\nProduzione letteraria.\nRaleigh \u00e8 stato anche un sagace scrittore e poeta. Durante i tredici anni di prigionia trascorsi nella torre di Londra, Raleigh inizi\u00f2 la stesura (rimasta incompiuta) della \"History of the World\", un\u2019opera che narra la storia dell\u2019antichit\u00e0. Il progetto iniziale comprendeva la realizzazione di 5 volumi, ma al momento della morte Raleigh aveva completato solamente il primo volume.\nLa sua produzione poetica si compone principalmente di brevi ed eleganti liriche spesso ispirate a fatti realmente accaduti e che trattano temi come l\u2019amore, il tempo, la vita, la bellezza, la perdita. \u00c8 inoltre autore del poema \"Ocean to Cynthia\", scritto durante la reclusione."}
{"id": "390134", "revid": "7", "url": "https://it.wikipedia.org/wiki?curid=390134", "title": "Camalli", "text": ""}
{"id": "390136", "revid": "339392", "url": "https://it.wikipedia.org/wiki?curid=390136", "title": "I guerrieri delle stelle", "text": ""}
{"id": "390138", "revid": "2176804", "url": "https://it.wikipedia.org/wiki?curid=390138", "title": "Alfred Stieglitz", "text": "Biografia.\nPrimo dei sei figli di Edward (1833\u20131909) e Hedwig Ann Werner (1845\u20131922), Stieglitz nasce a Hoboken, vicino a New York, durante la guerra civile americana in una famiglia benestante ebrea di origine tedesca molto ben inserita nella societ\u00e0 americana. Durante la sua attivit\u00e0 fu uno dei principali autori della separazione della fotografia dal semplice ambito del reportage, inaugurando la stagione della fotografia artistica. Si trasferisce nel 1871 con la famiglia a New York, in una grande casa prospiciente Central Park, dove il giovane Alfred inizia i primi studi tecnici. Nel 1882 il padre vende la propria impresa e ritorna in Germania con la famiglia. Alfred studia ingegneria meccanica all'Universit\u00e0 di Berlino e inizia a scattare le sue prime fotografie in giro per l'Europa non ancora ventenne. Egli consider\u00f2 sempre questi anni giovanili come i suoi migliori e i pi\u00f9 determinanti per la scoperta della fotografia.\nNel 1884 vince il primo premio al concorso indetto dalla rivista londinese Amateur Photographer. Nel 1890 rientra a New York dove crea con altri soci la Photochrome Engraving Company, una stamperia di fotoincisione e stampa il giornale American Amateur Photographer (1893-1896). Nel 1897 fonda un altro giornale, Camera Notes, organo del Camera club di New York, dove espone per la prima volta nel 1899. Nel 1902 forma il gruppo dei \"Foto Secessionisti\" e apre le prime sue gallerie, dove espongono fotografi fortemente influenzati dai pittorialisti europei e l'anno dopo fonda e dirige una nuova rivista, Camera Work (di cui usciranno numeri fino al 1917).\nNel 1905 apre insieme al fotografo Edward Steichen la \"Galleria 291\" di Fifth Avenue (New York) che chiuder\u00e0 12 anni pi\u00f9 tardi. Dopo la chiusura della 291 e l'ultimo numero di Camera Work, Stieglitz apre altri due spazi: la \"Intimate Gallery\" nel 1925 e la \"An American Place\" nel 1929. In questi spazi ospiter\u00e0 fino alla sua morte avvenuta nel 1946, qualsiasi forma d'arte, dalla scultura alla grafica.\nStieglitz \u00e8 una figura fondamentale per la fotografia mondiale e per l'arte americana perch\u00e9 grazie alle sue attivit\u00e0 editoriali e alle numerose gallerie dirette \u00e8 stato un punto di contatto tra gli artisti del nuovo continente e quelli europei e un ottimo divulgatore per il grande pubblico a cui ha raccontato, con grande efficacia, il movimento delle avanguardie artistiche. Continuer\u00e0 sempre la ricerca fotografica, anche oltrepassando, a partire dal 1907, il pittorialismo stesso. Si considerino, ad esempio, \"the Steerage\" (il ponte di terza classe) del 1907 e l'evoluzione raggiunta con la serie \"Equivalents\" (scatti ritraenti delle nuvole, rappresentate come 'equivalenti' appunto degli stati d'animo) alcuni anni pi\u00f9 tardi. Nel 1924 sposa la pittrice Georgia O'Keeffe. Nel 1937 scatta le sue ultime fotografie. Muore nel 1946 nella sua New York\nPhoto-Secession.\nL'associazione \u201cPhoto-Secession\u201d venne creata il 17 febbraio 1902. La nascita di tale gruppo deriva da un escamotage ideato da Stieglitz, al quale venne affidato dal National Arts Club il compito di organizzare una mostra antologica con tutti i migliori fotografi americani del momento. Avendo incontrato veti e contrasti da parte dei membri pi\u00f9 conservatori del Club, onde rafforzare il proprio potere decisionale, mise in piedi un gruppo di cui si poteva entrare a far parte solo su invito. I fotografi invitati, sarebbero poi confluiti nella mostra, dopo esser diventati membri del gruppo. La mostra, dal titolo \u201cAmerican Pictorial Photography Arranged by the \u201cPhoto-Secession\u201d\u201d, ebbe luogo lo stesso anno.\nI foto-secessionisti si fecero promotori di una concezione della fotografia come arte, ed in particolar modo attraverso la poetica del pittorialismo. Lo stesso Stieglitz ebbe a precisare: \u201c\"The object of the Photo-Secession is: to advance photography as applied to pictorial expression\"\u201d. Secondo i dettami estetici soggiacenti alle opere dei fotografi selezionati, la fotografia dovrebbe emulare la resa visiva della pittura. Con questo fine si inventarono nuovi accorgimenti meccanici, si sperimentarono nuovi filtri ed effetti stilistici.\nCamera Work.\nLa rivista nasce come organo dell'associazione, con l'esplicito obiettivo di promuovere i fotografi pittorialisti. Ma dal 1910 Camera Work inizia ad abbandonare l'esclusivit\u00e0 degli interessi per il pittorialismo mantenendo l'approccio culturalista alla fotografia, che lo distingue storicamente come prima rivista che non parli solo della fotografia indagando questioni squisitamente tecniche.\nGallery 291.\nNel 1905, consigliato dal suo amico Edward Steichen, Stieglitz affitta uno studio sulla Fifth Avenue 291 al fine di esporre le opere dei fotosecessionisti. La galleria prende il nome di \"Little Galleries of the Photo-Secession\", ma con il tempo espander\u00e0 i suoi interessi fino a diventare un polo di riferimento per l'arte moderna negli Stati Uniti e verr\u00e0 conosciuta semplicemente come \"Gallery 291\". Fu in questa galleria che per la prima volta sbarcarono oltreoceano le opere di C\u00e9zanne, Matisse, Picasso e Rodin."}
{"id": "390140", "revid": "767487", "url": "https://it.wikipedia.org/wiki?curid=390140", "title": "Venerd\u00ec 13 parte VII - Il sangue scorre di nuovo", "text": "Venerd\u00ec 13 parte VII - Il sangue scorre di nuovo (\"Friday the 13th Part VII: The New Blood\") \u00e8 il settimo capitolo della saga cinematografica horror \"Venerd\u00ec 13\", uscito nelle sale nel 1988 e diretto da John Carl Buechler. Il film \u00e8 anche il primo della serie a introdurre Kane Hodder nel ruolo di Jason Voorhees, che riprender\u00e0 nei film seguenti (escluso il crossover e il remake/reboot)\nTrama.\nNell'episodio precedente (\"Venerd\u00ec 13 parte VI - Jason vive\"), Jason era stato incatenato nel fondo del lago da Tommy Jarvis.\nAlcuni mesi dopo, la piccola Tina Shepard, in seguito ad una lite tra i suoi genitori, scopre di possedere poteri telecinetici che purtroppo provocano la morte del padre, proprio sulle rive del famigerato Crystal Lake. \nDieci anni dopo, la stessa Tina si reca nella vecchia casa al lago assieme alla madre e al suo medico, il dottor Crews, per trovare una spiegazione ai suoi poteri e poter guarire. La casa accanto alla loro \u00e8 stata affittata da un gruppo di ragazzi (Nick, Melissa, Eddie, Robin, David, Maddie, Ben, Kate, Sandra e Russell) per il week-end e festeggiare il compleanno di un amico, Michael. Durante le prime sedute terapeutiche i poteri telecinetici di Tina e le continue visioni non accennano a diminuire e durante una fuga in riva al lago e davanti al punto in cui mor\u00ec il padre, Tina prova a farlo rivire e riemergere dal lago, ma, invece, spezza la catena che teneva Jason, oramai dimenticato da tempo, intrappolato in fondo al \"Crystal Lake\" e quando vede il killer emergere dall'acqua, sviene.\nDa quel momento, Jason ricomincia ad uccidere tutti coloro che incontra, iniziando proprio da Michael e la sua ragazza Jane, appena giunti in prossimit\u00e0 del campo. Mentre Tina continua ad essere preda di visioni riguardanti Jason e la morte di sua madre per mano di quest'ultimo. Dopo aver ucciso due campeggiatori, Dan e Judy, Jason comincia con i ragazzi della casa limitrofa a quella di Tina, che vengono eliminati uno dopo l\u2019altro. Nel frattempo la madre di Tina scopre le reali intenzioni del dottor Crews: egli non vuole guarire Tina, ma registrare i suoi poteri extrasensoriali e lucrarci sopra. Avendo capito di essere state ingannate, Tina e la madre preparano le valigie per partire il mattino successivo. Avendo inoltre scoperto che il dottore vuole riportarla in ospedale poich\u00e9 la ritiene pericolosa, Tina fugge con l\u2019auto, ma durante il tragitto un\u2019altra allucinazione la fa uscire di strada.\nLa ragazza viene quindi aiutata da Nick e i due rinvengono il cadavere di Michael mentre la signora Shepard e il dottor Crews si mettono sulle tracce della ragazza, incamminandosi nel bosco. Intanto Tina e Nick tornano in casa della ragazza, intenti ad informare gli amici del pericolo, ma tutti sono gi\u00e0 morti, eccetto Melissa che si dirige in casa di Tina. Questa dopo aver visto che la madre non \u00e8 in casa va a cercarla nella foresta. Tuttavia, pu\u00f2 solo constatarne la morte poich\u00e9 il dottor Crews l'ha utilizzata come scudo per non venire ucciso da Jason, il quale lo uccider\u00e0 comunque, subito dopo. Dopo aver momentaneamente steso il killer, Tina torna in casa e tenta di avvisare Melissa di non uscire all'esterno: la ragazza non la ascolta, apre la porta e viene uccisa da Jason. Tina quindi, accecata dalla rabbia e rimasta sola con Nick, unico ragazzo scampato alla strage, utilizza il suo potere telecinetico contro Jason. Tuttavia, gli attacchi di Tina scalfiscono a malapena Jason, il cui unico danno grave \u00e8 la distruzione della sua maschera da hockey.\nDopo altri futili tentativi, durante i quali la casa di Tina viene distrutta da un'esplosione provocata da un incendio appiccato da quest'ultima per eliminare Jason, la ragazza si ritrova ad affrontarlo sullo stesso pontile dove diversi anni prima aveva inavvertitamente ucciso il padre. Con un ultimo sforzo Tina riesce a far riemergere suo padre dal lago, che trascina Jason in acqua, incatenandolo di nuovo sul fondo di Crystal Lake. Il film si chiude con una squadra di pompieri giunta il mattino seguente sul luogo dell'esplosione e uno dei vigili trova i resti della vecchia maschera di Jason, mentre Tina e Nick vengono portati via in ambulanza.\nProduzione.\nSviluppo.\nInizialmente questo film era stato pensato per unire sullo schermo Jason e Freddy Krueger per la prima volta. Ma quando la Paramount e la New Line dimostrarono di non trovarsi d'accordo, lo script fu modificato nel risultato che poi il pubblico ha conosciuto. Freddy e Jason si incontreranno solo nel 2003 in \"Freddy vs. Jason\".\nWalt Gorney, l'attore che nel film \"L'assassino ti siede accanto\" ha il ruolo di Ralph il Matto, torna in questo film come voce narrante all'inizio del film.\nKane Hodder aveva partecipato a tutte le scene pericolose.\nRiprese.\nLe riprese si sono svolte da ottobre a novembre 1987, nella contea di Baldwin in Alabama in USA.\nColonna sonora.\nLa colonna sonora \u00e8 costituita dalle stesse musiche dei film precedenti, ma solo in questo film si nota che una delle tracce musicali \u00e8 molto affine alla colonna sonora del film Shining di Stanley Kubrick.\nDistribuzione.\nIl film \u00e8 uscito nelle sale statunitensi il 13 maggio 1988.\nAccoglienza.\nIncassi.\nIl film in USA ha incassato 19 milioni di dollari, a fronte di un budget di 2,8 milioni.\nCritica.\nIl film ricevette generalmente critiche negative, sull'aggregatore di recensioni Rotten Tomatoes ha ottenuto un punteggio medio del 32% su 100% basato su 22 recensioni di critici cinematografici. Su Imdb il pubblico lo ha votato 5.3 su 10 ."}
{"id": "390143", "revid": "767487", "url": "https://it.wikipedia.org/wiki?curid=390143", "title": "Hi Diddle Diddle", "text": "Hi Diddle Diddle \u00e8 un film del 1943, diretto da Andrew L. Stone.\nTrama.\nQuando la madre della sposa \u00e8 ipoteticamente frodata del suo denaro da un amante respinto, il padre dello sposo orchestra un suo schema per rimettere tutto a posto. Viene aiutato da un cantante di cabaret, mentre egli quieta una moglie gelosa.\nProduzione.\nIl film fu prodotto dalla Andrew L. Stone Productions. Le sequenze animate furono prodotte da Leon Schlesinger\nDistribuzione.\nDistribuito dalla United Artists, il film usc\u00ec nelle sale USA il 2 agosto 1943. Nel 1950, fu riproposta - con il titolo \"Diamonds and Crime\" - una riedizione del film distribuito dalla Astor Pictures Corporation.\nData di uscita.\nIMDb"}
{"id": "390146", "revid": "767487", "url": "https://it.wikipedia.org/wiki?curid=390146", "title": "Venerd\u00ec 13 parte VI - Jason vive", "text": "Venerd\u00ec 13 parte VI - Jason vive (\"Friday the 13th Part VI: Jason Lives\") \u00e8 un film statunitense del 1986 diretto da Tom McLoughlin.\nSi tratta del sesto capitolo della saga horror \"Venerd\u00ec 13\". In questo film gli eventi si collocano 6 anni dopo quelli del quarto capitolo e uno dopo quelli del quinto: Jason subisce la sua prima resurrezione, facendo nuove e numerose vittime nei pressi di \"Camp Crystal Lake\".\nTrama.\n\u00c8 passato un anno dagli eventi di \"\" e sei anni da quando Tommy Jarvis uccise Jason Voorhees, ed \u00e8 ancora in cura nell'ennesimo ospedale psichiatrico avendo ancora allucinazioni dove vede il killer che gli da la caccia. Uscito, assieme l'amico Alan, dall'ospedale psichiatrico Tommy si dirige al cimitero di Crystal Lake per bruciare il cadavere di Jason e sperare cos\u00ec di porre fine ai suoi tormenti. Una volta arrivati al cimitero, i due ragazzi dissotterrano la bara dell'assassino e, quando la aprono, Tommy, in uno scatto di rabbia alla vista del corpo, usa un'asta di ferro della recinzione per infilzate ripetutamente il cadavere. Dopo essersi calmato, Tommy decide di proseguire con il piano ma a un tratto un fulmine colpisce l'asta di ferro, facendo rivivere il killer. Jason esce dalla sua bara e un Tommy, scioccato, gli rovescia addosso della benzina per poi cercare di dargli fuoco con un fiammifero, ma ad un tratto inizia a piovere e il ragazzo cerca inutilmente di accendere il fuoco. Alan tenta di fermare Jason con una pala, ma l'assassino si arrabbia e con un pugno gli trapassa il petto, strappandoli anche il cuore e lo fa cadere nella sua bara.\nMentre Jason si rimette addosso la maschera e afferra l'asta di ferro appuntita per usarla come lancia, Tommy corre dallo sceriffo di Crystal Lake. Il cinico e scettico sceriffo Garris, per\u00f2, non crede ad una parola di Tommy e, anzi, reputandolo uno squilibrato, lo chiude ingiustamente in cella. Nel frattempo, Jason ricomincia a vagare per Crystal Lake e a mietere nuove vittime, per tornare al campeggio. I primi ad essere uccisi sono due animatori, Lizbeth e Darren, che si stavano recando al campeggio per accogliere l'indomani una comitiva di bambini. Tuttavia, la loro sparizione non impedir\u00e0 ai restanti amici Colt, Sissy, Paula e Megan, figlia dello sceriffo, di aprire il campeggio. Nel frattempo Jason continua la sua carneficina uccidendo cinque giocatori di paintball impegnati nel gioco, ottenendo anche un machete durante l'attacco.\nTommy cerca invano di convincere lo sceriffo ad andare al cimitero per verificare che la salma di Jason non \u00e8 pi\u00f9 nella sua bara, ma lo sceriffo continua a non dargli retta e decide di scarcerare il ragazzo e accompagnarlo fuori dalla citt\u00e0. Tommy per\u00f2 non desiste e si dirige verso il cimitero, facendosi cos\u00ec inseguire dallo sceriffo e dal suo aiutante, riuscendo cos\u00ec nel suo intento di portarli davanti alla tomba di Jason, che per\u00f2 \u00e8 perfettamente sigillata: il custode, che l'ha ricoperta per non avere responsabilit\u00e0, nega di aver trovato la bara dissotterrata. Tommy quindi viene considerato pazzo e allontanato. Quella sera, Jason uccide il custode del cimitero e una coppia di amanti che ha assistito all'omicidio del vecchio. Jason, quindi, inizia a uccidere gli animatori del campeggio e quando lo sceriffo rinviene i corpi, pensa che Tommy sia l'assassino. Megan, invece, rimasta alla stazione dello sceriffo, riceve la chiamata di Tommy che la avvisa di aver un piano per fermare il killer. La ragazza quindi lo raggiunge ma viene comunque rintracciata dal padre, che rinchiude Tommy in cella. Jason dopo aver massacrato le ultime due sorveglianti si appresta a raggiungere il capanno dei bambini e uccidere anche loro. Megan riesce nel frattempo a liberare Tommy e insieme si dirigono al campeggio per cercare di salvare i bambini e Garris.\nNel frattempo, lo sceriffo si rende conto, grazie a Megan, che non \u00e8 Tommy l'artefice, avendo l'alibi di essere stato sempre con la figlia. Essendosi reso conto che l'assassino \u00e8 Jason, lo sceriffo assieme ai suoi uomini inizia a dargli la caccia; tuttavia Jason li uccide tutti e lo sceriffo si ritrova, da solo, faccia a faccia con il killer, ma si nasconde dato che non pu\u00f2 fermarlo. Quando Megan, arrivata al campo, inizia a chiamare suo padre, urlando. Jason si concentra su di lei e cerca di raggiungerla, ma lo sceriffo gli salta addosso e tenta di proteggere la figlia, per\u00f2, Jason lo afferra e lo piega in due, uccidendolo. Megan cerca quindi di proteggere i bambini rimasti incustoditi dalla furia omicida di Jason, mentre Tommy mette in atto il piano da lui architettato, ossia di imprigionarlo nel lago. Con una barca Tommy si porta al centro del lago e cerca di creare un cerchio di fuoco attorno alla barca. Quando Jason si avvicina alla barca, gli lega il masso al collo con una catena e lo lascia affondare sul fondo. Durante lo scontro, la barca si spacca, facendo finire in acqua anche Tommy: Megan si getta nel lago per salvarlo, ma viene a sua volta afferrata per una gamba da Jason, ma riesce per\u00f2 ad azionare il motore della barca e a mettere in funzione l'elica che tritura e spezza il collo di Jason, che molla la presa sui ragazzi.\nLa ragazza riporta quindi a terra Tommy e riesce a rianimarlo con la respirazione bocca a bocca. Mentre Tommy afferma che finalmente Jason \u00e8 morto, un primo piano del suo occhio rivela che \u00e8 ancora vivo in fondo al lago.Tommy \u00e8 finalmente guarito dal suo PTDS e pu\u00f2 tornare a vivere una vita normale e si fidanza con Megan\nFinale alternativo.\nOriginariamente, nella stesura originale, in cui la morte del becchino non avveniva, questi riceve, la mattina seguente, la visita di Elias Voorhees, il padre di Jason, giunto a ripagare il becchino per prendersi cura delle tombe della moglie e il figlio. Elias per\u00f2 nota che la tomba di Jason \u00e8 stata profanata e guarda verso il lago, dal quale Jason riemerge. Il finale venne poi scartato poich\u00e9 il produttore esecutivo, Frank Mancuso Jr., non voleva che la figura del padre prendesse il sopravvento nei film a seguire.\nPi\u00f9 tardi, dopo un test-screening, fu suggerito di inserire pi\u00f9 morti al film, e la scena della morte del becchino e i due amanti di cui vedono l'omicidio fu quindi inclusa nel film.\nProduzione.\nIl film inizialmente doveva avere Tommy come antagonista principale, da quanto suggerito nel finale del film precedente. Ma le critiche negative e gli scarsi incassi che ne furono risultati, si prefer\u00ec far ridiventare Jason l'assassino.\nColonna sonora.\n\"He's Back (The Man Behind the Mask)\" ebbe anche un video musicale, combinando immagini del film con nuove immagini con Alice Cooper. Il video non \u00e8 presente in nessun rilascio home video del film, ma lo si pu\u00f2 vedere su YouTube.\nUna colonna sonora ufficiale non \u00e8 mai stata venduta. In aggiunta dello score originale, la colonna sonora comprende:\nAccoglienza.\nCritica.\nI critici recensirono il film meno negativamente rispetto agli altri capitoli. Il grosso delle opinioni, specialmente tra i fan della serie, lo consider\u00f2 uno dei migliori del franchise. Ci\u00f2 fu dovuto in gran parte all'uso dell'umorismo, sebbene alcuni spettatori furono spiazzati da questo approccio.\nLe critiche negative rivolte al film includono un generale non gradimento del genere slasher, e la non plausibilit\u00e0 della resurrezione di Jason, anche perch\u00e9 nel film precedente si era scoperto che il suo corpo era stato cremato. Comunque il film guadagn\u00f2 qualche recensione positiva, e ricevette un punteggio del 54% su Rotten Tomatoes.\nIl film ha incassato $19,472,057 con un budget di $3,000,000"}
{"id": "390150", "revid": "7", "url": "https://it.wikipedia.org/wiki?curid=390150", "title": "Compagnia dei caravana", "text": ""}
{"id": "390152", "revid": "123095574", "url": "https://it.wikipedia.org/wiki?curid=390152", "title": "Alessio II (patriarca di Mosca)", "text": "Biografia.\nFiglio di un prete ortodosso, si diplom\u00f2 al seminario di Leningrado nel 1949, e ordinato diacono nel 1950 e in seguito, prete e monaco. Si laure\u00f2 all'Accademia clericale di Leningrado nel 1953. Il 14 agosto 1961 venne scelto come vescovo di Tallinn capitale della RSS Estone. Il 23 giugno 1964 divenne arcivescovo, mentre il 25 febbraio 1968, a soli 39 anni, metropolita. Dopo la morte, nel 1990, del patriarca Pimen I, fu chiamato a succedergli come patriarca della Chiesa Ortodossa di Russia. Alessio II conduceva una vita pastorale molto attiva. Appariva molto frequentemente alla televisione russa, incontrandosi con diversi esponenti politici. Nonostante tali incontri, il patriarca diceva chiaramente che la Chiesa non intende e non intendeva affatto interferire nella vita politica del Paese.\nIl 9 maggio 2006 Alessio II ha espresso un forte apprezzamento nei confronti di papa Benedetto XVI: \"\"il pontificato di Benedetto XVI diventer\u00e0 celebre e sar\u00e0 ricordato\" \"poich\u00e9 le sue dichiarazioni\" \"di sviluppare i rapporti con la Chiesa ortodossa, infondono speranza che la situazione cambier\u00e0 per il meglio\". Dopo aver sottolineato che \"il destino dell'Europa \u00e8 indissolubilmente legato al cristianesimo e la cultura europea si \u00e8 nutrita nei secoli in modo organico di valori cristiani\", valori che oggi tendono ad essere messi in secondo piano, Alessio II ha indicato il terreno comune sul quale cattolici e ortodossi sono chiamati ad unire le proprie forze, per far fronte alle sfide che attraversano l'Europa: la \"perdita delle aspirazioni spirituali nella societ\u00e0 dei consumi\"; il \"culto auto-referenziato e fine a se stesso del consumismo\"\"; il pericolo di uno scontro tra civilt\u00e0; l'ondata laicista che tende a relegare la fede in ambito privato.\nAlessio II muore per infarto a Peredelkino, nella sua residenza fuori Mosca, il 5 dicembre 2008, dopo una lunga malattia. In quell'occasione, nella citt\u00e0 italiana di Bari, fu indetto lutto cittadino e fu rimandata la cerimonia di consegna della locale Chiesa russa al Patriarcato, a cui avrebbe dovuto presenziare il presidente Medvedev."}
{"id": "390154", "revid": "125893982", "url": "https://it.wikipedia.org/wiki?curid=390154", "title": "Week-end di terrore", "text": "Week-end di terrore (\"Friday the 13th Part III\") \u00e8 un film del 1982 diretto da Steve Miner, \u00e8 il terzo titolo della saga cinematografica slasher di \"Venerd\u00ec 13\".\nIl film \u00e8 molto famoso nell'ambito del cinema horror perch\u00e9 per la prima volta Jason Voorhees indossa la molto nota maschera da hockey. Il film fu realizzato in 3D ma questa versione \u00e8 disponibile soltanto in Giappone. Questo \u00e8 l'unico film dove non viene pronunciato il nome di Jason (escludendo i pezzi tratti dal secondo capitolo della saga).\nTrama.\nCominciando proprio con il climax dell'episodio precedente, il film mostra Jason Voorhees ripresosi dallo scontro avuto con Ginny Field e il suo ragazzo Paul, e uccide i proprietari di un negozio ai pressi del lago, Harold ed Edna, rubando nuovi vestiti, per poi recarsi verso la fattoria locale di Higgin's Haven.\nIl giorno dopo, la giovane Chris Higgins e il suo gruppo di amici, composto dal suo fidanzato Rick, l'incinta Debbie e il suo compagno Andy, il buffone Shelley, l'altezzosa Vera (che \u00e8 anche l'appuntamento al buio di Shelley) e i due figli dei fiori Chuck e Chili, vanno a passare un weekend in tranquillit\u00e0 alla fattoria della ragazza. Quando Shelley e Vera si dirigono in un supermarket per fare compere entrano per\u00f2 in conflitto con un trio di motociclisti, Ali, Loco e Fox. I motociclisti, cos\u00ec, li inseguono fino alla fattoria con l'intenzione di vendicarsi rubando la benzina dal furgoncino dei ragazzi e usarla per dare fuoco al fienile. Tuttavia, uno ad uno, i tre teppisti muoiono per mano di Jason.\nCol calare della sera, l'assassino ne approfitta per uccidere Shelley, coprendosi il volto con la maschera da Hockey che quest'ultimo aveva utilizzato per uno scherzo a Vera, per poi uccidere anche quest'ultima con un colpo d'arpione. Armato di machete, l'assassino entra nell'abitazione uccidendo prima Andy, tagliandolo a met\u00e0, e infine Debbie, infilzandola sull'amaca in cui era sdraiata. Jason taglia poi la corrente della fattoria per avvicinare la sua prossima vittima, Chuck, che folgora a morte afferrandolo e lanciandolo contro il generatore elettrico, poi uccide Chili, trafiggendola con un poker da camino rovente.\nIntanto, Chris e Rick, che si erano allontanati prima che iniziassero gli omicidi, si mettono a parlare di quando lei, due anni prima, venne attaccata da un uomo deforme, a cui per\u00f2 Chris riusc\u00ec a scappare anche se non ricorda come e (come Alice Hardy nel precedente film) \u00e8 tornata alla fattoria per superare questa sciocca paura. Quando i due ragazzi tornano alla fattoria, Jason uccide Rick schiacciandogli il cranio e poi inizia a inseguire Chris all'interno della casa, ma lei riesce a stordire brevemente il killer gettandogli addosso una libreria per poi nascondersi nell'armadio. L\u00ec la ragazza trova il cadavere di Debbie e viene scoperta, riesce ad uscire di casa ma non riuscendo a partire col furgone a secco, si nasconde nel fienile. Chris riesce a impiccare Jason e crede che sia morto, sbagliandosi. Jason, per liberarsi, \u00e8 costretto a togliersi temporaneamente la maschera mostrando la faccia a Chris, che lo riconosce come l'uomo che l'assal\u00ec qualche anno prima. La ragazza, a questo punto, approfittando di una distrazione causata da un redivivo Ali, che Jason procede a uccidere, si arma di accetta e, appena Jason si volta, la conficca nel cranio dell'assassino, che cade a terra inerme.\nNel finale, Chris decide di passare la notte in mezzo al lago su una canoa. Prima di svegliarsi, la ragazza fa un incubo dove viene quasi presa da Jason (senza maschera e ferito dal colpo precedente), che scompare, e poi viene presa dal cadavere di Pamela Voorhees che la porta sul fondo del lago con s\u00e9. Chris si sveglia e viene salvata da alcuni poliziotti, mentre Jason, apparentemente morto, \u00e8 ancora a terra nel fienile. Il film termina con l'inquadratura del lago, che ora sembra tranquillo.\nDistribuzione.\nIl film \u00e8 uscito nelle sale statunitensi venerd\u00ec 13 agosto 1982.\nIn Italia \u00e8 stato distribuito in un secondo momento con il titolo Venerd\u00ec 13 parte III - Weekend di terrore, al fine di rendere pi\u00f9 chiara l'appartenenza del film all'intera saga. \nIl film \u00e8 uscito nel 2009 in home video distribuito dalla Paramount.\nColonna sonora.\nNel 1983 fu pubblicato dalla Gramavision Records un disco in vinile con la colonna sonora. Il disco conteneva varie musiche provenienti dai primi tre film della serie.\nAccoglienza.\nIncassi.\nIl film incass\u00f2 in totale 36,2 milioni di dollari, a fronte di un budget di 4 milioni.\nCritica.\nCome i capitoli precedenti, il film fu stroncato dalla critica. Sul sito aggregatore Rotten Tomatoes ottiene il 12% delle recensioni professionali positive, con un voto medio di 3.6 su 10 basato su 26 critiche."}
{"id": "390156", "revid": "2225653", "url": "https://it.wikipedia.org/wiki?curid=390156", "title": "Marted\u00ec nero", "text": "Con l'espressione Marted\u00ec nero (detto anche \"Big Crash\") ci si riferisce al giorno del crollo della borsa valori avvenuto il 29 ottobre 1929 a New York, presso lo Stock Exchange, sede del mercato finanziario pi\u00f9 importante per volume degli Stati Uniti.\nNella storia degli Stati Uniti, il \"marted\u00ec nero\" \u00e8 il giorno che identifica pienamente il \"panico del 1929\" ed \u00e8 associato alla \"Grande depressione\", tra le pi\u00f9 gravi crisi economiche della storia del mondo industrializzato. Il prezzo delle azioni di numerose imprese di grandi dimensioni, come la General Electric, precipit\u00f2. Quel giorno pi\u00f9 di sedici milioni di azioni vennero negoziate e il valore delle stesse cal\u00f2 di altri dieci miliardi di dollari. Ci\u00f2 ebbe un riflesso immediato sulle altre borse degli Stati Uniti, da Chicago a San Francisco.\nGli economisti e gli storici non concordano sul ruolo esatto che il crollo della borsa ebbe nella seguente crisi economica e non condividono il nesso causale che lega le due crisi. Per alcuni il crollo borsistico rappresenta il sintomo di una situazione economica gi\u00e0 in piena contrazione nell'autunno del 1929, e non la sua causa, per altri la crisi finanziaria fu la causa scatenante della depressione. Il crollo segn\u00f2 anche l'inizio di importanti riforme finanziarie e delle regole del commercio.\nNei giorni che precedettero il luned\u00ec il nervosismo nello Stock Exchange and\u00f2 aumentando. Gi\u00e0 il gioved\u00ec il mercato aveva subito un terribile collasso. Periodi di vendita e di grandi volumi di trading erano mescolati con brevi periodi di prezzi in crescita e recupero. L'economista e autore Jude Wanniski correl\u00f2 in seguito queste oscillazioni con la prospettiva del passaggio della legge di Smoot-Hawley che imponeva una maggiorazione sulle tariffe imposte sui beni importati, che era dibattuta in quel periodo nel Congresso degli Stati Uniti. Dopo il crollo, il Dow Jones Industrial Average (DJIA) recuper\u00f2 all'inizio del 1930, per poi calare nuovamente, raggiungendo un minimo di mercato nel 1932. Il Dow Jones non torn\u00f2 ai livelli precedenti al 1927 prima della fine del 1954.\nLinea temporale.\nIn seguito a cinque anni di spettacolare boom, durante il quale l'indice Dow Jones (DJIA, \"Dow Jones Industrial Average\") aument\u00f2 di cinque volte, i prezzi raggiunsero il picco di 381,17 il 3 settembre 1929. Il valore scese poi velocemente per un mese, perdendo il 17% del suo valore durante il calo iniziale. I prezzi recuperarono poi pi\u00f9 della met\u00e0 delle perdite nella successiva settimana, per poi ripiegare in basso immediatamente dopo. Il declino acceler\u00f2 poi nel cosiddetto \"Gioved\u00ec nero\", il 24 ottobre 1929. Quel giorno venne scambiato il numero record di 12,9 milioni di azioni.\nAll'una di pomeriggio del venerd\u00ec 25 ottobre, diversi banchieri si incontrarono per trovare una soluzione al panico e al caos nella sala contrattazioni. L'incontro comprendeva Thomas W. Lamont, capo della Morgan Bank; Albert Wiggin, capo della Chase National Bank; e Charles E. Mitchell, presidente della National City Bank. Essi scelsero Richard Whitney, vice presidente dell\"'Exchange\", perch\u00e9 agisse in loro vece. Con le risorse finanziarie dei banchieri alle sue spalle, Whitney fece un'offerta di acquisto di un grande blocco di azioni della U.S. Steel a un prezzo ben al di sopra di quello di mercato. Mentre i commercianti stupiti stavano a guardare, Whitney pose offerte simili su altre azioni \"blue chip\". Questa tattica era simile a quella che concluse il panico del 1907 e riusc\u00ec a fermare la caduta di quel giorno. In questo caso, tuttavia, la tregua fu solo temporanea.\nDurante il weekend gli eventi furono descritti dai giornali negli Stati Uniti. Luned\u00ec 28 ottobre altri investitori decisero di uscire dal mercato e la discesa continu\u00f2 con una perdita record del Dow Jones per il giorno del 13%. Il giorno seguente, il \"Marted\u00ec nero\", 29 ottobre 1929, furono scambiate 16,4 milioni di azioni, un numero che super\u00f2 il record stabilito cinque giorni prima e che non fu superato sino al 1969. L'autore Richard M. Salsman scrisse che il 29 ottobre - a causa delle voci che confermavano come il Presidente Herbert Hoover non fosse intenzionato a porre il veto alla pendente Hawley-Smoot Tariff - i prezzi delle azioni crollarono anche di pi\u00f9. William C. Durant si un\u00ec ai membri della famiglia Rockefeller e ad altri giganti finanziari per comprare grandi quantit\u00e0 di azioni in modo da dimostrare al pubblico la loro fiducia nel mercato, ma i loro sforzi non riuscirono a fermare la discesa. Il Dow Jones perse un altro 12% quel giorno. L\"'orologio finanziario\" non si ferm\u00f2 sino alle 19:45 in quella sera, il mercato perse 14 miliardi di dollari di valore, portando la perdita della settimana a 30 miliardi, dieci volte di pi\u00f9 del budget annuale del governo federale degli Stati Uniti, molto pi\u00f9 di quanto gli stessi spesero in tutta la prima guerra mondiale.\nUn minimo relativo nell'indice avvenne il 13 novembre, con il Dow che chiuse a 198,6 quel giorno. Da quel punto il mercato recuper\u00f2 per diversi mesi, con il Dow che raggiunse un picco relativo di 294,0 nell'aprile del 1930. Il mercato si imbarc\u00f2 poi in una discesa costante nell'aprile 1931 che non si ferm\u00f2 sino al 1932, quando il Dow chiuse a 41,22 l'8 luglio, concludendo un devastante declino dell'89% dal picco. Questo fu il valore pi\u00f9 basso che l'indice abbia mai avuto nel XX secolo.\nFondamenti economici.\nAl crollo segu\u00ec un boom speculativo che aveva preso piede nei tardi anni 1920, che aveva portato centinaia di migliaia di americani a investire pesantemente nel mercato azionario, e un numero significativo di loro prese persino dei prestiti per comprare pi\u00f9 azioni. Nell'agosto del 1929 i broker prestavano abitualmente ai piccoli investitori pi\u00f9 dei due terzi del valore delle azioni che compravano. Vi erano oltre 8,5 miliardi di dollari in prestiti e mutui, pi\u00f9 dell'intero valore della moneta circolante negli Stati Uniti.\nI prezzi crescenti delle azioni incoraggiarono pi\u00f9 persone a investire; c'era la speranza che i prezzi delle azioni si sarebbero ulteriormente alzati. La speculazione aliment\u00f2 quindi ulteriori rialzi e cre\u00f2 una bolla speculativa. La media del rapporto tra prezzi e utili delle azioni di S&amp;P Composite era 32,6 nel settembre del 1929, chiaramente al di sopra delle norme dell'epoca. La maggior parte degli economisti vide questo evento come il pi\u00f9 drammatico nella moderna storia economica.\nIl 24 ottobre 1929 (quando il Dow Jones aveva appena superato il suo picco di 381,17 del 3 settembre), le azioni cominciarono a scendere e cominci\u00f2 il panico da vendita. Vennero vendute pi\u00f9 di 12 milioni di azioni in un solo giorno, mentre la gente cercava disperatamente di mitigare la situazione. Questa vendita di massa fu considerata uno dei fattori maggiori della Grande depressione. Gli economisti e gli storici, tuttavia, hanno spesso visioni differenti del significato del crollo rispetto a questo fatto. Alcuni sostengono che le reazioni politiche esagerate rispetto al crollo, come il passaggio della legge sull'importazione Smoot-Hawley attraverso il congresso degli Stati Uniti, abbiano causato pi\u00f9 danni che il crollo stesso. \nIndagine ufficiale sul crollo economico.\nNel 1931 fu creata la Pecora Commission dal Senato degli Stati Uniti per studiare le cause del crollo. Il Congresso degli Stati Uniti var\u00f2 il Glass-Steagall Act nel 1933, il quale imponeva una separazione tra le banche commerciali, che gestiscono depositi e forniscono mutui, e banche d'affari, che sottoscrivono, stabiliscono e distribuiscono azioni, obbligazioni e altri titoli.\nIn seguito all'esperienza del crollo del 1929, i mercati azionari nel mondo istituirono misure per sospendere temporaneamente gli scambi nel caso avvenissero declini rapidi, sostenendo che preverrebbero vendite da panico di tale entit\u00e0. Il crollo di un giorno del luned\u00ec nero, il 19 ottobre 1987, quando il Dow Jones cadde del 22,6%, tuttavia fu anche pi\u00f9 grave del crollo del 1929. Da questo sell-off i mercati si ripresero per\u00f2 velocemente, mettendo a segno il pi\u00f9 alto incremento giornaliero dal 1932 due soli giorni dopo.\nImpatto e dibattito accademico.\nIl crollo di Wall Street ebbe un forte impatto sull'economia statunitense e mondiale ed \u00e8 stato fonte di intensi dibattiti accademici \u2014 storici, economici e politici \u2014 dalla sua conclusione sino ai giorni nostri. Il crollo segn\u00f2 l'inizio di conseguenze diffuse e a lungo termine per gli Stati Uniti. La domanda principale \u00e8: Il crollo \"provoc\u00f2\" la depressione o ha semplicemente coinciso con l'esplosione di una bolla economica ispirata dal credito? Il declino dei prezzi delle azioni provoc\u00f2 bancherotte e gravi difficolt\u00e0 macroeconomiche, incluse chiusure di aziende, licenziamenti e altre misure economiche di repressione. La risultante crescita della disoccupazione e della depressione \u00e8 vista come risultato diretto del crollo, anche se non \u00e8 assolutamente l'unico evento che ha contribuito alla depressione; \u00e8 per\u00f2 di solito visto come quello che ha avuto il maggiore impatto sugli eventi che seguirono. Per questo il crollo di Wall Street \u00e8 ampiamente inteso come il segnale della forte caduta economica che inizi\u00f2 la Grande depressione.\nMolti accademici vedono il crollo di Wall Street del 1929 come parte di un processo storico che fu a sua volta parte delle nuove teorie di boom di crescita e arresto. Secondo economisti come Joseph Schumpeter e Nikolai Kondratieff il crollo fu semplicemente un evento storico nel processo continuo conosciuto come ciclo economico. L'impatto del crollo fu semplicemente quello di aver aumentato la velocit\u00e0 alla quale il ciclo procedeva al suo prossimo livello. Secondo l'economista Milton Friedman nel suo \"Monetary History of the United States\" (\"Storia monetaria degli Stati Uniti\") del 1963, la Federal Reserve nell'immediato seguito del crollo, ridusse rapidamente la quantit\u00e0 di moneta circolante e trasform\u00f2 la recessione in una depressione."}
{"id": "390158", "revid": "38120", "url": "https://it.wikipedia.org/wiki?curid=390158", "title": "Man of steel", "text": ""}
{"id": "390163", "revid": "767487", "url": "https://it.wikipedia.org/wiki?curid=390163", "title": "L'assassino ti siede accanto", "text": "L'assassino ti siede accanto (\"Friday the 13th Part 2\") \u00e8 un film horror del 1981 diretto da Steve Miner, primo sequel del film \"Venerd\u00ec 13\" (1980).\nIl film \u00e8 ambientato cinque anni dopo il primo episodio della saga, a \"Packanack Lodge\", un luogo vicino \"Camp Crystal Lake\", e vicino alla baracca di Jason Voorhees.\nCon questo film inizia la serie di omicidi che continua nella e nella ; ognuno di questi sequel inizia esattamente dove finisce il precedente.\nTrama.\nSono passati due mesi dal massacro di Camp Crystal Lake, e Alice Hardy non si \u00e8 ancora ripresa dalla traumatica esperienza, motivo per cui si \u00e8 trasferita a Crystal Lake. Una sera, insonne, Alice trova nel suo frigo la testa di Pamela Voorhees, l'assassina del campeggio da lei stessa decapitata. Improvvisamente, alle sue spalle, qualcuno l'afferra e le pianta uno spaccaghiaccio nella tempia, uccidendola. Quel qualcuno \u00e8 Jason Voorhees, il figlio di Pamela che lei diede per morto e per cui inizi\u00f2 a uccidere gli animatori del campeggio. Jason, in realt\u00e0, sopravvisse all'affogamento e crebbe come una bestia nei boschi, finch\u00e9 un giorno assistette all'omicidio di sua madre, il cui spirito lo spinse a proseguire il suo lavoro e uccidere chiunque fosse coinvolto con il Camp Crystal Lake.\nCinque anni dopo, un nuovo gruppo di ragazzi affitta una casa in un campeggio vicino a quello di Camp Crystal Lake, soprannominato \"Campo sangue\", il Packanack Lodge, un centro di preparazione per gli animatori dei campi estivi, diretto da Ginny e Paul, il quale racconta al resto degli animatori la leggenda di Jason, apparentemente inventata. Tuttavia, Jason \u00e8 reale e la prima vittima che miete \u00e8 un vecchietto di nome Ralph lo strambo, giunto a Packanack ad avvertire gli altri, strozzandolo con del filo spinato. Nei preparativi per riaprirlo, Jeff e Sandra, incuriositi dalla storia di Jason, esplorano il Campo sangue, ma prima che Jason possa ucciderli, vengono scoperti da un poliziotto, il quale incita Paul a punirli.\nLa loro punizione consiste nel rimanere a guardia del campo, mentre il resto degli animatori sarebbe andato ad un Night Club per divertirsi. Tuttavia, insieme a Jeff e Sandra decidono di rimanere a guardia del campo anche altri quattro compagni quali Terry, Scott, Vicky e Mark, un ragazzo invalido costretto a rimanere sulla sedia a rotelle. Nel frattempo il poliziotto, vedendo qualcuno correre nei boschi vicini al campeggio, si addentra tra gli alberi e raggiunge una baracca fatiscente rimanendo scioccato da quello che vede al suo interno prima di venire ucciso dall'assassino, che gli pianta un martello nella nuca. Calata la notte, gli altri rientrano, mentre Terry decide di farsi una nuotata, ma qualcuno le sottrae i vestiti. Uscita dall'acqua, si accorge che si tratta di Scott, il quale, nel tentativo di restituirglieli, rimane appeso ad una trappola di Jason. Terry, a quel punto, va a cercare un coltello per liberarlo ma il ragazzo viene sgozzato da Jason, che poi uccide anche Terry, quando torna. Nel frattempo, Jeff e Sandra consumano un rapporto sessuale mentre Vicky si appresta a fare lo stesso con Mark, che per\u00f2 rimane da solo. Jason ne approfitta e uccide prima Mark, colpendolo in fronte col machete, facendolo ruzzolare gi\u00f9 per una scalinata, e poi Jeff e Sandra, impalandoli insieme con una lancia. Anche Vicky, rientrata, viene uccisa da Jason.\nGinny e Paul si apprestano quindi a tornare alla residenza, mentre gli altri animatori rimangono al night club. I due scoprono per\u00f2 la morte dei sei rimasti al campo e vengono attaccati da Jason, caratterizzato dalla gigantesca statura e un sacco di iuta come maschera. Dopo un'animata lotta, Jason riesce a colpire Paul con il suo coltello e si appresta all'inseguimento di Ginny, che dopo una lunga corsa nei boschi, riesce a raggiungere, a sua insaputa, il rifugio di Jason, nel quale trova un piedistallo adornato dalla testa decapitata di Pamela e il suo maglione, circondato dal cadavere di Alice, Terry e del poliziotto.\nJason raggiunge Ginny e la ragazza, ricordandosi della leggenda di Jason e facendo ricorso ai suoi studi sulla psicologia infantile, si mette addosso il maglione di Pamela e, spacciandosi per lei, intima a Jason di abbassare l'arma. Jason ci casca, ma, quando la ragazza si prepara a colpire il maniaco, un movimento brusco di Ginny fa vedere a Jason la testa della madre sbucare da dietro di lei. Capito il trucco, Jason l'attacca, ma viene fermato da Paul, ancora vivo. Approfittando del momento, Ginny riesce a colpire violentemente Jason alla spalla con il machete, facendogli perdere i sensi. Prima di andarsene, i due ragazzi tolgono il sacchetto di juta all'assassino, scoprendo il suo deforme volto. Quando Ginny e Paul tornano al campo, Jason ricompare e assale la ragazza.\nLa mattina seguente, quando la polizia porta via la scossa Ginny mentre invoca il nome di Paul, che non viene ritrovato, stessa cosa per Jason.\nProduzione.\nLa scena finale dove Jason sfonda la finestra venne considerata come uno dei momenti classici nella storia del cinema horror. Questa, cos\u00ec come la scena in cui Jason alza il coltello prima di uccidere Vicky, sono state descritte nella 82\u00aa edizione della cerimonia di premiazione degli Oscar.\nLa famosa maschera da hockey utilizzata da Jason non apparir\u00e0 fino al terzo film. Qui Jason usa un sacco di Juta per coprirsi il volto, come l'assassino nel film del 1976 \"La citt\u00e0 che aveva paura\".\nSi pensa che Warrington Gillette interpreti Jason, ma in realt\u00e0 lui ha recitato in quel ruolo solo quando si vede il volto di Jason senza maschera. Nelle altre scene \u00e8 interpretato da Steve Dash (al secolo lo stuntman Steve Daskawisz) che ha riportato alcune ferite durante le riprese. Secondo quanto detto da Amy Steel, durante una scena dove lei avrebbe dovuto tentare di colpirlo, lei avrebbe sbagliato i tempi e colpito l'attore ad un dito con un machete. L'attore dovette andare all'ospedale e ricevette tredici punti di sutura. Infine, coprirono il dito ricucito con un pezzo di gomma e lui e Steel rifecero la scena. Nella scena in cui Daskawisz indossa il cappuccio, parte di esso continuava a spostarsi dagli occhi cos\u00ec fu usato del nastro dentro la zona degli occhi per evitare che il sacco di iuta si muovesse. Quando Daskawisz si tolse il sacco, il nastro che fermava il cappuccio gli procur\u00f2 delle bruciature intorno agli occhi.\nDal film originale furono tagliati quarantotto secondi dall'MPAA per evitare la censura, ossia l'X rating. Fra questi secondi c'\u00e8 la scena di un omicidio con doppio impalamento (ripresa da \"Reazione a catena\" di Mario Bava).\nLo sceneggiatore Ron Kurz ha dichiarato che il salto di Jason attraverso la finestra alla fine del film fu pensato come un fatto reale mentre Paul venne ucciso fuori campo. Tuttavia, l'inizio del terzo capitolo \"Week-end di terrore\" in risposta alla fine de \"L'assassino ti siede accanto\", mostra un nuovo filmato in cui Jason tira fuori il machete dalla sua spalla e striscia via mentre Ginny e Paul lo lasciano nel fienile credendolo morto, trasformando (via retcon) la scena in cui Jason sfonda la finestra in un sogno. Delle dicerie sostengono che John Furey lasci\u00f2 la produzione prima che il film venisse completato e che il suo personaggio non appaia alla fine del film per questo motivo. In realt\u00e0 il suo personaggio non doveva apparire alla fine. In una scena finale mai stata usata, dopo che Ginny domanda dove sia Paul, la ripresa si sposta sulla testa di Pamela Voorhees, la quale poi apre gli occhi e sorride, indicando che Jason abbia ucciso Paul.\nSviluppo.\nIn seguito al successo di \"Venerd\u00ec 13\" nel 1980, la Paramount Pictures inizi\u00f2 a pianificare un sequel. Prima dell'acquisizione dei diritti di distribuzione mondiale, Frank Macuso Sr. dichiar\u00f2: \"Volevamo che fosse un evento, dove gli adolescenti si affollano nei cinema in quella notte di venerd\u00ec a vedere l'ultimo episodio.\". Le prime idee per un sequel coinvolgevano il titolo \"Venerd\u00ec 13\" che sarebbe stato utilizzato per una serie di film, distribuiti uno ogni anno, che non avrebbero avuto una diretta continuit\u00e0 con gli altri, ma dovevano essere \"film spaventosi\" separati dei loro predecessori. Phil Scuderi, uno dei tre proprietari degli Esquire Theatres, insieme a Steve Minasian e Bob Barsamian, che produssero il film originale, insistettero che il sequel doveva avere Jason Voorhees, il figlio di Pamela Voorhees, sebbene la sua apparizione nel primo film doveva essere solo uno scherzo. Steve Miner, produttore esecutivo del primo film, credette nell'idea e avrebbe continuato a dirigere i primi due sequel, dopo che Cunnigham scelse di non tornare alla sedia del regista. Miner avrebbe utilizzato molti membri della stessa crew del primo film.\nRiprese.\nLe riprese del film si sono svolte dal 3 ottobre 1980 al 1\u00ba novembre 1980.\nDistribuzione.\nIl film \u00e8 uscito nelle sale statunitensi il 1\u00ba maggio 1981; \u00e8 stato distribuito nel 2009 in home video dalla Paramount.\nIn Italia il film \u00e8 stato distribuito in un secondo momento con il titolo \"Venerd\u00ec 13 parte II - L'assassino ti siede accanto\" per rendere chiara l'appartenenza del film alla saga.\nAccoglienza.\nIncassi.\nIl film ha incassato 21,7 milioni di dollari a fronte di un budget di 1,2 milioni di dollari.\nCritica.\nCome il primo film, \"L'assassino ti siede accanto\" fu un grande successo commerciale, ma venne stroncato dalla critica.\nRoger Ebert del \"Chicago Sun-Times\" diede al film la met\u00e0 di una stella su quattro, affermando: \"Questo film \u00e8 un incrocio tra i generi Mad Slasher e Dead teenager; circa due dozzine di film l'anno sono caratterizzati da un pazzo assassino che uccide ferocemente, e sono tutti pessimi come questo. Alcuni hanno un po' pi\u00f9 di trama, altri ne hanno un po' di meno\".\nSul sito Rotten Tomatoes ottiene il 28% delle recensioni professionali positive, con un voto medio di 4.5 su 10 basato su 43 recensioni."}
{"id": "390171", "revid": "287204", "url": "https://it.wikipedia.org/wiki?curid=390171", "title": "Jesse Jane", "text": "Biografia.\nJesse Jane \u00e8 cresciuta in varie basi militari nel Midwest. Nei primi anni della sua vita ha frequentato una scuola di danza ed \u00e8 stata in una squadra di \"cheerleader\", nella scuola superiore di Rose Hill (Kansas). Si \u00e8 diplomata al liceo di Moore, Oklahoma e prima d\u2019intraprendere la carriera pornografica ha lavorato da Hooters.\nCarriera.\nJane decise di entrare nel mondo del porno leggendo un articolo su Tera Patrick, dove l'attrice pornografica affermava che stava lavorando per una produzione cinematografica per adulti di nome Digital Playground. Jane, incuriosita da ci\u00f2, contatt\u00f2 la stessa produzione cinematografica e firm\u00f2 subito un contratto. La sua prima scena fu con Jessica Drake nel film \"No Limits\", del 2003, a cui segu\u00ec nello stesso anno il film \"Beat the Devil\", con il quale l'attrice vide pubblicate le prime due scene eterosessuali, con Evan Stone e Mark Davis (separatamente). Sempre nel 2003, compare in un cameo nel film Baywatch - Matrimonio alle Hawaii.\nNel 2006 ha condotto due show di Playboy, \"Nightcalls\" e \"Naughty Amateur Home Videos\", insieme a Kirsten Price ed \u00e8 stata la ragazza di copertina di un'edizione speciale della stessa rivista Playboy.\nNel gennaio 2007, un articolo del New York Times dichiar\u00f2 che Jane stava per sottoporsi ad un secondo intervento chirurgico di aumento del seno in previsione dell'uso dell'alta definizione per i film futuri. Sul suo sito ufficiale, l'attrice scrisse che doveva sottoporsi all'intervento chirurgico il 12 febbraio di quell'anno.\nNel gennaio 2011 \u00e8 stata nominata da CNBC come una delle 12 stelle pi\u00f9 popolari nel porno, dichiarando: \"\u00e8 per molti il volto del porno moderno\", notando i suoi ruoli in due popolari film per adulti della serie Pirates, e la sua nomina in AVN e le XBIZ Awards come performer dell'anno.\nNel marzo dello stesso anno Jane lanci\u00f2 la sua linea di tequila chiamata \"Diosa\" con agave blu argento tequila, mela, mango, mandorla e caff\u00e8 al caramello. Jane appare in annunci per la Diosa, con il suo vero nome perch\u00e9 solo la Digital Playground possiede i diritti per il suo nome d'arte.\nNel 2012 \u00e8 stata inserita nella Hall of Fame della XRCO e inoltre conduce lo show d'apertura dei ventinovesimi AVN Awards insieme a Kayden Kross e Dave Navarro.\nNel 2015 ha condotto insieme a Thomas Ward la cerimonia dei trentunesimi XRCO Award.\nNel gennaio 2015, dopo due anni di stop dovuti a divergenze con la casa di produzione Digital Playground per cui ha lavorato per 12 anni, Jesse firma un contratto con il produttore Jules Jordan cambiando il proprio nome semplicemente in Jesse.\nDopo essersi ritirata dal porno nel 2017, ha rigirato una singola scena hard per \"Blacked\"\" nel 2019, per poi ritirarsi definitivamente.\nVita privata.\nNel 2000 Jane ha dato alla luce un bambino. Nel 2007 ha dichiarato di essere sposata col collega Rick Patrick: i due vivono ad Oklahoma City, Oklahoma. Il 1\u00ba marzo 2012 dichiara sul suo profilo Twitter ufficiale che la relazione con Patrick si \u00e8 conclusa con un divorzio. Il 15 ottobre 2012 ha annunciato il suo fidanzamento con il suo personal trainer Michael Giovanni, utilizzando ancora lo stesso social network. Jane si \u00e8 definita bisessuale. Nel 2004 ha dichiarato all'Howard Stern Show di essere stata sottoposta ad un'isterectomia a causa di un cancro al collo dell'utero."}
{"id": "390176", "revid": "1776051", "url": "https://it.wikipedia.org/wiki?curid=390176", "title": "Friday the 13th", "text": ""}
{"id": "390179", "revid": "1034282", "url": "https://it.wikipedia.org/wiki?curid=390179", "title": "Mai dire...", "text": "Mai dire... \u00e8 una serie di programmi televisivi e radiofonici, presenti nei palinsesti dal 1989, creati e condotti dalle voci fuori campo della Gialappa's Band. Si tratta di uno dei programmi pi\u00f9 originali e riusciti di tipo comico, nati in televisione che hanno segnato modi di dire e di fare lungo un arco di oltre trent'anni, lanciando o rilanciando comici che sono poi diventati campioni indiscussi di comicit\u00e0 a livello nazionale.\nIl lavoro meticoloso tra Gialappa's, autori e comici ha fatto s\u00ec che si ripresentassero di fatto ogni anno con uno stile simile ma sempre diverso nel riproporre parodie, imitazioni e creazioni di personaggi o sketch originali che fossero da prima inerenti il mondo del calcio (di fatto rompendo quella seriet\u00e0 austera che in genere si respirava in altri programmi di calcio), e pi\u00f9 avanti aperti anche ai fatti pi\u00f9 quotidiani e popolari, spaziando dalla politica alla societ\u00e0, fino alle assurdit\u00e0 che spesso circondano il bel paese. Per l'elevato numero di comici che hanno contribuito con il format \"Mai dire\", lo rendono uno dei programmi pi\u00f9 riusciti della storia delle televisioni private, che vanta uno svariato numero di collaborazioni con artisti e comici della televisione, pur non essendo un programma di cabaret. Dalle idee originali dei programmi sono nati modi di dire, tormentoni o stili comici che ancora oggi si possono ritrovare in alcune delle espressioni pi\u00f9 famose che vengono riproposte sia in TV (di fatto copiandone in parte lo stile) che nel parlato comune.\nIl marchio \"Mai dire\", registrato da Mediaset, non pu\u00f2 essere utilizzato da altre aziende radiotelevisive. Per questo motivo, la Gialappa's sostituisce il \u00abMai\u00bb con \u00abRai\u00bb nelle trasmissioni realizzate sulla TV pubblica, con \u00abSky\u00bb in occasione del Campionato mondiale di calcio 2006 commentato su Sky, con \u00abNoi\u00bb nei programmi realizzati per RTL 102.5 e con \u00abTwitch\u00bb per le dirette commentate sulla piattaforma Twitch, mentre per Radio Deejay, in occasione dei mondiali 2010, \u00e8 stato usato il nome \u00abMai Deejay Gol\u00bb.\n\"Mai dire Banzai\".\nMai dire Banzai \u00e8 stato trasmesso su Italia 1 dal 1\u00ba luglio 1989 al 25 agosto 1990 al sabato in seconda serata (pi\u00f9 volte \u00e8 stato replicato), e ha portato al successo televisivo il trio della Gialappa's Band.\n\"Mai dire Mundial\".\nMai dire Mundial \u00e8 stato trasmesso su Italia 1 prima dell'inizio dei campionati mondiali del 1990, dal 9 maggio al 6 giugno 1990 per sei puntate, inizialmente a cadenza settimanale ogni mercoled\u00ec in seconda serata, poi le ultime tre puntate vennero trasmesse in tre giorni di fila. La Gialappa's Band commenta a posteriori le fasi salienti di alcune partite dei campionati mondiali precedenti, come Italia - Germania Ovest del 1982; Argentina - Olanda del 1978; Germania Ovest - Olanda del 1974.\n\"Mai dire Gol\".\nMai dire Gol \u00e8 stato uno dei programmi pi\u00f9 distintivi e longevi della Gialappa's, con la \"classica\" formula che miscela azioni calcistiche, interviste confuse di calciatori ed allenatori e scenette comiche in studio, in onda dal 18 novembre 1990 al 25 febbraio 2001.\nLa Gialappa's ha condotto anche altri programmi televisivi e radiofonici ispirati al calcio:\n\"Mai dire Mondiali\".\nPer i Mondiali di calcio del 1994 negli Stati Uniti, dal 20 giugno al 17 luglio, nelle 4 settimane di durata della kermesse internazionale la Gialappa's condusse questo programma dedicato con due puntate a settimana: il luned\u00ec e il gioved\u00ec dalle 20:00 alle 20:30. I contenuti erano quelli dello stile di \"Mai dire Gol\", con la partecipazione di vari ospiti, tra cui gente comune nata nei paesi che disputavano le partite e comici come Antonio Albanese, Teo Teocoli e Marco Milano. La sigla di apertura era \"Nessuno allo stadio\" di Elio e le Storie Tese, i quali hanno spesso collaborato con la Gialappa's Band per quanto riguarda le sigle dei loro programmi (in particolare \"Mai dire Gol\") ed essendo stati spesso presenti in studio.\n\"Mai dire Mondiali FIFA\".\nIn occasione dei Mondiali di calcio di Russia 2018, la Gialappa's torna a commentare la manifestazione sportiva sulle reti Mediaset dopo 24 anni con lo stesso format utilizzato nelle edizioni di \"Rai dire Gol\" e \"Sky dire Gol\", oltre che in altre reti radiofoniche, ovvero con ospiti in studio, alcuni dei quali nativi e tifosi delle nazioni che si sfidano nella partita commentata. La trasmissione andava in onda su Mediaset Extra e in contemporanea anche in radio su Radio 105. Le partite commentate dal trio sono state 35.\n\"Rai dire Gol\".\nDurante i Mondiali di calcio di USA 1994, la Gialappa's si spost\u00f2 su Rai Radio 2, quindi in Rai, con una nuova trasmissione, chiamata \"Rai dire Gol\" dove comment\u00f2 25 partite della manifestazione in pieno stile paradossale, con gli interventi e le musiche di Elio e le Storie Tese oltre a svariati ospiti: in studio erano infatti presenti i tifosi delle due nazionali che si sfidavano nella partita che veniva seguita dalla Gialappa's. Altri ospiti erano i comici delle trasmissioni del trio o altri personaggi famosi. Questo temporaneo spostamento si ripet\u00e9 anche per i successivi mondiali di Francia 1998 (30 partite), Sud Corea-Giappone 2002 (28 partite) e Germania 2006 (in collaborazione con SKY, 46 partite) oltre che per gli Europei di Belgio-Olanda 2000. \n\"Rai dire Europei\".\nDagli europei del 2004, la trasmissione prende il nome di \"Rai dire Europei\", mentre per i mondiali rimane sempre \"Rai dire Gol\": seguono cos\u00ec gli europei di Portogallo 2004 e Austria-Svizzera 2008 (20 partite). Dopo aver lasciato Radio Rai nel 2010 tornano nel 2016, riprendendo a distanza di 8 anni il format in occasione degli europei di Francia 2016 in onda sia su Rai Radio 2 che su Rai 4 dove hanno commentato 26 partite.\n\"Rai dire Nazionale\".\nDal 1\u00ba settembre 2016 all'11 giugno 2017, la Gialappa's Band ha condotto \"Rai dire Nazionale\", in onda su Rai 4. Il trio commenta, insieme agli ospiti in studio, le partite della Nazionale italiana di calcio riguardanti amichevoli e qualificazioni ai Mondiali di Russia 2018. Il format \u00e8 il medesimo di \"Rai dire Europei\". Il programma andava occasionalmente in onda anche in radio sulle frequenze di Rai Radio 2.\n\"Mai dire Serie A\".\nNell'agosto 2005 la Gialappa's Band partecipa con Paolo Bonolis e Monica Vanali nel rotocalco calcistico di Canale 5 \"Serie A - Il grande calcio\", che prese il posto di \"90\u00ba minuto\". Con il polemico abbandono di Bonolis e i non soddisfacenti dati Auditel, dal 20 novembre nasce \"Mai dire Serie A\". Il nuovo programma resta inglobato ancora per un paio di settimane nella trasmissione sotto la nuova conduzione di Enrico Mentana, dove gli interventi della Gialappa's sono per\u00f2 relegati nell'ultimo quarto d'ora di messa in onda, dalle 19:45 alle 20:00. \"Mai dire Serie A\" finisce il 15 gennaio 2006 in quanto il trio torna su Italia 1 con uno spazio pi\u00f9 ampio.\n\"Mai dire G\".\nDal 22 gennaio al 14 maggio 2006 la Gialappa's torna su Italia 1 alla domenica sera con \"Mai dire G\", un contenitore di frammenti e sketches vecchi e nuovi della durata di un'ora, dalle 19:00 alle 20:00, venendo per\u00f2 ridotto a mezz'ora verso la fine della stagione. Questo programma nasce anche per dare spazio alla fascia preserale dei reality show del \"Grande Fratello\" e \"La fattoria\". La Gialappa's Band decide di rispondere a tono creando su Italia 1 questo programma (in cui la \"G\" \u00e8 intesa per Gol e Grande Fratello). Il programma era cos\u00ec strutturato:\n\"Sky dire Mondiali\".\nIn occasione dei Mondiali di calcio in Germania del 2006, dal 9 giugno al 9 luglio la Gialappa's ha avuto in concessione da Sky Italia (in collaborazione con Radio 2) un canale del pacchetto Calcio (per la precisione il 254) dove hanno commentato sarcastici le partite insieme a vari ospiti.\n\"Noi dire Gol\".\nNel 2010, per i Mondiali di calcio in Sudafrica, la Gialappa's Band trasloca su RTL 102.5 (anche su RTL 102.5 TV) mantenendo pressoch\u00e9 invariata la consueta modalit\u00e0 di commento delle partite, coadiuvati dagli inviati della radio in Sudafrica. Il trio comico ha proseguito la collaborazione con RTL 102.5 anche nel 2012 commentando le partite che non coinvolgono l'Italia, in occasione degli Europei di calcio in Polonia e Ucraina, e nel 2014, in concomitanza con i Mondiali in Brasile. Nel 2011 \u00e8 andato in onda invece Noi dire Champions dove hanno commentato la finale di Champions League di quella stagione.\nNel 2021 il programma torna in onda in radio (RTL 102.5) e in televisione (RTL 102.5 TV) per seguire tutte le partite degli Europei 2020. Per la prima volta in assoluto, un programma della serie \"Mai dire...\" e derivati non vede la Gialappa's Band alla conduzione. Al loro posto un gruppo di nove conduttori. \n\"Mai Deejay Gol\".\nNel 2010, l'impegno in radio \u00e8 doppio, infatti la Gialappa's Band \u00e8 in onda anche su Radio Deejay per tutto il periodo dei Mondiali di Sudafrica 2010, dove commenta tutti i giorni dalle 13:00 alle 14:00 per un'ora, il campionato del mondo di calcio insieme a vari ospiti e comici.\n\"Twitch dire Europei\".\nNel 2021 la Gialappa's (senza Carlo Taranto) segue gli Europei 2020 sulla piattaforma di live streaming Twitch abbandonando per la prima volta televisione e radio. Marco Santin e Giorgio Gherarducci commentano comparendo pure in video (anche questa una prima volta) 29 partite del campionato europeo itinerante di calcio, affiancati da alcuni giornalisti sportivi per il commento tecnico, oltre ad altri ospiti.\nIl programma \u00e8 stato realizzato in collaborazione con RDS Next. Il format richiama in parte quello storico in cui intervengono i tifosi delle nazionali che si sfidano nella partita. La sigla del programma \u00e8 #TiLovvo dei Gem Boy.\n\"Mai dire TV\".\nMai dire TV, ideata con la collaborazione di Davide Parenti, venne trasmessa da Italia 1 dal 5 ottobre 1991 al 21 luglio 1993. Era una sorta di \"collage\" delle stranezze e delle follie delle televisioni locali italiane nel periodo della loro massima fioritura (i primi anni novanta) e delle televisioni estere, montato e commentato, con l'usuale ironia caustica e dissacrante, dalle voci della Gialappa's Band, in modo da mantenere la finzione scenica di una \u00abdiretta\u00bb in cui gli spettatori seguono l'improbabile \u00abzapping\u00bb satellitare dei tre \u00abnarratori\u00bb.\n\"Mai dire Giro\".\nMai dire Giro \u00e8 stato un programma televisivo condotto dalla Gialappa's Band, in onda tra maggio e giugno del 1993 in seconda serata su Italia 1. Il programma nasce in concomitanza del passaggio dei diritti televisivi del 76\u00ba Giro d'Italia dalla Rai alle allora reti Fininvest. La sigla della trasmissione era la canzone \"La maglia rosa\" cantata da Tot\u00f2 sulle note del Barbiere di Siviglia, nella celebre pellicola \"Tot\u00f2 al giro d'Italia\". Tra le rubriche presenti in ogni puntata figurava \"Il borsino di Gimondi\".\n\"Mai dire 94\"/\"98\"/\"99\"/\"2000\".\nOccasionalmente la Gialappa's dava appuntamento ai telespettatori per una puntata speciale di fine anno nella quale venivano mostrati tutti i filmati pi\u00f9 divertenti delle loro trasmissioni dell'anno solare che volgeva al termine. Rubriche come \"A grande richiesta\" o \"Il meglio del...\" permettevano cos\u00ec di rivedere i filmati pi\u00f9 belli.\n\"Mai dire Maik\".\nMai dire Maik era il demenziale quiz della Gialappa's Band, basato sulla storia dei programmi del trio, in onda dal 24 gennaio 2000 all'8 giugno 2001 su Italia 1.\nPrima edizione\nLa prima edizione, andata in onda dal 24 gennaio al 23 giugno 2000 andava in onda su Italia 1 dal luned\u00ec al venerd\u00ec alle 14:30 e, alla presentazione, si alternarono Cologno De Luigi, candido presentatore interpretato da Fabio De Luigi e Mimmo Orientabile, eccentrico conduttore interpretato da Maurizio Crozza; la presenza femminile (presente in tutte le puntate) era invece quella di Ellen Hidding.\nIl finto quiz si basava sulle domande riguardanti video degli show del passato della Gialappa's, in primis \"Mai dire Gol\"; alle domande dovevano rispondere due concorrenti che rimanevano per una settimana, una donna (sempre la campionessa, che aveva una postazione bella e pulita) e un uomo (sempre lo sfidante, che aveva una postazione sporca e cadente). Chi diventava il vincitore della settimana vinceva un premio-celebrit\u00e0, ovvero l'onore di sentire il proprio nome citato da un personaggio famoso (molto spesso si trattava di artisti che avevano gi\u00e0 collaborato con la Gialappa's) durante una sua esibizione a teatro od in televisione (nel luned\u00ec successivo veniva poi mostrato un filmato che testimoniava questa citazione). La parete dello studio era tempestata delle e-mail che arrivavano in redazione e delle foto delle presunte fidanzate di Cologno, il quale ci provava con tutte le concorrenti.\nLe memorabili caratteristiche di Cologno De Luigi erano:\nAltra presenza dello show, nelle puntate condotte da Mimmo Orientabile, era quella del Pupazzo Gnappo, interpretato da Ugo Dighero, incaricato di portare \"Tanta fortuna!\" ai concorrenti e che raccontava, tra una domanda e l'altra, delle storielle oscene che per\u00f2 lui definiva \"favolette per bambini\". In alcune puntate partecipavano come guest-star anche alcuni comici che avevano gi\u00e0 collaborato ai programmi del trio come ad esempio Luciana Littizzetto, che fu presente per un'intera settimana interpretando lo storico personaggio di Sabbry. Il 22 giugno 2000 and\u00f2 in onda una puntata speciale in prima serata dal titolo Mai dire Maik - Gran Gal\u00e0 in cui per la prima volta furono presenti sia Cologno De Luigi sia Mimmo Orientabile ed il Pupazzo Gnappo con tutti i concorrenti che avevano partecipato alla trasmissione durante l'anno che si alternavano nel rispondere alle domande. La prima serie si concluse il 23 giugno 2000.\nSeconda edizione\nLa seconda serie, in onda dal 7 maggio all'8 giugno 2001, andava in onda come la precedente dal luned\u00ec al venerd\u00ec in seconda serata verso mezzanotte sempre su Italia 1 ed era presentata dal Mago Forest affiancato ancora da Ellen Hidding. I concorrenti, in questa serie, erano sempre dei VIP; il campione era sempre Sergio Volpini, personaggio della prima edizione del \"Grande Fratello\" divenuto noto come \"Ottusangolo\" (sempre per merito dei tre conduttori), mentre nel ruolo di sfidante si alternarono varie show girls come Federica Fontana, Tamara Don\u00e0 o Martina Colombari mentre il meccanismo del gioco era lo stesso dell'anno precedente. La seconda edizione di \"Mai dire Maik\" sanc\u00ec l'esordio alla conduzione dei programmi della Gialappa's del Mago Forest e, contemporaneamente, la fine del sodalizio con la Hidding.\n\"Mai dire Grande Fratello\".\nMai dire Grande Fratello \u00e8 stato un programma televisivo condotto dalla Gialappa's Band, in onda dal 28 settembre 2000 al 23 marzo 2009 su Italia 1 e dal 30 marzo 2009 al 1\u00ba aprile 2012 su Canale 5. Il programma nasce in concomitanza con l'inizio dell'edizione italiana del \"Grande Fratello\".\nIl trio della Gialappa's prende di mira gli inquilini della casa pi\u00f9 spiata d'Italia attraverso filmati dalla casa e imitazioni dei comici. La trasmissione venne ideata anche perch\u00e9 in quel periodo Mediaset non deteneva i diritti sui campionati di calcio maggiori, oltre che per sfruttare il grande successo riscosso dal reality show. In questo modo il \"trio fantasma\" pot\u00e9 sopperire alla scarsit\u00e0 di materiale a disposizione per commentare partite di calcio e fu anche l'occasione di uscire parzialmente dagli usuali canoni, sebbene lo stile adottato possa definirsi sostanzialmente invariato. Quando un concorrente \u00e8 eliminato, vi \u00e8 l'accompagnamento musicale del tema di \"Missing - Scomparso\" di Vangelis (la stessa musica che accompagnava l'esonero di un allenatore in \"Mai dire Gol\").\nIl programma ha reso celebri alcuni concorrenti che hanno partecipato al reality come ad esempio: Sergio Volpini (\"Ottusangolo\"), Francesco Gaiardelli (\"Medioman\"), Pasquale Laricchia (\"Ipotenusa\"), Katia Pedrotti (\"Darlavia\"), Roberto Mercandalli (\"Cumenda\"), Massimo Brozzi (\"Orsacchio\"), Domenico Turi (\"Anzianotti\"), Marcello Torre Calabria (\"Carismio\") e Luca Di Tolla (\"Trapattonio\").\nLa trasmissione \u00e8 stata cancellata nel 2014, in concomitanza con l'avvio del \"Grande Fratello 13\", non venendo confermata da Mediaset per motivi economici.\nInizi\u00f2 il 25 ottobre 2010, il giorno della messa in onda rimane il luned\u00ec, sempre su Canale 5 subito dopo la puntata del \"Grande Fratello\". In questa edizione la Gialappa's commenta la puntata del \"Grande Fratello\" in diretta su Premium Extra 1, canale della piattaforma digitale Mediaset, nella loro trasmissione Mai dire Grande Fratello Premium il cui audio va in onda anche sulle frequenze di Radio R101. La puntata finale va in onda il 18 aprile 2011.\n\"Mai dire Grande Fratello &amp; Figli\".\nMai dire Grande Fratello &amp; Figli \u00e8 stato un programma televisivo condotto dalla Gialappa's Band in onda dal 4 ottobre 2004 al 6 marzo 2006 su Italia 1, venendo promosso su Canale 5 dal 14 marzo al 9 maggio 2006. La nuova formula prevede la classica presa in giro del \"Grande Fratello\" con la novit\u00e0 dell'aggiunta dei reality del periodo.\n\"Mai dire Reality\".\nMai dire Reality \u00e8 stato un programma televisivo condotto dalla Gialappa's Band in onda dal 3 ottobre al 21 novembre 2006 in seconda serata ogni marted\u00ec su Italia 1 alle 23:45 per 35 minuti, poi portati ad un'ora.\nIl programma \u00e8 l'erede di \"Mai dire Grande Fratello &amp; Figli\" ma in questa versione non \u00e8 presente il padre del genere in quanto non in onda. I reality presi di mira sono: \"L'isola dei famosi\", \"Wild West\", \"La pupa e il secchione\", \"Cambio moglie\", \"Unan1mous\" e \"Reality Circus\". All'inizio di ogni puntata vi \u00e8 la parodia di Margherita Hack effettuata da Marcello Cesena, all'interno una puntata degli pseudo-reality \"L'Intelligente\" e \"Il Pianeta dei Famosi.\" Alla fine del programma viene proposto un filmato del passato.\n\"Mai dire Pupa\".\nMai dire Pupa \u00e8 stato un programma televisivo condotto dalla Gialappa's Band, in onda dal 25 aprile al 7 giugno 2010 ogni domenica in terza serata verso l'una di notte su Italia 1, subito dopo alla puntata de \"La Pupa e il secchione\".\nScritto dal celebre trio insieme ad Enzo Santin, con Viviana Aguzzi come produttore esecutivo, il tema \u00e8 la satira sulla seconda edizione programma \"La pupa e il secchione\" (la prima edizione era gi\u00e0 stata bersaglio del trio in \"Mai dire Reality\" del 2006).\n\"Mai dire Isola\".\nMai dire Isola \u00e8 stato un programma televisivo condotto dalla Gialappa's Band, in onda dal 14 febbraio al 18 aprile 2018 su Italia 1. Il programma va in onda ogni mercoled\u00ec in seconda serata e dal luned\u00ec al venerd\u00ec alle 19:25 in forma ridotta con la durata di 10 minuti.\nLa trasmissione vede il trio della Gialappa's continuare a focalizzarsi sui reality prendendo di mira i naufraghi de \"L'isola dei famosi.\"\n\"Mai dire Grande Fratello Show\".\nMai dire Grande Fratello Show \u00e8 stato un programma televisivo condotto in diretta dalla Gialappa's Band, il Mago Forest e Lola Ponce, in onda dal 24 febbraio al 28 aprile 2009. La trasmissione, in onda ogni marted\u00ec dalle 22:10 alle 23:55, prende in giro, come al solito, il reality di Canale 5 oltre a proporre sketch del proprio cast di comici.\nPartecipano alla trasmissione Virginia Raffaele (con le imitazioni delle concorrenti del \"Grande Fratello 9\" Cristina Del Basso e Federica Rosatelli e della cantante Malika Ayane), Andrea Di Marco (nell'imitazione di Gerry, concorrente non vedente del \"Grande Fratello 9\", il cantautore Povia, Don Giorgione), Gigi e Ross, Andrea Ceccon e Enrique Balbontin, Fabrizio Casalino (interpretando l'adolescente Mirko, il vescovo negazionista Richard Williamson, il cantautore Gianluca Grignani e il presentatore di \"Sciccherie\", programma dai contenuti lussuosi per soli ricconi), il duo Nuzzo e Di Biase (nel corto \"Salvate anche il soldato Jimmy\" e nella parte di un agente immobiliare con cliente al seguito) e Maccio Capatonda e il suo cast con la sua rubrica \"Speciale cinema\".\nUno sketch che riscosse molto successo fu quello di \"Piccol\", che prendeva in giro gli spot pubblicitari della nota catena di supermercati Lidl, presentando offerte di prodotti surreali. Completa il quadro la serie a puntate \"Terminenzio\", parodia di \"Terminator\", con Emilio Gatto e Alessandro Cantarella.\n\"Mai dire Grande Fratello VIP\".\nMai dire Grande Fratello VIP \u00e8 stato un programma televisivo condotto dalla Gialappa's Band in onda dal 27 settembre 2017 all'11 dicembre 2018 su Italia 1. Il programma andava in onda ogni mercoled\u00ec in seconda serata e come striscia quotidiana dal luned\u00ec al venerd\u00ec, con la durata di 10 minuti e con il titolo di Mai dire GF VIP Polpette.\nIl programma segn\u00f2 il ritorno della Gialappa's Band in Mediaset e in particolare il ritorno alla conduzione di un programma dedicato al noto reality del \"Grande Fratello\" dopo oltre cinque anni. La trasmissione ricalca lo stile dello storico \"Mai dire Grande Fratello\", ovvero il commento sarcastico del trio attraverso filmati, su ci\u00f2 che accade nella casa del reality, i cui inquilini per\u00f2 sono VIP.\n\"Rai dire Sanremo\".\nRai dire Sanremo \u00e8 stata una trasmissione radiofonica in onda dal 26 febbraio 2001 al 21 febbraio 2009 su Rai Radio 2.\nNasce allo scopo di commentare in diretta le canzoni, i cantanti, e tutto ci\u00f2 che riguarda il Festival di Sanremo nel tipico modo irriverente della Gialappa's. Nata nel periodo in cui la Gialappa's spostava il suo raggio d'azione dal calcio al variet\u00e0, la trasmissione venne riproposta ogni anno in occasione della kermesse canora, mettendola in una luce pi\u00f9 divertente, e sottoponendo i cantanti a interviste spesso fortemente canzonatorie grazie anche ai collegamenti con il retropalco con diversi inviati. In trasmissione \u00e8 frequente il contributo di ospiti come Paola Cortellesi, Fabio De Luigi, il Mago Forest, Vittorio Cosma e molti altri protagonisti delle trasmissioni televisive della band spesso protagonisti di varie imitazioni. Dal 2003 un vero e proprio personaggio \u00e8 diventato Rudy Zerbi, presidente della Sony Music italiana, spesso preda delle prese in giro della Gialappa's, ma anche fonte di numerose anteprime e dietro le quinte sullo svolgimento della kermesse canora. Nel 2005 \u00e8 andata in onda nelle due settimane antecedenti al Festival, sempre sulle frequenze di Radio 2, Aspettando Rai dire Sanremo, sempre con la Gialappa's.\nNumerosi, durante le varie edizioni, i battibecchi con gli artisti: da Mario Venuti a Mango, quest'ultimo protagonista di un'intervista molto polemica, in cui rifiut\u00f2 arrabbiato l'etichetta di \"svolta rock\" (peraltro proposta senza intento polemico) per la sua canzone, divenendo cos\u00ec bersaglio di numerosi sfott\u00f2. Da ricordare anche i procurati litigi tra Loredana Bert\u00e8 e il Maestro Beppe Vessicchio.\nNel 2010 la trasmissione \u00e8 stata cancellata per le decisioni del nuovo dirigente di Rai Radio 2 Flavio Mucciante non andando in onda.\nInviati dal dietro le quinte\nInoltre per vari anni Marco Santin, per alcune delle serate, \u00e8 stato lui stesso inviato dal Teatro Ariston insieme agli altri inviati.\nTormentoni e iniziative\nLa trasmissione ha cercato in un modo o nell'altro di portare sempre la radio sul palco di Sanremo attraverso tormentoni, oggetti o altre iniziative con la collaborazione dei cantanti in gara e degli ospiti della kermesse.\n\"Noi dire Sanremo\".\nDopo un anno di \"silenzio\" il trio torna in radio, su RTL 102.5 e anche in televisione su RTL 102.5 TV per seguire la kermesse canora dal 15 al 19 febbraio 2011 e nuovamente tre anni dopo, dal 17 al 22 febbraio 2014. Il programma torna sei anni dopo (senza Carlo Taranto), dal 4 all'8 febbraio 2020.\nNel 2011 l'inviata torna ad essere Flavia Cercato, mentre nel 2014 e nel 2020 il trio \u00e8 affiancato da Gigio D'Ambrosio e Laura Ghislandi. Nel 2020 a condurre \u00e8 presente anche Mara Maionchi, mentre l'inviato dall'Ariston \u00e8 Michele Monina.\nIniziative\n\"Mai dire Sanremo\".\nNel 2012 i \"Gialappi\" (senza Carlo Taranto) si spostano sulle frequenze di R101 dove commentano solo la serata finale del 18 febbraio insieme a Flavia Cercato oltre ad uno spazio di due ore ogni pomeriggio, dal 15 al 19 febbraio dove commentano la serata precedente all'interno del programma \"Stile libero\". L'iniziativa di quell'anno fu la scritta \"Stile libero\" attaccata sulle giacche di Emma, Arisa e Noemi, finaliste dell'edizione.\n\"Twitch dire Sanremo\".\nNel 2022 la Gialappa's (ancora senza Carlo Taranto) insieme a Vittorio Cosma, commenta il Festival sul web e in particolare sulla piattaforma Twitch, dal 1\u00b0 al 5 febbraio 2022. Affiancati da un ricco parterre di ospiti musicali, giornalisti e comici ospitati nello studio di registrazione del maestro Cosma, la web-trasmissione segue tutte le serate del Festival di Sanremo. Nel cast vi \u00e8 anche Micol Azzurro per moderare i messaggi in arrivo e il pupazzo \"Dissocillo\" (gi\u00e0 presente in \"Twitch dire Europei\" dell'anno precedente) per dissociarsi da opinioni potenzialmente indesiderate, viste le rigide regole della piattaforma. A differenza di \"Twitch dire Europei\", \"Twitch dire Sanremo\" \u00e8 visibile solo agli utenti che hanno sottoscritto un abbonamento al canale Twitch della Gialappa's Band.\n\"Mai dire Domenica\".\nMai dire Domenica \u00e8 stato un programma televisivo condotto in diretta dalla Gialappa's Band e il Mago Forest in onda dal 27 gennaio 2002 al 2 maggio 2004 alle 20:30 in prima serata su Italia 1. Le puntate, come si deduce dal nome della trasmissione, andavano in onda alla domenica. Il programma \u00e8 l'erede di \"Mai dire Gol\", terminato nel febbraio 2001. Viene ripreso in modo massiccio il format usato nella seconda edizione di \"Mai dire Grande Fratello\" grazie anche al ritorno di molti comici e dei loro personaggi di quell'edizione. Ogni edizione si concludeva con una puntata di durata doppia, quindi di due ore.\nIl programma cambia denominazione nelle edizioni successive a seconda del giorno di messa in onda:\n\"Mai dire Iene\".\nMai dire Iene \u00e8 stato un programma televisivo condotto dalla Gialappa's Band, il Mago Forest e Alessia Marcuzzi in onda dal 26 settembre al 5 dicembre 2004 alle 20:30, in prima serata su Italia 1.\nIl programma, fusione dei format di \"Mai dire Domenica\" e \"Le Iene\", nacque in seguito alla conduzione speciale dell'ultima puntata in prima serata de \"Le Iene Show\" della precedente stagione, andata in onda il 9 maggio 2004, in cui la Gialappa's Band e il Mago Forest affiancarono Luca e Paolo e Alessia Marcuzzi.\nI buoni ascolti di quell'esperimento portarono alla realizzazione di un nuovo format, condotto dal consolidato trio umoristico, dal Mago Forest e dalla Marcuzzi, in ogni puntata figurava anche Natalino Balasso nelle vesti di Berto come aiuto-conduttore. \"Mai dire Iene\" univa le rubriche tradizionali de \"Le Iene\" (ovviamente commentate fuori campo dalla Gialappa's) con gli ingredienti umoristici di \"Mai dire Domenica\" (in particolare quelli curati da Forest e dal mago-iena Marco Berry). \"Mai dire Iene\" non ebbe il successo di pubblico sperato e l'anno successivo non venne riproposto; la Gialappa's riprese con \"Mai dire Luned\u00ec\" e \"Le Iene\" tornarono al loro format tradizionale.\n\"Mai dire Candid\".\nMai dire Candid \u00e8 stato un programma televisivo condotto in diretta dalla Gialappa's Band, il Mago Forest e Ilary Blasi in onda dal 13 settembre all'11 ottobre 2007 dalle 21:00 alle 23:00, ogni gioved\u00ec in prima serata su Italia 1. Il programma vede nuovamente collaborare il cast de \"Le Iene\" con la Gialappa's a distanza di tre anni da \"Mai dire Iene\", infatti al termine delle puntate va proprio in onda il programma di Davide Parenti. Tema del programma stesso sono proprio le candid camera, le cui vittime spesso sono presenti in studio, dopo il relativo filmato, per commentarle.\n\"Mai dire Amici\".\nMai dire Amici \u00e8 stato un programma televisivo condotto dalla Gialappa's Band con la partecipazione di Diana Del Bufalo in onda dal 9 febbraio al 14 marzo 2011, in seconda serata verso le 23:00, poi spostato verso l'una di notte, su Canale 5.\nQuesta trasmissione mostra i momenti pi\u00f9 divertenti del talent show \"Amici di Maria De Filippi\". Diana Del Bufalo, eliminata dal talent, \u00e8 l'inviata speciale che \u201cdisturba\u201d la prove e fa scherzi a ex colleghi ed insegnanti e mostra lati inediti e mai svelati del talent show. Le puntate andavano in onda durante il periodo del \"serale\" di \"Amici\", prima il mercoled\u00ec e poi, dal 28 febbraio, al luned\u00ec subito dopo ad una loro altra trasmissione, \"Mai dire Grande Fratello\".\n\"Mai dire Gallery\".\nMai dire Gallery \u00e8 stato un programma televisivo che ha mostrato alcuni estratti delle vecchie trasmissioni \"Mai dire...\" della Gialappa's Band. In onda dal 1\u00ba ottobre 2011 fino alla met\u00e0 del 2019 su Italia 2 inizialmente il sabato alle 22:00. Da fine febbraio 2012 vanno in onda le nuove puntate il luned\u00ec alle 21:30. Da settembre 2012, il programma si sposta al marted\u00ec sempre in prima serata con le nuove puntate. Dal settembre 2013 vanno in onda le repliche delle puntate gi\u00e0 trasmesse con l'aggiunta di qualche sketch inedito. La messa in onda ricopriva quasi tutta la settimana con l'aggiunta della versione Mai dire Gallery - Pillole, della durata di 10 minuti. Dal 16 aprile 2020 fino alla seconda met\u00e0 del medesimo anno \u00e8 tornato in onda in replica periodicamente in prima serata su Mediaset Extra, tornando poi in onda non regolarmente nella prima met\u00e0 del 2021.\n\"Mai dire Provini\".\nMai dire Provini \u00e8 stato un programma televisivo condotto dalla Gialappa's Band in onda dal 21 marzo al 25 aprile 2013 al gioved\u00ec in seconda serata verso mezzanotte, su Canale 5.\nIl programma mostra i provini pi\u00f9 divertenti del talent show \"Italia's Got Talent\" e di altri programmi come \"Passaparola\", \"Grande Fratello\", \"Operazione Trionfo\" e \"La pupa e il secchione\" oltre a sketch presi dalle vecchie trasmissioni di \"Mai dire...\".\n\"Rai dire Ni\u00f9s\".\nRai dire Ni\u00f9s \u00e8 stato un programma televisivo condotto dalla Gialappa's Band, il Mago Forest e Mia Ceran in onda dal 13 febbraio al 9 giugno 2017 dal luned\u00ec al venerdi, alle 21:00 su Rai 2.\nIl programma era la parodia di un telegiornale dove vengono annunciate le notizie della giornata in chiave comica oltre a proporre divertenti filmati provenienti dal web. Il programma era condotto dai due anchorman, Mago Forest e Mia Ceran, con le voci della Gialappa's in sottofondo. Lo studio era arredato come quello di un vero e proprio TG dove prendono parte anche alcuni inviati tra cui Marcello Cesena nei panni del meteorologo.\n\"Mai dire Talk\".\nMai dire Talk \u00e8 stato un programma televisivo condotto dalla Gialappa's Band, il Mago Forest, Greta Mauro e Stefania Scordio andato in onda dal 29 novembre 2018 al 25 gennaio 2019 al gioved\u00ec in prima serata alle 21:25 su Italia 1.\nIl programma era strutturato come un talk show, con opinionisti e ospiti, nel quale si parla di cronaca, ma non viene tralasciato l'aspetto comico che da sempre contraddistingue i programmi di \"Mai dire...\". Il programma \u00e8 preceduto da un'anteprima, Anteprima Mai dire Talk.\nHanno fatto parte del cast anche vari comici, tra cui Maccio Capatonda (con l'interpretazione di Jerry Polemica e il ritorno dei celebri trailer), Marcello Cesena (con il ritorno di \"Sensualit\u00e0 a corte\" e altri nuovi personaggi), Ale e Franz, Raul Cremona, Giovanni Cacioppo, Antonio Ornano, Brenda Lodigiani, oltre alle imitazioni proposte da Max Giusti, Giovanni Vernia, Liliana Fiorelli, Francesca Manzini, il duo Le coliche, Francesco Marioni, Michela Giraud, Alfredo Colina, Stefano Rapone e Francesco Frasc\u00e0. Il programma inoltre seguiva la web serie \"I segreti di Valle Hills\".\nLa prima serie di puntate \u00e8 andata in onda dal 29 novembre al 13 dicembre 2018. La seconda serie \u00e8 andata in onda dal 10 al 25 gennaio 2019 (con l'ultima puntata in onda al venerd\u00ec). Dal 15 aprile al 17 maggio 2019 sono andate in onda, nel tardo pomeriggio, delle puntate della durata di 5/10 minuti estrapolate dalle puntate in prima serata gi\u00e0 trasmesse, intitolate Mai dire Talk - Pillole.\nAltro.\nGli storici programmi di \"Mai dire...\" hanno avuto seguito anche al di fuori di televisioni e radio attraverso filmati e raccolte video dei migliori sketch e spezzoni del longevo format della Gialappa's Band.\n\"Mai dire Web\".\nNel marzo 2000 nasce www.maidireweb.it, il primo sito ufficiale di \"Mai dire...\" voluto dalla Gialappa's, soprattutto per chiarire ai fan che i numerosi siti che nacquero al tempo non avevano nessun rapporto diretto con il trio comico, evitando in questo modo di creare confusione. Sul sito erano presenti svariati filmati estratti dalle trasmissioni di \"Mai dire...\" ma anche filmati inediti che non venivano mandati in onda ma erano \"esclusiva\" del web. Era presente anche una chat dove gli utenti potevano interagire. Il sito web poteva essere usato anche per le segnalazioni e richieste del pubblico.\nIl progetto tramont\u00f2 intorno al 2007 quando tutti i filmati presenti sul sito vennero rimossi a causa di un disaccordo tra la Gialappa's e la concessionaria di pubblicit\u00e0 Publitalia che contravvenne ad accordi presi in passato con il trio riguardanti i banner pubblicitari. Obbiettivo dei \"Gialappi\" era quello di impedire che certi inserzionisti ottenessero spazi pubblicitari sgraditi che potessero danneggiare l'immagine del trio. Dal 2007 non \u00e8 pi\u00f9 il sito ufficiale della Gialappa's Band, venendo poi definitivamente chiuso nel 2008.\n\"Mai dire Show\".\nMai dire Show \u00e8 stato uno spettacolo teatrale di alcuni dei pi\u00f9 importanti comici che hanno preso parte ai programmi di \"Mai dire...\", messo in atto il 21 gennaio 2002 al Filaforum di Assago. Lo spettacolo, presentato da Alessia Marcuzzi e la Gialappa's Band, ha visto partecipare Aldo, Giovanni e Giacomo, Paola Cortellesi, Lella Costa, Maurizio Crozza, Fabio De Luigi, Paolo Hendel e Luciana Littizzetto portando in scena i collaudati successi e improvvisazioni. I proventi sono stati devoluti all'associazione umanitaria Emergency di Gino Strada.\n\"Mai dire Story\".\nMai dire Story \u00e8 una raccolta di 2 volumi composti ciascuno da 10 DVD, editi da RTI Mediaset e curati da Fivestore, usciti in edicola tra il 2010 e il 2011 per celebrare i 25 anni della Gialappa's Band. La collana racchiude il meglio delle trasmissioni della Gialappa's Band andate in onda nel corso degli anni, da \"Mai dire Banzai\" fino ai pi\u00f9 recenti \"Mai dire...\" dove \u00e8 possibile rivedere tutti i personaggi creati dai comici, i filmati e i tormentoni che hanno contraddistinto i programmi del format del trio Santin-Gherarducci-Taranto dei quali molti selezionati proprio da loro. Alcuni DVD sono inoltre arricchiti da contenuti extra, materiale d'archivio e chicche inedite, ogni DVD dura 80 minuti.\nRiconoscimenti.\nMai dire Gol\nMai dire Grande Fratello\nMai dire Domenica\nMai dire Luned\u00ec"}
{"id": "390190", "revid": "75435", "url": "https://it.wikipedia.org/wiki?curid=390190", "title": "Vangelo apocrifo", "text": ""}
{"id": "390217", "revid": "466539", "url": "https://it.wikipedia.org/wiki?curid=390217", "title": "John Flynn (regista)", "text": "Il suo tema preferito, presente in molti suoi film, \u00e8 quello della vendetta.\nBiografia.\nCresce in California, ad Hermosa Beach, e si laurea in Giornalismo all'Universit\u00e0 della California a Los Angeles. Debutta come assistente alla regia nel film \"A braccia aperte\" del 1965, diretto da J. Lee Thompson. \u00c8 solo tre anni dopo che arriva il suo primo lungometraggio per il grande schermo, \"Il sergente\", l'adattamento dell'omonimo romanzo di Dennis Murphy.\nAnni settanta.\nQuattro anni dopo la sceneggiatura di Troy Kennedy-Martin serve a Flynn per dirigere il suo secondo film, \"The Jerusalem File\", che lanci\u00f2 tra gli altri anche Bruce Davison. L'anno successivo scrive e dirige \"Organizzazione crimini\", basato sulla novella di Donald E. Westlake. Il film, sul tema della vendetta \u00e8 un caposaldo del regista, che infatti us\u00f2 la tematica dei revenge movies per \"Rolling Thunder\" del '77.\n\"The Outfit\" era zeppo di citazioni da film precedenti come \"Getaway!\" o contemporanei come \"Chi uccider\u00e0 Charley Varrick?\" di Don Siegel e sar\u00e0 poi una grande fonte per i primi film di Quentin Tarantino. Nel successivo \"Rolling Thunder\" egli riprende il tema della vendetta, unendolo a quello della guerra del Vietnam, creando dunque da un lato un \"Taxi Driver\" pi\u00f9 violento, dall'altro un grande anticipatore di tutte le tematiche care a Quentin Tarantino, notate in \"\".\nAnni ottanta.\nNel 1980 firma \"I violenti di Borrow Street\", con Danny Aiello, sulla base di una sceneggiatura di Mark Tulin. Divenne subito un cult, ma \u00e8 difficile tutt'oggi reperirlo in DVD. Sempre nell'80 firma il suo primo film per la tv, \"Marylin - Una vita, una storia\" la vera storia di Marilyn Monroe, film dall'aura pessimistica con l'obiettivo di \"mortalizzare\" una dea, come recitava d'altronde lo slogan \"\u00abLa sua immagine era la perfezione... la sua vita era un inferno\u00bb\". Nel 1983 firma \"Touched\", non garante di una grande storia ma un film che fotografa all'interno dei protagonisti, e nell'87 \u00e8 l'ora di \"Best Seller\", un film di buon successo, con James Woods e Victoria Tennant. Nel 1989 firma un ennesimo revenge-movie, \"Sorvegliato speciale\", con Sylvester Stallone e Donald Sutherland, in cui Stallone ha il ruolo di un carcerato, Frank Leone.\nAnni novanta.\nNel 1991 dirige Steven Seagal in \"Giustizia a tutti i costi\", uno dei pochissimi film in cui Seagal impugna l'arma da fuoco. Anche questo film \u00e8 incentrato su una vendetta, questa volta non personale, ma per conto di un amico del poliziotto impersonato da Seagal che \u00e8 stato ucciso in una sparatoria. Dal 1992 al 1999 Flynn firma tre film per la TV, \"\" con Dennis Hopper, che si rivel\u00f2 un flop.\nNel 1993 dirige Christopher Walken in \"Scam - Una prova per Maggie\", che risale la china rispetto al precedente burrone creatosi col passato. Nel 1994 torna al cinema con \"Brainscan - Il gioco della morte\", un film surreale che mostra come i videogame possano indurre alla pi\u00f9 totale violenza. Nel 1999 dirige il fratello di Alec Baldwin, Stephen, in \"Absence of the Good\", sempre per la TV, un intricato poliziesco, ma non ai livelli del precedente \"Scam - Una prova per Maggie\" o dei vecchi film anni settanta.\nL'ultimo film.\nNel 2001 dirige Peter Gallagher e Stephen Baldwin in \"Protection\". Con la sua trama stereotipata, una o due co-protagoniste sexy, \"Protection\" fu esattamente il genere di film ben fatto dalle fabbriche di thriller di Hong Kong e del Giappone. Dire che il regista si trov\u00f2 male in questo territorio \u00e8 sbagliato, perch\u00e9 con \"Organizzazione crimini\" e \"Best Seller\" ce lo aveva gi\u00e0 dimostrato. Non fu per\u00f2 ben accolto perch\u00e9 - a parte alcune location - il film non lasciava molte sorprese al pubblico, ormai abituato a questo genere di trame, personaggi, come il macho palestrato, e situazioni, come le improvvise esplosioni di violenza."}
{"id": "390218", "revid": "124220379", "url": "https://it.wikipedia.org/wiki?curid=390218", "title": "Grande Manchester", "text": "La Grande Manchester, in inglese Greater Manchester, \u00e8 una contea metropolitana inglese costituita nel 1974. Copre un'area approssimativamente pari alla conurbazione che circonda la citt\u00e0 di Manchester. Essa \u00e8 situata nella regione del North West England. La contea metropolitana consiste di dieci borghi metropolitani, incluse la citt\u00e0 di Manchester e la citt\u00e0 di Salford.\nIl consiglio della contea era stato abolito nel 1986 nel quadro di una riforma degli enti provinciali, lasciando i suoi borghi nei fatti come singole autorit\u00e0 unitarie. Seppur la contea continuasse a esistere legalmente come contea cerimoniale costituendo il territorio di alcune agenzie governative gestite in solido dai dieci comuni della contea, la mancanza di un vero governo sovraccomunale si era risolta in un crescente disservizio per i cittadini. Nel 2011 \u00e8 quindi stata istituita la \"Greater Manchester Combined Authority\", rendendo la contea un'autorit\u00e0 combinata in grado di occuparsi degli interessi comuni dei dieci municipi. Le esigenze della democrazia hanno poi portato nel 2017 alla creazione di un sindaco a elezione popolare diretta.\nLa Grande Manchester confina con le contee di Cheshire, Derbyshire, West Yorkshire, Lancashire e Merseyside.\nLa contea comprende, oltre a Manchester, altri grossi centri come Bolton, Oldham, Rochdale, Salford, Stockport e Wigan. Mentre Manchester forma una conurbazione con Salford, Trafford e Stockport, altre citt\u00e0 e distretti della contea metropolitana, come Bury e Wigan, sono chiaramente separati da tale conurbazione.\nStoria.\nPrima del 1974 l'area della Grande Manchester apparteneva in maggioranza al Lancashire e in minoranza al Cheshire, con numerosi distretti indipendenti. L'area era informalmente conosciuta come \"SELNEC\", come acronimo di \"South East Lancashire and North East Cheshire\", talvolta debordando anche su alcune parti del West Riding of Yorkshire e del Derbyshire.\nLa SELNEC fu proposta come un'area metropolitana dal rapporto Redcliffe-Maud (\"Redcliffe-Maud Report\") del 1969. Tale area aveva grossolanamente l'odierno confine settentrionale della Greater Manchester, ma copriva molti pi\u00f9 territori nel nord est Cheshire, inclusi Macclesfield e Warrington, e copriva anche Glossop nel Derbyshire.\nNel 1969 fu istituita un'autorit\u00e0 dei trasporto-passeggeri di SELNEC che copriva un'area inferiore a quella del SELNEC, ma alternativa a quella dei trasporti della Greater Manchester.\nSebbene il rapporto Redcliffe-Maud fosse stato rifiutato dal partito conservatore inglese al governo dopo le elezioni generali della Regno Unito del 1970 a esso fu commissionato di modificare il governo locale, dato che fu capito il bisogno di una contea basata su Manchester. L'area proposta fu pi\u00f9 piccola di quella proposta dal rapporto per SELNEC, e aree marginali come Wilmslow, Warrington e Glossop furono escluse e incluse nelle contee extraurbane (o shire counties). Successivi cambiamenti furono quelli di suddividere i distretti metropolitani di Bury e Rochdale. L'attuale Greater Manchester \u00e8 stata creata nel 1974 dall'Atto sul governo locale del 1972.\nAmministrazione.\nLa Grande Manchester raggruppa i dieci borghi metropolitani seguenti: Bolton, Bury, Manchester, Oldham, Rochdale, Salford, Stockport, Tameside, Trafford e Wigan.\nPer i primi dodici anni da quando la contea fu creata, nel 1974, essa ebbe un governo locale a doppio livello, e i borghi condividevano il potere con il consiglio di contea della Grande Manchester.\nTuttavia nel 1986, insieme ad altri cinque consigli di contea metropolitana e al consiglio della Grande Londra, il consiglio della contea della Grande Manchester fu abolito e la maggior parte dei suoi poteri fu demandata ai borghi, che divennero effettivamente delle autorit\u00e0 unitarie. La Grande Manchester rimase una delle contee cerimoniali con un luogotenente nobiliare, ma in effetti fu ridotta a un'entit\u00e0 riconosciuta per scopi statistici.\nNonostante l'abolizione del consiglio di contea i borghi dovevano comunque amministrare alcuni servizi necessariamente in comune, inclusi i servizi di trasporto passeggeri denominati \"Greater Manchester Passenger Transport Executive\", il servizio di polizia \"Greater Manchester Police\", i vigili del fuoco, le discariche \"Greater Manchester Waste Disposal Authority\", e i servizi di ambulanza. I borghi divennero anche proprietari del gruppo che controlla l'aeroporto internazionale di Manchester, oltre a molti altri aeroporti inglesi.\nPer mettere un freno all'ingovernabilit\u00e0 e ai disservizi derivanti da dieci municipi privi di un'autorit\u00e0 provinciale comune agli inizi del Duemila i borghi della Grande Manchester crearono l\u2018\"Association of Greater Manchester Local Authorities\", un forum per coordinare vari problemi con un approccio a scala di contea. La mancanza di un vincolo legale non risolse tuttavia i problemi.\nGreater Manchester Combined Authority.\nLa prima tappa nella soluzione dei problemi avvenne nel 2011 quando venne creata la \"Greater Manchester Combined Authority\", un'autorit\u00e0 combinata con poteri di governo metropolitano. L\u2019autorit\u00e0 fu in questa prima fase composta solo dai rappresentanti dei municipi, ma con decisioni vincolanti per tutti. I poteri conferiti riguardarono i trasporti e l\u2019urbanistica, oltre a un coordinamento dei servizi sociali.\nIl dibattito sugli ulteriori sviluppi nei poteri dell\u2019autorit\u00e0 si scontr\u00f2 per\u00f2 con il deficit democratico di un ente di secondo livello. Per rimediare venne deciso di fare presiedere l\u2019autorit\u00e0 da un sindaco eletto direttamente dai cittadini. Le prime elezioni si tennero nel 2017, creando la nuova carica del \"Sindaco della Grande Manchester\", con mandato quadriennale. La scelta avviene attraverso il sistema elettorale del voto alternativo. La piena legittimita della nuova figura politica permise di affidargli nuovi poteri, in particolare quello di capo della polizia.\nL'autorit\u00e0 si compone quindi oggi di 11 membri votanti, il sindaco e un rappresentante per ciascun borgo. I rappresentanti sono sottoposti a vincolo di mandato, potendo essere sempre sostituiti dal proprio municipio. A ciascun rappresentante sono conferite le deleghe per un ramo dell'amministrazione e lo stesso avviene per i due membri supplenti non votanti nominati dal sindaco: il vicesindaco e il consigliere del sindaco.\nSuddivisioni.\nLa Grande Manchester si compone di dieci municipi.\nNella Grande Manchester esistono quattordici parrocchie civili, ossia frazioni comunali dotate di un consiglio locale eletto democraticamente e fornito di alcuni poteri e di un piccolo budget devoluto dal proprio municipio.\nCollegi parlamentari.\nLa Grande Manchester \u00e8 rappresentata alla Camera dei Comuni da 27 deputati."}
{"id": "390220", "revid": "125547789", "url": "https://it.wikipedia.org/wiki?curid=390220", "title": "Danny Boyle", "text": "Ha lanciato le carriere di attori come Ewan McGregor, Dev Patel e Cillian Murphy. Capace di spaziare tra i temi pi\u00f9 vari, ognuno dei suoi film \u00e8 caratterizzato da un impianto tecnico visivo accattivante, inedito e pop.\nBiografia.\nGli esordi.\nNato nel Lancashire da una famiglia di emigranti irlandesi, studia al collegio dei Salesiani di Bolton e poi alla Bangor University. Comincia a lavorare in teatro all'et\u00e0 di diciotto anni e gi\u00e0 due anni dopo lavora come regista teatrale per la Joint Stock Theatre Company, quindi si sposta a Londra per lavorare come direttore artistico per il Royal Court Theatre. Nel 1982 dirige \"The Genius\" di Howard Brenton e \"Saved\" di Edward Bond. Dal 1987 lavora qualche anno per la televisione: prima con la BBC Northern Ireland, dove \u00e8 produttore di diversi film TV, tra cui il controverso \"Elephant\" di Alan Clarke, e poi per la BBC2 come regista di spettacoli e responsabile della serie \"Mr. Wroe's Virgins\".\nEsordisce nel cinema nel 1995 con \"Piccoli omicidi tra amici\", tratto dal romanzo \"Shallow Grave\" di John Hodge. Si tratta di una commedia nera in cui tre amici, interpretati da Ewan McGregor, Christopher Eccleston e Kerry Fox, si ritrovano a dover fare i conti con un cadavere che si ritrovano in casa insieme ad una valigia piena di soldi. Il film ottiene un ottimo successo in Gran Bretagna ed ottiene il premio come \"best newcomer\" dai London Film Critics Circle.\nIl successo con \"Trainspotting\".\nIl successo arriva con \"Trainspotting\", del 1996, sempre a fianco di John Hodge che per\u00f2 \u00e8 alla sceneggiatura (il libro da cui \u00e8 tratto \u00e8 di Irvine Welsh), mentre Ewan McGregor \u00e8 davanti alla macchina da presa; ai due si aggiunge Andrew Macdonald in fase di produzione. Il film, che tratta in maniera ironica e grottesca il tema della droga, diventa un cult che frutta al regista l'occasione di girare alcune scene del quarto film della serie \"Alien\", ossia \"Alien - La clonazione\", per il quale si trasferisce a Hollywood.\nNel 1997 gira negli Stati Uniti \"Una vita esagerata\", con Ewan McGregor e Cameron Diaz, che si rivela per\u00f2 un insuccesso commerciale, come del resto il film successivo. L'idea di portare sullo schermo il romanzo \"The Beach\", scritto da Alex Garland, \u00e8 di Ewan McGregor, che la propone a Boyle. La produzione, tuttavia, sceglie come attore protagonista Leonardo DiCaprio senza consultare il regista, che aveva gi\u00e0 promesso il ruolo a McGregor. I media enfatizzano la situazione e da allora i due non lavoreranno insieme per molti anni. Bench\u00e9 \"The Beach\" non abbia convinto n\u00e9 il pubblico n\u00e9 la critica, film e libro rimangono tuttora un vero e proprio cult per i viaggiatori zaino in spalla di tutto il mondo, specialmente nel sud-est asiatico.\nDopo un breve ritorno al piccolo schermo per due film TV con la BBC e qualche documentario sul mondo musicale (\"The Bad Sheppard\" e \"Don't Tell M\u00f9m\"), nel 2003 esce l'horror \"28 giorni dopo\", in cui collabora nuovamente con Alex Garland. Dirige Kenneth Branagh nel cortometraggio \"Alien Love Triangle\", prima di tornare al lungometraggio nel 2004 con la commedia \"Millions\", sceneggiata da Frank Cottrell Boyce. Nel 2007 filma \"Sunshine\", scritto da Alex Garland. Si tratta di un film fantascientifico pieno di omaggi a \"\", \"Solaris\" e \"Alien\". Narra di un equipaggio di 8 astronauti a bordo di una astronave gigantesca, la Icarus II, in missione verso il Sole per alimentarlo tramite una \"bomba stellare\", un ordigno nucleare della massa dell'Isola di Manhattan in grado di rigenerare le reazioni termonucleari di un Sole ormai in via di spegnimento.\nL'Oscar con \"The Millionaire\".\nNel 2008 dirige a Bollywood il film \"The Millionaire\". Il film \u00e8 un successo in tutto il mondo e riceve 8 Premi Oscar, tra cui quelli come miglior film e come miglior regia appunto per Boyle. Si tratta della storia di un ragazzo povero (interpretato da Dev Patel) che vince l'edizione indiana di \"Chi vuol essere milionario?\" e che affronta una storia d'amore con la protagonista femminile, interpretata da Freida Pinto.\nLa pellicola successiva \u00e8 \"127 ore\", che si basa sull'autobiografia di Aron Ralston (interpretato da James Franco) dal titolo \"Between a Rock and a Hard Place\". Questo film ottiene sei candidature all'Oscar, tra cui quella di miglior sceneggiatura originale per Boyle. Nel 2011 porta in scena a Londra l'acclamato spettacolo teatrale \"Frankenstein\", ispirato all'omonimo romanzo di Mary Shelley, con protagonisti Jonny Lee Miller e Benedict Cumberbatch. Dopo essere stata registrata al Royal National Theatre, l'opera viene in seguito proiettata anche nei cinema. L'anno successivo, il 27 luglio, sempre nella capitale inglese, dirige la Cerimonia di apertura dei Giochi della XXX Olimpiade, tenutasi presso l'Olympic Stadium; per l'occasione realizza anche il cortometraggio \"Happy and Glorious\", in cui dirige Daniel Craig e la regina Elisabetta II del Regno Unito.\nNel 2013 dirige James McAvoy, Vincent Cassel e Rosario Dawson nel film \"In Trance\", thriller psicologico in cui si affronta il tema dell'amnesia. Nello stesso anno conferma di essere all'opera sul sequel di \"Trainspotting\", poi uscito nel 2017 con il nome di \"T2 Trainspotting\". Sempre nel 2017 dirige i primi tre episodi della serie televisiva \"Trust\", poi in onda nel 2018; nello stesso anno accetta inizialmente la regia del venticinquesimo capitolo della serie di James Bond, che successivamente lascia per sopravvenute divergenze con la produzione."}
{"id": "390229", "revid": "78273", "url": "https://it.wikipedia.org/wiki?curid=390229", "title": "Totiente", "text": ""}
{"id": "390234", "revid": "7967", "url": "https://it.wikipedia.org/wiki?curid=390234", "title": "Cattedrale di Milazzo", "text": ""}
{"id": "390236", "revid": "87246005", "url": "https://it.wikipedia.org/wiki?curid=390236", "title": "Clubber", "text": "Detti anche \"smile\" o \"clubgoers\" (nel Regno Unito) o in italia semplicemente \"discotecari\", il termine clubber identifica i frequentatori assidui di club. Il termine esiste in realt\u00e0 dagli anni settanta ma la categoria di persone soggetta \u00e8 antecedente, e si pu\u00f2 parlare di \"clubbers\" a partire dai primi anni ottanta, con il movimento della musica new wave ed hip hop.\nOltre ad essere appassionati della musica dei club (Dance, hip hop, pop e altro) i clubbers hanno la caratteristica di vestire solitamente in \"street style\": moda fatta propria dalla met\u00e0 degli anni 80.\nNegli anni ottanta i modelli d'ispirazione nell'abbigliamento erano Michael Jackson e Madonna ma negli anni novanta lo street style and\u00f2 di moda anche tra gli adolescenti grazie agli stilisti D&amp;G.\nOggi con la selezione che viene fatta in molte discoteche l'abbigliamento street style non \u00e8 sempre apprezzato dai proprietari dei locali quindi spesso i discotecari preferiscono vestire in maniera pi\u00f9 o meno elegante senza presentarsi n\u00e9 in uno stile troppo classico (giacca e cravatta) n\u00e9 troppo sportivo o tendente alla cultura hip hop e punk."}
{"id": "390241", "revid": "767487", "url": "https://it.wikipedia.org/wiki?curid=390241", "title": "Grafo sintattico", "text": "Per grafo sintattico si intende un metodo grafico usato per descrivere la sintassi di un linguaggio. \nIn questo metodo si usano rettangoli per contenere elementi non terminali del linguaggio, mentre i simboli terminali sono inseriti in ovali o tondi (si veda la figura per maggiore chiarezza). \nPercorrendo il grafo da sinistra a destra si ottengono le frasi sintatticamente corrette del linguaggio. Analogamente si pu\u00f2 vedere se una determinata frase pu\u00f2 essere generata dal corrispondente grafo sintattico. \nSe si incontrano simboli non terminali si deve percorrere il grafo corrispondente il cui nome compare tra parentesi angolate (&lt;&gt;)."}
{"id": "390243", "revid": "110844233", "url": "https://it.wikipedia.org/wiki?curid=390243", "title": "Epodi", "text": "Gli Ep\u00f2di sono una raccolta di diciassette poesie composta dal poeta latino Quinto Orazio Flacco.\nFurono scritti dopo il 42-41 a.C. e pubblicati intorno al 30. Sono perci\u00f2 compresi cronologicamente fra la guerra civile (battaglia di Filippi) e la definitiva affermazione di Augusto con la battaglia di Azio.\nIl titolo.\nIl libro degli \"Ep\u00f2di\", dedicato a Mecenate, doveva probabilmente intitolarsi \"Iambi\", con un termine che oltre al significato metrico rimandava direttamente al termine \"ep\u00f3s\", indicava un genere caratterizzato da toni aspri, realistici, a volte violentemente polemici che ha origine nei poeti classici greci Archiloco ed Ipponatte. Mentre la ricerca formale, il cosiddetto \"labor limae\" che caratterizzano gli Epodi, \u00e8 da ricondurre al poeta classico greco Callimaco.\nIl nome \"Ep\u00f2di\" o \"Giambi\" fu attribuito da grammatici antichi a causa dell'uso di una categoria peculiare di strofe, basate su coppie di versi in cui il primo \u00e8 pi\u00f9 lungo del secondo, l'epodo appunto.\nStile.\nConsiderati dallo stesso Orazio come \"composizioni giovanili\", gli Ep\u00f2di sono inoltre strettamente collegati alla dura situazione economica che il poeta dovette sopportare dopo la sconfitta di Filippi; a questa condizione di vita si lega il linguaggio aspro ed i toni duri e polemici, tipici dell'opera.\nGli epodi sono diciassette componimenti, definiti come composizioni giovanili. Orazio allude ad Arch\u00ecloco e ad Ipponatte come ai propri modelli. Aspetto essenziale \u00e8 il metro. Orazio fu il primo a Roma ad impiegare l'epodo, un sistema metrico in cui ad un primo verso pi\u00f9 lungo se ne aggiunge uno pi\u00f9 breve.\nContenuto.\nI contenuti sono vari: si ha una poesia d'apertura in forma di \"propemptik\u00f2n\" (carme di accompagnamento) in cui Orazio dichiara di voler sposare la causa augustea e di voler quindi seguire Ottaviano; poi si alternano poesie erotiche, politiche, \"scherzi\" autobiografici. Alla variet\u00e0 dei temi corrisponde la variet\u00e0 dei toni (secondo l'esempio del poeta ellenistico Callimaco).\nGli ep\u00f2di pi\u00f9 antichi presentano una visione assai cupa di Roma dilaniata dalle guerre civili, mentre l'ep\u00f2do IX celebra la vittoria di Ottaviano come promessa di pace e di salvezza. Nella raccolta si possono distinguere alcuni filoni, come ad esempio: magia, poesia civile, invettiva, amore ed un elogio della campagna. Il filone dell'invettiva si esprime negli epodi 4,6 e 10. Soltanto il decimo \u00e9 diretto contro una persona, Mevio, cui viene augurato di morire in un naufragio; in realt\u00e0, si pensa che Orazio, utilizzi l'identit\u00e0 fittizia del poetastro Mevio, in modo da attaccare diversi tipi umani (in questo caso i poeti di basso livello) e non persone ben precise. Ai modi dell'invettiva si possono ricondurre anche gli epodi 8 e 12, rivolti contro una vecchia, e sollecita da lui prestazioni sessuali. In questo caso rivela una tendenza espressionistica. L'espressionismo infatti \u00e8 uno dei tanti aspetti pi\u00f9 rivelanti degli epodi (designa una rappresentazione o uno stile che tende a una deformazione dei dati del reale per aumentarne l'impatto emotivo). Il filone della magia: \u00e8 un atteggiamento affine il quale caratterizza i componimenti dedicati alla magia (epodi 5 e 17) il tema viene trattato con un accentuato realismo, orientato verso l'eccessivo, l'orrendo e il repellente."}
{"id": "390245", "revid": "2184720", "url": "https://it.wikipedia.org/wiki?curid=390245", "title": "Dancing Queen", "text": "Dancing Queen \u00e8 un singolo degli ABBA, uno dei pi\u00f9 grandi successi del gruppo musicale in tutto il mondo. Scritta da Benny Andersson, Bj\u00f6rn Ulvaeus e Stig Anderson per l'album \"Arrival\", usc\u00ec come singolo nell'estate del 1976.\nLa canzone.\nPer quanto ritenuta una dei migliori esempi di disco music, la canzone \u00e8 quasi priva di ogni caratteristica tipica del genere, il che si riflette ironicamente nel ritmo lento e sincopato che la rende difficilmente ballabile. Le voci di Agnetha F\u00e4ltskog e Anni-Frid Lyngstad cantano all'unisono.\nLa prima esibizione avvenne in occasione della vigilia del matrimonio del re Carlo XVI Gustavo di Svezia con Silvia Sommerlath e si tenne nel Teatro dell'Opera di Stoccolma, quando gli ABBA, vestiti con costumi tradizionali del XVIII secolo, ormai con una fama consolidata alle spalle, onorarono la futura regina cantando \"Dancing Queen\" per la prima volta.\nIl tema della canzone gioca appunto sull'espressione \"regina danzante\" detta in italiano \"regina della festa\", intesa come una festa da ballo, cio\u00e8 la ragazza pi\u00f9 bella che si fa notare per la sua avvenenza, e che ogni venerd\u00ec sera si prepara in cerca di avventure. Il ritornello \u00e8 un invito a vivere la propria vita, (\"Young and sweet only seventeen\", \u00abGiovane e bella appena diciassettenne\u00bb), ma nei fatti parla della nostalgia da parte di una donna ormai avanti negli anni, di quanto cantava e ballava da giovane.\nIl successo.\nIl singolo balz\u00f2 alla ribalta delle classifiche internazionali, arrivando prima in Svezia (per sei settimane), Gran Bretagna (per sei settimane), Norvegia, Germania Ovest, Belgio, Brasile, Irlanda, Paesi Bassi, Zimbabwe, Sudafrica, Messico, Australia (per otto settimane), Nuova Zelanda e, per la prima volta dagli inizi della loro fortunata carriera, anche negli Stati Uniti, per una sola settimana (bench\u00e9 in quella sola settimana avessero venduto oltre un milione di copie). Scal\u00f2 la Top 5 in Canada, Francia, Svizzera, Austria e Finlandia, mentre entr\u00f2 nella Top 20 in Spagna, Italia e Giappone. Gli ABBA cantarono la canzone anche in spagnolo, con il titolo \"Reina Danzante\" pubblicata nella compilation del 1980 \"Gracias Por La M\u00fasica\" del 1980; nella pubblicazione della compilation del 1992 \"ABBA Oro: Grandes \u00c9xitos\", \"Reina Danzante\" venne rinominata \"La Reina del Baile\".\nLa canzone \u00e8 stata oggetto di cover da parte degli U2, dei Sixpence None the Richer e di Kylie Minogue, che la cant\u00f2 in occasione delle Olimpiadi estive di Sydney 2000. Fa parte della colonna sonora del film del 1994 \"Le nozze di Muriel\", nella scena in cui la protagonista desidera condurre una vita da \"Dancing Queen\", ed \u00e8 uno dei pezzi di cui si compone il musical degli ABBA \"Mamma Mia!\".\nNel 2001 fu scelta come la 148\u00aa canzone del secolo, nella classifica redatta dalla RIAA e come la 171\u00aa nella lista delle 500 migliori canzoni secondo Rolling Stone.\nNell'agosto 2008, \"Dancing Queen\" super\u00f2 le 500\u00a0000 copie vendute digitalmente negli Stati Uniti."}
{"id": "390248", "revid": "1005847", "url": "https://it.wikipedia.org/wiki?curid=390248", "title": "Fronte di Azione Popolare", "text": " \nIl Fronte di Azione Popolare (spagnolo: \"Frente de Acci\u00f3n Popular\" - FRAP) fu un'alleanza dei partiti di sinistra e centro-sinistra cileni che sostenne il socialista Salvador Allende alle elezioni presidenziali del 1958 e del 1964. Nasce come un ampliamento del Frente Nacional del Pueblo.\nFu creato il 28 febbraio 1956 come una coalizione politica ed elettorale di unit\u00e0 delle forze di sinistra, principalmente socialiste e comuniste. Il FRAP univa forze politiche che presentavano un programma comune antimperialista, antioligarchico e antifeudale. Nel 1969 il FRAP si trasform\u00f2 in una coalizione pi\u00f9 ampia che comprendeva anche forze politiche pi\u00f9 di centro, la Unidad Popular.\nI partiti che formavano il Frente de Acci\u00f3n Popular furono i seguenti:"}
{"id": "390256", "revid": "14214", "url": "https://it.wikipedia.org/wiki?curid=390256", "title": "Germania dell'ovest", "text": ""}
{"id": "390258", "revid": "1522738", "url": "https://it.wikipedia.org/wiki?curid=390258", "title": "Partito Comunista del Cile", "text": "Il Partito Comunista del Cile (, PCCh) \u00e8 un partito politico cileno che si definisce come un partito comunista di matrice operaia, contadina ed intellettuale. Nel 2021 ha fondato assieme al partito Convergencia Social la coalizione Apruebo Dignidad, di cui \u00e8 membro di maggioranza. \nTra i militanti pi\u00f9 conosciuti del PCCh vi furono il fondatore Luis Emilio Recabarren, il poeta Pablo Neruda, il cantautore V\u00edctor Jara e l'attivista Gladys Mar\u00edn.\nStoria.\nIl 4 giugno 1912 venne fondato da Luis Emilio Recabarren il Partito Operaio Socialista, che venne poi ridenominato in \"Partito Comunista\" in occasione del III Congresso del partito nel 1922, quando si stabil\u00ec ufficialmente di aderire all'Internazionale Comunista. Nel 1956 entra a far parte della coalizione \"Frente de Acci\u00f3n Popular\" ed in seguito, nel 1969, nella \"Unidad Popular\" guidata da Salvador Allende. Dopo il golpe militare del 1973 il partito venne dichiarato illegale e i suoi membri e sostenitori vennero duramente perseguitati dal regime di Augusto Pinochet.\nIl Partito Comunista dovette per tanto proseguire le proprie attivit\u00e0 nella clandestinit\u00e0 fino al ritorno della democrazia nei primi anni novanta, ripresentandosi per la prima volta alle elezioni generali nel 1993, dove per\u00f2 non ottenne seggi.\nNel 2009, per la prima volta dopo 36 anni il Partito Comunista \u00e8 tornato in Parlamento, eleggendo tre deputati, da allora il partito sta riacquisendo consensi.\nCon oltre 47.000 iscritti al 2021 risulta essere il partito politico cileno col maggior numero di militanti.\nIdeologia.\nIl Partito Comunista del Cile fonda la sua linea politica, come enunciato nello statuto, sul pensiero di Marx, Engels, Lenin e Luis Emilio Recabarren. Altrettanta importanza \u00e8 data al femminismo socialista, in una concezione emancipatoria ed anti patriarcale, all'avversione all'imperialismo, alla sovranit\u00e0 popolare e all'ambientalismo.\nRelazioni internazionali.\nAttualmente \u00e8 membro dell'Incontro Internazionale dei Partiti Comunisti e Operai e del Forum di San Paolo. \nOrganizzazione.\nLa massima carica dirigenziale del partito dalla sua fondazione fino al XXII Congresso Nazionale, tenutosi nel 2002, era quella del Segretario generale. \nLa riforma dello statuto del XXII Congresso creer\u00e0 invece la figura del Presidente di partito. \nPertanto, la direzione nazionale del partito \u00e8 composta dal Comitato Centrale (eletto dal Congresso Nazionale) che a sua volta elegge il Presidente, il Segretario generale, la Commissione Politica e il Segretariato."}
{"id": "390260", "revid": "120900648", "url": "https://it.wikipedia.org/wiki?curid=390260", "title": "Tito Pomponio Attico", "text": "Biografia.\nLa maggior parte delle notizie su Tito Pomponio Attico sono state ricavate dalla \"Vita di Attico\" di Cornelio Nepote e dalle \"Lettere ad Attico\" di Cicerone (quest'ultime ritrovate da Petrarca).\nFormazione.\nNato da \u00abstirpe romana di antichissima origine, conserv\u00f2 per tutta la vita la dignit\u00e0 equestre, retaggio degli antenati\u00bb..\nFin da ragazzo, Pomponio si distinse negli studi di filosofia e retorica, tanto da affascinare e legare a s\u00e9 condiscepoli del rango di Lucio Manlio Torquato, Gaio Mario il Giovane (il figlio del famoso Gaio Mario leader della fazione dei Populares), Marco Tullio Cicerone. Presso il \u201cGiardino\u201d segu\u00ec le lezioni del filosofo Fedro (epicureo), il cui pensiero avrebbe profondamente orientato il suo carattere e le sue scelte di vita. Attico, sempre attivo nella scuola epicurea, secondo Marco Valerio Probo avrebbe fatto conoscere Lucrezio a Cicerone, e qualcuno ha anche ipotizzato che potesse essere lui il vero autore del \"De rerum natura\", poema attribuito a Lucrezio, poeta della cui vita non si conosce quasi nulla.\nIl soggiorno ad Atene.\nRimasto privo della figura paterna, si trasfer\u00ec nell\u2019autunno dell\u201986 a.C. ad Atene, dove avrebbe vissuto per circa un ventennio (questo gli procur\u00f2 il soprannome di \u201cAttico\u201d). Il suo allontanamento da Roma fu dettato dalla volont\u00e0 di approfondire i suoi studi e, soprattutto, dalla necessit\u00e0 di evitare di essere coinvolto nei tumultuosi fatti della guerra civile scoppiata nell\u201988 a.C., data la sua compromettente parentela con il tribuno della plebe Publio Sulpicio Rufo. Questo non gli imped\u00ec per\u00f2 di aiutare Mario il giovane, che era stato dichiarato nemico pubblico, elargendo denaro durante il suo esilio.Trasferite le sue sostanze ad Atene affinch\u00e9 non subissero danni, Tito Pomponio si guadagn\u00f2 presto la stima e l\u2019affetto dei cittadini ateniesi grazie a distribuzioni gratuite di frumento e in virt\u00f9 dei prestiti con cui sostenne le finanze pubbliche. Si mostr\u00f2 sempre pronto ad elargire un nuovo prestito,nel caso in cui si fossero trovati nuovamente indebitati e non pretese mai da loro interessi ingiusti. Grazie a questo suo modo di fare gli fu pi\u00f9 volte offerta la cittadinanza ma lui declin\u00f2 questo beneficio poich\u00e9 si perde la cittadinanza romana, quando se ne acquista un'altra.La sua cultura e il suo prestigio affascinarono Silla, che, espugnata Atene il primo marzo dell\u201986 a.C., desiderava condurlo con s\u00e9 a Roma. Cornelio Nepote riferisce che Pomponio persuase Silla a rinunciare al suo proposito grazie alla brillante eloquenza con la quale manifest\u00f2 la propria saggia volont\u00e0: \u201cTi prego, non portarmi contro coloro dai quali mi sono allontanato, lasciando l\u2019Italia per non essere loro compagno contro di te\u201d. L\u2019amicizia con Cicerone, nata tra i banchi di scuola, si rinsald\u00f2 quando questi, nel 79 a.C., trascorse sei mesi ad Atene; il fittissimo scambio di lettere degli anni successivi testimonia proprio il loro legame duraturo, tanto da sostenere che nell'amicizia vale pi\u00f9 l'affinit\u00e0 di carattere che la parentela. Infatti, fu proprio M.Cicerone ad assecondare il matrimonio tra suo fratello Q.Tullio e la sorella di Attico. Inoltre era grande amico di Q. Ortensio, uno dei massimi esperti di eloquenza. Il soggiorno ateniese fu intervallato, comunque, da brevi viaggi in patria finalizzati a sostenere i suoi amici in occasione delle elezioni, il che gli consent\u00ec di conoscere gli avvenimenti politici senza tuttavia essere coinvolto nelle lotte di parte.\nIl ritorno a Roma.\nA partire dal novembre del 68 a.C. incomincia uno scambio epistolare tra Cicerone ed Attico. La personalit\u00e0 di Tito Pomponio emerge per contrasto rispetto a quella del grande oratore, che scrive: \u00abPer me una certa voglia di brigare ha fatto da guida nella scalata ansiosa alle cariche pubbliche, invece a te un orientamento spirituale tutto diverso, che non \u00e8 affatto da biasimarsi, ha aperto la strada verso il ritiro tranquillo e onorato nella vita privata\u00bb.Dalle parole di Cicerone si evince che le strade intraprese dai due sodali furono diversissime: se, infatti, l'Arpinate aveva iniziato la scalata al cursus honorum scegliendo di dedicare la propria vita all'impegno civico, Attico, scegliendo l\u2019\"onestum otium\", si tenne lontano dall'attivit\u00e0 politica rifugiandosi nel privato.Anche in campo politico i due furono quasi agli antipodi: infatti Cicerone, in apertura del \"De re publica\", mostrandosi preoccupato per la capillare diffusione dell\u2019epicureismo anche negli ambienti nobiliari, si scaglia contro quella parte del ceto dirigente che preferisce la quiete privata all'impegno politico; risparmia per\u00f2 da tale biasimo Attico, riconoscendogli virt\u00f9, come la liberalit\u00e0, che tradizionalmente appartengono al governante, ma che trovano nel suo modello di vita una nuova prospettiva sociale. Tuttavia Cicerone pare consapevole del fatto che approvare l\u2019altra scelta significa accettare il principio della delega: l'ampia diffusione di tale principio, secondo il quale coloro che si dedicano all\u2019\"otium\" affidano ad altri il compito di prendere le decisioni politiche, rappresenta una tendenza che, difatti, costituir\u00e0 il presupposto vincente per la creazione del principato.Le lettere di Cicerone ad Attico, raccolte in sedici volumi, contengono dunque \u00abuna storia sistematica di quel periodo\u00bb e palesano forte preoccupazione e scarsa fiducia per la \"salus rei publicae\". Mediante tale corrispondenza, Attico ebbe la possibilit\u00e0 di conoscere le contrastanti vicende politiche senza entrarvi direttamente, rivelandosi lucido osservatore, amico fidato e prezioso consigliere, in grado di offrire sostegno e consolazione.Quando nel 65 a.C. Attico fece il suo ritorno definitivo a Roma, rest\u00f2 infatti fedele all'idea di tenersi alla larga dalle contese politiche, nonostante fosse sempre orientato verso la parte degli Ottimati. Non aspir\u00f2 mai a cariche pubbliche, nonostante gli fossero aperte per il suo prestigio personale e per il suo rango sociale, ritenendo che non fosse possibile esercitarle secondo il costume degli antenati, essendo corrotta la condotta morale dei cittadini, dal momento che la res publica viveva un momento di profonda crisi politica e di valori. Decise di non presentarsi mai ad un'asta pubblica e di non partecipare mai a nessuna gara d\u2019appalto n\u00e9 come garante n\u00e9 come assegnatario. Non fu mai portato in tribunale n\u00e9 lui accus\u00f2 mai nessuno e non fu mai giudicato per i suoi affari privati. Conserv\u00f2 il proprio atteggiamento di neutralit\u00e0 anche durante la guerra civile romana di Cesare (49-45 a.C.), che difatti non importun\u00f2 Attico, sebbene questi avesse fatto elargizioni di denaro ai suoi amici in partenza per raggiungere Pompeo: inoltre, dopo l'uccisione di Cesare (Idi di marzo del 44 a.C.) fu in rapporti amichevoli con Bruto, ma rifiut\u00f2 la sua proposta di alleanza politica, pur mettendo a sua disposizione le proprie sostanze, ancora una volta giudicando che \u00absi dovessero rendere favori agli amici prescindendo dal loro schieramento politico\u00bb. Una delle massime di Epicuro, del resto, suo principale riferimento filosofico, considera l\u2019amicizia non come un mezzo, ma quale il fine stesso della felicit\u00e0: \u00abTra i beni che la saggezza si procura per raggiungere la felicit\u00e0, nell'intero corso della vita, l\u2019acquisto dell\u2019amicizia \u00e8 di gran lunga il pi\u00f9 grande\u00bb.Aiut\u00f2 in seguito i familiari di Antonio quando questi, dopo la guerra di Modena del 43 a.C., si era allontanato dall'Italia dopo essere stato dichiarato nemico pubblico.: anzi Antonio, divenuto triumviro nell'ottobre dello stesso anno, ricambi\u00f2 Attico, prima non inserendolo nelle liste di proscrizione nonostante le sue amicizie con Bruto e Cicerone, e poi combinando il matrimonio della figlia di Attico, Pomponia Cecilia Attica, con un intimo amico di Ottaviano, Marco Vipsanio Agrippa. Ottaviano stesso tenne in grande considerazione Attico, che frequent\u00f2 e consult\u00f2 con assiduit\u00e0, anche attraverso una corrispondenza epistolare: inoltre destin\u00f2 in sposa al suo figliastro Tiberio una nipote di Attico, la figlia di Agrippa, Vipsania Agrippina, anche se il futuro imperatore l'avrebbe, poi, dovuta ripudiare per ragione di Stato. Attico fu in grado mantenere i contatti e la benevolenza di Ottaviano e Antonio.\nNessuno mai lo accus\u00f2 di avere fini opportunistici per il suo modo di operare poich\u00e9 le circostanze dimostrano che era dotato di animo generoso aiutando sempre i bisognosi; e se in qualche occasione ricevette un qualche torto, prefer\u00ec dimenticarlo piuttosto che vendicarlo.Attico godette costantemente di buona salute, ma all'et\u00e0 di settantasette anni contrasse una violenta malattia intestinale che lo condusse in breve tempo alla morte: si astenne dal cibo per evitare di \u00aboffrire nutrimento alla malattia\u00bb e, dopo quattro giorni dacch\u00e9 aveva preso quella decisione, mor\u00ec. Come da lui predisposto, il suo funerale fu all'insegna della sobriet\u00e0, \"senza\" alcuna pompa funebre, accompagnato da un\u2019immensa folla popolare.\nL'attivit\u00e0 imprenditoriale.\nNegli anni le ricchezze di Attico si erano accresciute notevolmente, tanto che aveva acquistato nel 68 a.C. una vasta tenuta in Epiro (nella regione di Butrinto, allora Buthrotum) che frutt\u00f2 utili provenienti dalla vendita di prodotti agricoli e di bestiame, oltre ad aver ereditato un ricco patrimonio da uno zio materno, Quinto Cecilio, comprendente dieci milioni di sesterzi e la \"domus Tanfiliana\" sul colle Quirinale, immersa in un bellissimo bosco. Si circond\u00f2 di schiavi eruditissimi, lettori ottimi e moltissimi copisti e tutti i suoi accompagnatori erano esperti di entrambe le arti.\nUlteriori cospicui proventi gli derivavano dalla concessione di prestiti bancari e da scuole di addestramento dei gladiatori.[26]. Pur avendo accumulato tanto denaro, non cambi\u00f2 d'altronde la sua condotta di vita. \nQuesti capitali, sfruttati in modo oculato, furono investiti, inoltre, nell'industria culturale allora in pieno boom, con \u00abeccellenti lettori e numerosi copisti\u00bb e con banchetti che, data la sua levatura economica e culturale, assumevano carattere di veri eventi di cultura, tanto che la villa Tanfiliana divenne un operoso centro di cultura, dove gli ospiti potevano usufruire di una ricca biblioteca. Anzi, lo stesso Attico fu scrittore prolifico, anche se della sua produzione non ci \u00e8 pervenuto nulla. Fu, infatti, cultore della storia antica, con il \"Liber Annalis\", dove registr\u00f2 il succedersi di magistrature, leggi, paci, guerre e vicende importanti. Scrisse, poi, ispirandosi a Varrone, le \"Imagines\", schede pinacografiche di uomini insigni accompagnate da un epigramma. Scrisse inoltre, su commissione, genealogie di prestigiose famiglie romane, e un libro in greco sul consolato di Cicerone.\nImpregnato della dottrina epicurea, Attico conserv\u00f2 anche in ambito editoriale un atteggiamento riservato quando rimaneggi\u00f2 la corrispondenza con Cicerone prima che fosse pubblicata: solo undici brevi lettere si collocano tra il 68 e il 65 a.C.; nessuna epistola risale agli anni che vanno dal 64 al 62 a.C.; la corrispondenza si intensifica a partire dal 61 a.C.; significativo \u00e8 il fatto che Attico decida di non pubblicare le lettere scritte di suo pugno."}
{"id": "390261", "revid": "124879901", "url": "https://it.wikipedia.org/wiki?curid=390261", "title": "Basilica di San Miniato al Monte", "text": "La basilica abbaziale di San Miniato al Monte \u00e8 un edificio religioso di Firenze. Ha la dignit\u00e0 di basilica minore, si trova in uno dei luoghi pi\u00f9 elevati della citt\u00e0, ed \u00e8 uno dei migliori esempi di stile romanico fiorentino.\nA Firenze e dintorni sono esistite cinque abbazie: a nord la Badia Fiesolana, a ovest la Badia a Settimo, a sud l'abbazia di San Miniato, a est la Badia a Ripoli e al centro la Badia fiorentina.\nStoria.\nSan Miniato fu il primo martire della citt\u00e0. Era probabilmente un mercante greco o un principe armeno in pellegrinaggio a Roma. Si racconta che, intorno al 250, arrivato a Firenze, inizi\u00f2 la vita di eremita e che fu decapitato durante le persecuzioni anticristiane dell'imperatore Decio, andandosene poi dal luogo dell'esecuzione con la sua testa in mano e arrivando dall'altra parte dell'Arno sul luogo del suo eremitaggio e dell'attuale basilica, sul \"Mons Florentinus\". In seguito, su questo luogo, fu eretto un santuario e, nell'VIII secolo, una cappella. La costruzione dell'attuale chiesa inizi\u00f2 nel 1018 sotto il vescovo Alibrando e prosegu\u00ec sotto l'imperatore Enrico II. I monaci dell'ordine benedettino, che la fondarono, aderirono in seguito alla congregazione Cluniacense e infine furono sostituiti, nel 1373, da quelli della congregazione Olivetana, che vi abitano tutt'oggi. I monaci producono famosi liquori, miele e tisane, che vendono in un negozio adiacente alla chiesa\nDescrizione.\nEsterno.\nLa facciata di San Miniato \u00e8 uno dei capolavori dell'architettura romanica fiorentina, ispirata a un classicismo solido e geometrico ripreso dalle tarsie marmoree degli edifici monumentali romani. Venne iniziata nell'XI secolo ed \u00e8 divisa in due fasce principali: quella inferiore \u00e8 caratterizzata da cinque archi a tutto sesto sorretti da colonne in serpentino verde con basi e capitelli corinzi in marmo bianco, richiamo alle prime basiliche paleocristiane a cinque navate (in realt\u00e0 la chiesa fiorentina di navate ne ha solo tre); la parte superiore mette in evidenza la struttura della chiesa, con le due falde simmetriche delle navate laterali che ci fanno percepire la presenza delle tre navate. I due frontoni simmetrici delle navate laterali sono decorati con una bicromia di marmo bianco e serpentino verde di Prato, che tramite forme geometriche ricostruiscono l\"opus reticulatum\" romano. La parte centrale del secondo livello \u00e8 caratterizzata da un ideale loggiato tetrastilo sorretto da quattro pilastri, che la dividono in tre parti.\nAl centro del loggiato \u00e8 presente una finestra incorniciata da due colonne, sorrette da teste di leone marmoree, che sono sormontate da un timpano al cui centro \u00e8 presente un intarsio di un vaso tra due colombe. Nel riquadro superiore si trova il mosaico di \"Cristo tra la Vergine e san Miniato\", che fu composto nel 1260. Il frontone infine riprende lo stile del primo ordine con una serie di nove archi bianchi e verdi sormontati da una croce e da candelabre. Le parti superiori risalgono almeno al XII secolo e furono finanziate dall'Arte di Calimala (corporazione dei mercanti di lana), che fu responsabile del mantenimento della chiesa dal 1288 (l'aquila di rame che corona la facciata era il loro simbolo).\n\u00c8 interessante notare il collegamento con l'arte romana dei primi templi pagani, infatti il primo strato \u00e8 costituito da archi che sorreggono un pronao (inteso come tempio) la chiesa di San Miniato al Monte infatti si pu\u00f2 ricondurre al Tempio di Giove a Terracina. Inoltre la bicromia dell'edificio sar\u00e0 ripresa per secoli dai costruttori fiorentini, tra questi pure Filippo Brunelleschi user\u00e0 come suoi esempi la chiesa di San Miniato e il battistero di San Giovanni sempre a Firenze.\nIn posizione arretrata, sulla sinistra, si erge il campanile che, durante l'assedio di Firenze del 1530, fu usato come posto per l'artiglieria della citt\u00e0 e fu fatto proteggere dal fuoco nemico da Michelangelo. Ripresi i lavori dopo il periodo bellico, il campanile venne terminato nel 1535, sebbene la sua forma resti tutt'oggi piuttosto tozza. Nei secoli seguenti il campanile fu protagonista di alterne vicende che lo vedono sempre pi\u00f9 sottoposto all'incuria. Agli inizi del Novecento la situazione era critica ma, nel 1908, si iniziarono i lavori di restauro che si protrassero fino al 1929, anno in cui furono rifatte le quattro campane, delle quali la maggiore raggiunge il peso di 4 tonnellate.\nInterno.\nL'interno della chiesa \u00e8 alquanto inusuale, col presbiterio e il coro rialzati su una piattaforma sopra la grande cripta, ed \u00e8 cambiato di poco dalla prima costruzione dell'edificio. Si accede alla parte superiore da due scalinate laterali, che sono in collegamento con le due navate laterali, mentre dalla navata centrale, dietro l'altare inferiore, si diparte la pi\u00f9 breve scalinata per discendere alla cripta. Un arcone decorato da tarsie marmoree si erge al centro della navata (all'altezza delle scalinate) e richiama quello retrostante dell'abside, nelle stesse forme.\nIl soffitto \u00e8 in capriata.\nIl pavimento intarsiato risale al 1207 e, con quello del battistero \u00e8 tra i migliori della citt\u00e0, soprattutto riguardo al pannello dedicato allo zodiaco, che ha una precisa corrispondenza con quello di San Giovanni.\nLa fascia centrale intarsiata guida al centro della navata dominata dall'altare, che in realt\u00e0 \u00e8 la \"Cappella del Crocefisso\" di Michelozzo (1448) che ospitava in origine il Crocifisso miracoloso oggi in Santa Trinita. La volta a botte della Cappella fu decorata in terracotta da Luca della Robbia. La pala d'altare su tavola \u00e8 attribuita ad Agnolo Gaddi.\nIl coro rialzato e il presbiterio contengono un magnifico pulpito romanico del 1207. Il catino dell'abside \u00e8 decorato da un grande mosaico del \"Redentore tra la Madonna e san Miniato\", del 1297, con lo stesso motivo di quello della facciata e probabilmente dello stesso anonimo artista. Il crocifisso che domina l'altare maggiore \u00e8 attribuito a Luca della Robbia. Alla sinistra del coro, lungo la parete della navata laterale, si trova l'organo a canne Tamburini \"opus 759\" (1979), con 45 registri su tre manuali e pedale.\nCappella del Cardinale del Portogallo.\nLa \"Cappella del Cardinale del Portogallo\" nella navata sinistra fu costruita tra il 1459 e il 1467 in memoria del cardinale Giacomo di Lusitania, ambasciatore di passaggio a Firenze, dove mor\u00ec nel 1459. Unica cappella funeraria della chiesa, fu progettata da Antonio Rossellino, autore, insieme al fratello Bernardo, anche della decorazione scultorea della tomba. La pala d'altare e alcuni affreschi sono di Antonio e Piero del Pollaiolo; la tavola dell\"Annunciazione\" e le serie di \"Profeti, Evangelisti e Padri della Chiesa\" sono di Alesso Baldovinetti, mentre il soffitto in terracotta invetriata policroma \u00e8 di Luca della Robbia.\nCripta.\nLa cripta, la parte pi\u00f9 antica della chiesa (XI secolo), \u00e8 sormontata dall'altare maggiore che si suppone contenga le ossa di San Miniato (sebbene ci sia prova che queste fossero gi\u00e0 state portate a Metz prima che la chiesa fosse costruita). Lunga quanto il presbiterio, vi si accede tramite cinque archi che portano a tre rampe di scale corrispondenti rispettivamente alle navate della chiesa. L'altezza varia dai 4 ai 4,5 metri. Sul soffitto sono presenti volte a crociera che poggiano su trentotto colonne che, a loro volta, suddividono la cripta in tre navate centrali e quattro laterali. Le quattro navate a sinistra presentano un'asimmetria essendo presente una vela rinforzata in tempi successivi con archi di mattoni a tutto sesto. Su questa volta sono presenti affreschi di Taddeo Gaddi che risalgono al 1341. Le colonne e i capitelli sono di fattura e materiali diversi (marmo scanalato, marmo liscio, pietra serena, cotto); sui capitelli \u00e8 ancora presente traccia della doratura effettuata nel 1342 da Taddeo Gaddi. L'altare \u00e8 molto probabilmente posteriore a quello del presbiterio, un tempo era circondato da una cancellata (1338), ancora presente in parte, e da un coro in legno. L'illuminazione \u00e8 dovuta a cinque finestre.\nSagrestia.\nLa sagrestia, a cui si accede dalla navata sinistra del presbiterio, \u00e8 decorata da un grande ciclo di affreschi sulla \"Vita di San Benedetto\" di Spinello Aretino (1387). Dai quattro pilastri situati agli angoli partono costoloni che concorrono alla copertura a crociera. Prima dell'attuale finestra a vetri colorati, costruita da Raffaello Payer tra il 1860 e 1961, vale la pena di ricordare la finestra gotica distrutta nel 1630. La piccola stanza con il lavabo, aggiunta in un secondo tempo, risale al 1470-1472. Gli armadi di legno, restaurati agli inizi nel Novecento, sono opera di Moniciatto.\nL'abbazia.\nAdiacente alla chiesa si trova il monastero, documentato fin dall'origine della chiesa, ma rifatto nel 1426 a cura dell'Arte di Calimala, aperto al centro dal chiostro, decorato da affreschi staccati e ricollocati in situ di Paolo Uccello con \"Storie dei santi eremiti\". Il pittore \u00e8 documentato al lavoro nella decorazione del refettorio dell'abbazia nel 1455, il che farebbe pensare a una datazione vicina anche per gli affreschi del chiostro, compiuti in collaborazione con Antonio di Papi, forse come dono (o lascito) da parte di privati per i monaci.\nLe scene, inquadrate da partiture architettoniche in terra verde su un basamento caratterizzato dalla presenza di borchie, furono scialbalte e risultano invisibili gi\u00e0 dal XVII secolo. Gli affreschi furono riscoperti e pubblicati da Matteo Marangoni nel 1930, come opera di Paolo Uccello, poi staccati e restaurati da G. Rosi (1969-71), occasione in cui si sono ritrovate le sinopie.\nAlla decorazione del chiostro partecip\u00f2 anche Bernardo Buontalenti che nel 1547 rimpiazz\u00f2 una scena di Paolo con un suo rarissimo \"Cristo sulla via di Emmaus,\" ancora conservato.\nA fianco del chiostro, nel 1295, il vescovo Andrea de' Mozzi inizi\u00f2 la costruzione dell'arcivescovado fortificato terminata nel 1320 dal vescovo Antonio d'Orso, destinato a residenza estiva dei vescovi fiorentini, passato poi al monastero nel 1337 e in seguito usato anche come scuderia e ospedale.\nL'intero complesso \u00e8 circondato da mura difensive, originariamente costruite in maniera frettolosa da Michelangelo durante un assedio e modificate nella costruzione di una vera fortezza nel 1553 sotto Cosimo I.\nNel 1924 il monastero \u00e8 stato radicalmente restaurato e da allora ospita di nuovo i benedettini olivetani.\nAstronomia nella basilica.\nNella basilica di San Miniato al Monte \u00e8 presente una meridiana solstiziale tra le pi\u00f9 antiche ancora funzionanti in Europa.\nSul pavimento della basilica \u00e8 presente uno zodiaco marmoreo risalente al 1207, sul quale per alcuni istanti in prossimit\u00e0 del mezzogiorno solare fiorentino del giorno del solstizio d'estate viene illuminato da un raggio di sole il segno del cancro ivi raffigurato.\nLa riscoperta di tale fenomeno astronomico all'interno della chiesa risale soltanto al 2011."}
{"id": "390263", "revid": "36426", "url": "https://it.wikipedia.org/wiki?curid=390263", "title": "Chiesa di San Miniato al Monte (Firenze)", "text": ""}
{"id": "390268", "revid": "205250", "url": "https://it.wikipedia.org/wiki?curid=390268", "title": "Elvira Lindo", "text": " \nBiografia.\nAll'et\u00e0 di dodici anni si trasferisce a Madrid, dove studia giornalismo, senza mai giungere alla laurea perch\u00e9 inizia a lavorare nella radio e la TV come annunciatrice, attrice e sceneggiatrice. Il suo primo romanzo \u00e8 basato su uno dei suoi personaggi alla radio, il bimbo madrile\u00f1o \"Manolito Gafotas\", che divenne molto popolare e un vero classico della letteratura infantile spagnola, protagonista di pi\u00f9 romanzi scritti in prima persona con un solido stile letterario, umorismo, ironia e un'acuta critica sociale. \"Manolito\" \u00e8 il figlio di un camionista e vive un'umile vita nel quartiere operaio di Carabanchel.\nElvira Lindo ha scritto anche romanzi per un pubblico generale, e per il teatro, oltre che sceneggiature di vari film, tra i quali \"La primera noche de mi vida\" (assieme al regista Miguel Albaladejo), \"Manolito Gafotas\", \"Ataque verbal\" (ancora assieme ad Albadalejo), \"Plenilunio\", che adatta il romanzo omonimo di suo marito Antonio Mu\u00f1oz Molina.\nAbita a New York, da quando suo marito \u00e8 stato nominato direttore dell'Instituto Cervantes di quella citt\u00e0. Pubblica articoli su \"El Pa\u00eds\" e altri giornali e riviste.\nNel 1998 ottenne il \"Premio Nacional de Literatura Infantil y Juvenil\" per \"Los trapos sucios de Manolito Gafotas\" e in 2005 il \"Premio Biblioteca Breve\" per il romanzo per adulti \"Una palabra tuya\"."}
{"id": "390273", "revid": "116385772", "url": "https://it.wikipedia.org/wiki?curid=390273", "title": "Elettra (Oceanina)", "text": "Elettra () \u00e8 un personaggio della mitologia greca figlia del titano Oceano e della titanide Teti. Elettra era una ninfa a cui era consacrata l'ambra, un materiale importante per chi viaggiasse nel mare in quell'epoca. \nMitologia.\nEra una ninfa oceanina che con Taumante figlio di Ponto, gener\u00f2 Iride (personificazione dell'arcobaleno) e le tre Arpie (Aello, Ocipete e Celeno). Nonno di Panopoli aggiunge che Elettra e Taumante siano i genitori del fiume indiano Hydaspes."}
{"id": "390274", "revid": "729019", "url": "https://it.wikipedia.org/wiki?curid=390274", "title": "Nikky Blond", "text": "Biografia.\nInizia la carriera nell'hard nel 1999 a 18 anni. Lavora per Toxxxic, Sinister, Ninn Worx, Evil Angel, H2 Video, Metro, Hustler, New Sensation, Elegant Angel, Platinum X, Smash Pictures, Private e Colossal Entertainment.\nHa interrotto la carriera cinematografica per motivi personali non precisati."}
{"id": "390277", "revid": "125339649", "url": "https://it.wikipedia.org/wiki?curid=390277", "title": "Quinto Orazio Flacco", "text": "Biografia.\nOrazio nacque l'8 dicembre del 65 a.C. a Venosa, colonia romana fondata in posizione strategica tra Apulia e Lucania, allora in territorio dauno e attualmente in Basilicata. Fu figlio di un fattore liberto che si trasfer\u00ec poi a Roma per fare l'esattore delle aste pubbliche (\"coactor auctionarius\"), compito poco stimato, ma redditizio; il poeta era dunque di umili origini, ma di buona condizione economica.\nRecep\u00ec le prime nozioni di favolistica dalla nutrice Pullia, che amava raccontare le fiabe. Dopo aver trascorso la fanciullezza nella terra natia, Orazio segu\u00ec un regolare corso di studi a Roma, sotto l'insegnamento del grammatico Orbilio e poi ad Atene, all'et\u00e0 di circa vent'anni, dove studi\u00f2 greco e filosofia presso Cratippo di Pergamo. Qui entr\u00f2 in contatto con la lezione epicurea, ma, sebbene se ne sentisse particolarmente attratto, decise di non aderire alla scuola. Sar\u00e0 all'interno dell'ambiente romano che Orazio aderir\u00e0 alla corrente, la quale gli permise di trovare un rifugio nell\"'otium contemplativo\". Il poeta espresse la sua gratitudine verso il padre in un tributo nelle \"Satire\" (I, 6).\nDopo la morte di Cesare, quando scoppi\u00f2 la guerra civile, Orazio si arruol\u00f2 nell'esercito di Bruto, nel quale il poeta incarn\u00f2 il proprio ideale di libert\u00e0 in antitesi alla tirannide imperante. Combatt\u00e9 come tribuno militare nell'esercito repubblicano comandato da Bruto nella battaglia di Filippi (42 a.C.), persa dai sostenitori di Bruto e vinta da Ottaviano. In questa battaglia Bruto e Cassio perirono, mentre Orazio si diede alla fuga dopo il secondo combattimento, come confessa egli stesso in una delle sue odi, nella quale dice che si era di gi\u00e0 trovato in alcune altre azioni molto pericolose. sulla battaglia \u00e8 stata proposta da Giuliano Pisani.\nNel 41 a.C. torn\u00f2 in Italia grazie a un'amnistia e, appresa la notizia della confisca del podere paterno, si mantenne divenendo segretario di un questore (\"scriba quaestorius\"). In questo periodo cominci\u00f2 a scrivere versi, che cominciarono a dargli una certa notoriet\u00e0.\nNel 38 a.C. venne presentato a Mecenate da Virgilio e Vario, probabilmente incontrati nel contesto delle scuole epicuree di Sirone, presso Napoli ed Ercolano. Dopo nove mesi Mecenate lo ammise nel suo circolo e da allora il poeta pot\u00e9 dedicarsi interamente alla letteratura, non si spos\u00f2 mai e non ebbe figli. Gi\u00e0 in questo periodo Orazio risulta debole di occhi, avendo contratto una congiuntivite.\nMecenate gli don\u00f2 nel 33 a.C. un piccolo possedimento in Sabina, le cui rovine sono ancor oggi visitabili nei pressi di Licenza (RM). Il dono fu cosa molto gradita al poeta che, in perfetta osservanza del \"modus vivendi\" predicato da Epicuro, non amava la vita cittadina.\nCon la sua poesia Orazio sostenne la figura e la politica dell'imperatore Augusto, che peraltro in questo periodo lasciava una grande libert\u00e0 compositiva ai suoi poeti (tendenza che sarebbe per\u00f2 stata invertita dopo la scomparsa di Mecenate: lo testimonia la vicenda biografica di Ovidio). Esempi di propaganda augustea sono, a ogni modo, alcune \"Odi\" e il \"Carmen saeculare\", composto nel 17 a.C. in occasione della ricorrenza dei \"Ludi Saeculares\".\nOrazio mor\u00ec il 27 novembre dell'8 a.C. e fu sepolto sul colle Esquilino, accanto al suo amico Mecenate, morto solo due mesi prima.\nIl mondo poetico e concettuale di Orazio.\nConsiderato uno dei maggiori poeti dell'et\u00e0 antica, nonch\u00e9 maestro di eleganza stilistica e dotato di inusuale ironia, seppe affrontare le vicissitudini politiche e civili del suo tempo da placido epicureo amante dei piaceri della vita, dettando quelli che per molti sono ancora i canoni dell\"ars vivendi\".\nSi pu\u00f2 riconoscere in molte delle occasioni, da cui Orazio trae spunto per i suoi componimenti, una funzione comunicativa: ma difficilmente essa si traduce in un mero fine encomiastico, nei confronti del circolo dei suoi potenti protettori, perch\u00e9 assai pi\u00f9 spesso essa svolge la funzione di trasmettere al lettore (e ai posteri) un'esperienza concreta di socievolezza e di rapporti umani, da cui trarre un insegnamento o semplicemente una riflessione.\nConvertitosi all'epicureismo, anch'egli alla ricerca di risposte sui grandi temi esistenziali, risposte che di fatto non trover\u00e0 mai: il poeta sembra infatti non essere mai sfuggito all'angoscia della morte, percepita sempre come imminente. \u00c8 interessante analizzare la visione che il poeta latino aveva dell'aldil\u00e0, in quanto \u00e8 indubbiamente molto sincera: sebbene velata da una certa sicurezza, propria di quella \"aurea mediocritas\" di cui Orazio voleva essere esempio, in molteplici occasioni traspare una vena di malinconia, accompagnata da cupe note di lirismo e di elegia, che tradisce il suo reale stato interiore.\nOrazio appare, a sprazzi, come quello che forse veramente era: un uomo che ha trovato nella vita il rifugio dalla morte, ma che in verit\u00e0 non \u00e8 mai riuscito a curare del tutto la paura di essa, che preferisce fuggire piuttosto che combattere stoicamente. La sua personalit\u00e0 pu\u00f2 quindi risultare, a una prima lettura, ambigua: tale ambiguit\u00e0 nasce dalla discordanza che talvolta si viene a creare tra l'immagine che Orazio voleva dare di s\u00e9, e la vera personalit\u00e0 del poeta che inevitabilmente trapela dalle righe: non a caso, come sostiene Ugo Enrico Paoli, \"nulla [...] appare cos\u00ec difficile come penetrare nell'animo di Orazio\". La rappresentazione dell'aldil\u00e0 oraziano \u00e8 comunque di forte stampo epicureo, e viene suggellata nel modo migliore nell'affermazione, non priva di una nota malinconica, espressa nell'Ode 7 del Libro IV (v. 16):\nIn questa affermazione Orazio riesce a esprimere non solo il suo punto di vista sulla morte, ma anche l'angoscia che lo investe in vita, proprio in funzione del prossimo e certo annullamento dell'esperienza terrena. Dai versi di Orazio, quando il poeta parla della morte, risulta davvero difficile cogliere una nota di serenit\u00e0, di gioia: il sentimento che invece predomina e che si identifica nella reazione psicologica del poeta di fronte alla morte, \u00e8 una triste accettazione di un fatto naturale. In particolare questo sentimento viene espresso nell'Ode 14 del II libro, nella quale afferma (vv. 8 -12):\nQuesti versi ci esprimono quanto Orazio percepisse la morte cupa e fonte di grande turbamento: viene qui rappresentata come una palude (\"unda\", parola che gi\u00e0 nel suono anticipa il concetto che sta per essere espresso, e rafforza il simbolismo di cui \u00e8 oggetto: palude=morte), a cui accosta l'aggettivo \"triste\" (\"tristi\"), che reca con s\u00e9 anche un profondo senso di inevitabilit\u00e0. La palude a cui allude Orazio \u00e8 lo Stige: in questo caso, il riferimento mitologico ha valore simbolico, ed \u00e8 funzionale non solo a esprimere il concetto della morte, ma anche a rendere pi\u00f9 vivida ed espressiva la poesia. Invece \"scilicet\" (come \u00e8 naturale) afferma un dato di fatto: l'inevitabilit\u00e0 della morte, alla quale non vi \u00e8 modo di sfuggire. Questo concetto in realt\u00e0 viene qui ripetuto, ma era gi\u00e0 stato espresso all'inizio dell'ode:\nInutile e vana \u00e8 la religione, incapace di porre un rimedio (\"moram\") all'incalzante vecchiaia e alla morte: questo \u00e8 il punto di vista del poeta riguardo alla religione, e traduce un sentimento diffuso ed esteso a tutta la romanit\u00e0 del secolo. La religione \u00e8 ormai incapace di dare spiegazioni sufficienti riguardo alla vita dopo la morte, il fervore religioso (\"pietas\") non potr\u00e0 salvare l'uomo dalla sua naturale condizione di mortale.\n\u00c8 davvero grande la differenza che corre tra l'attacco e la critica che Lucrezio aveva fatto nei confronti della \"religio\", accusata di offuscare la ragione e di far nascere inutili tribolazioni e angosce, e questa, che suona pi\u00f9 come una triste constatazione dell'incapacit\u00e0 di essere rasserenati da una religione nella quale non si riesce pi\u00f9 a credere. Centrale nei versi 8-12 \u00e8 il gerundivo \"enaviganda\", che esprime pienamente l'inevitabilit\u00e0 e la certezza della morte, non senza una nota di cupa e profonda malinconia, gi\u00e0 anticipata da \"tristi unda\". Risulta gi\u00e0 chiara da questi pochi versi la percezione che Orazio aveva della morte, percezione che spiega e motiva la sua scelta di vita: una vita caratterizzata dal godere del presente e delle poche gioie che la vita ci offre (identificabili principalmente nell'amicizia, nel convivio, nella pace interiore) e che ci consentono di vivere con serenit\u00e0 e stabilit\u00e0. Orazio appare a tratti molto pessimista: la morte \u00e8 sempre in agguato e la vita potrebbe finire in ogni momento; \u00e8 meglio, quindi, non riporre le proprie speranze nel domani. Questa idea di brevit\u00e0 della vita (che ritroviamo anche in Catullo: \"brevis lux\") \u00e8 un ulteriore invito a godersi la vita il pi\u00f9 possibile, concetto che ritroviamo in numerosi versi, come nell'Ode 11 del libro I:\nIl tempo \u00e8 in una fuga perpetua, che non lascia adito a speranze future: occorre sfruttare al massimo il tempo che ci \u00e8 concesso, e considerare ogni momento che ci \u00e8 dato come un dono, cos\u00ec come afferma nell'Ode 9, del libro I (vv.14-15: \"...Quem Fors dierum cumque dabit, lucro/Adpone...\"); la sua concezione della \"fuga temporis\" sar\u00e0 un perfetto modello per un grande poeta italiano come Francesco Petrarca, che, dopo aver letto classici come Orazio, Seneca e Agostino, lamenter\u00e0, nel \"Canzoniere\", la caducit\u00e0 del tempo e la sua essenza fuggitiva in liriche come \"La vita fugge, et non s'arresta un'ora\", molto vicina alla poetica oraziana. \u00c8 chiaro dai suoi versi quanto la visione della morte condizioni in modo netto l'esperienza di vita del poeta, che ci viene vivacemente descritta dalla sua poesia: la morte non \u00e8, al contrario di quanto si crede, un evento che ci attende alla fine del nostro percorso vitale, ma \u00e8 qualcosa che ci lasciamo dietro ogni giorno e dietro ogni momento, che estingue e brucia, attraverso il tempo, tutto ci\u00f2 che \u00e8.\nOpere.\nOrazio \u00e8 considerato dal classicismo uno dei pi\u00f9 importanti poeti latini, citato addirittura nell\"'Inferno\" di Dante nel Limbo, al verso 89 del Canto IV. Molte delle sue frasi sono diventate modi di dire ancora in uso: esempi sono \"carpe diem\", \"nunc est bibendum\" e \"aurea mediocritas\", oltre che \"Odi profanum vulgus, et arceo\", e, recentemente, gli \u00e8 stato intitolato anche un cratere sulla superficie di Mercurio."}
{"id": "390278", "revid": "1543377", "url": "https://it.wikipedia.org/wiki?curid=390278", "title": "Kush", "text": "Con il termine Kush (lingua egizia \ud80c\udfa1\ud80c\udd3f\ud80c\ude19\ud80c\ude09 \"\", pronunciato o ; cuneiforme \ud800\udfa4\ud800\udfa2\ud800\udfc1\ud800\udfa1\ud800\udfb9\ud800\udfa0; pronunciato \"K\u016bsh\u012by\u0101\"; lingua greca antica \"\u039a\u03bf\u03c5\u03c2\" o \"Aithiopia\", \u0391\u1f30\u03b8\u03b9\u03bf\u03c0\u03af\u03b1) si intende la regione o l'omonimo regno, situato in Nubia (Nord Africa), tra il sud dell'Egitto moderno e la parte settentrionale del Sudan, in cui si svilupparono alcune importanti civilt\u00e0 e culture. Come per gli egizi, l'asse dello sviluppo della civilt\u00e0 di Kush fu il fiume Nilo sulle cui rive si formarono vari centri di civilizzazione tra cui Kerma, Napata e Meroe. Per lunghi periodi la storia della regione fu influenzata e legata a quella dell'antico Egitto con un'alternanza di periodi di \ndominazione egizia e di autonomia politica. Fiorita in un periodo in cui l'attraversamento del Sahara era meno arduo di quanto sia oggi, la civilt\u00e0 di Kush ebbe probabilmente un ruolo determinante come tramite culturale fra i popoli del bacino del Mediterraneo e quelli dell'Africa subsahariana.\nLa regione della Nubia \u00e8 stata una delle prime culle della civilt\u00e0, producendo diverse societ\u00e0 complesse che si occupavano di commercio e industria. La citt\u00e0-stato di Kerma emerse come forza politica dominante tra il 2450 e il 1450 a.C., controllando la Valle del Nilo tra la prima e la quarta cataratta, un'area grande quanto l'Egitto. Gli egiziani furono i primi a identificare Kerma come \"Kush\" e nel corso dei secoli successivi le due civilt\u00e0 s'impegnarono in guerre, scambi commerciali e scambi culturali intermittenti.\nGran parte della Nubia pass\u00f2 sotto il dominio egiziano durante il periodo del Nuovo Regno (1550-1070 a.C.). In seguito alla disintegrazione dell'Egitto nel c.d. \"Collasso dell'Et\u00e0 del Bronzo\", i Kushiti ristabilirono un regno a Napata (attuale Karima, in Sudan). Sebbene il Kush avesse sviluppato molte affinit\u00e0 culturali con l'Egitto, come la venerazione di Amon, e le famiglie reali di entrambi i regni spesso si sposassero tra loro, la cultura kushita si mantenne distinta da quella egizia e nell'arte egizia i \"Kushiti\" furono sempre ben distinti quanto ad abbigliamento, aspetto e persino i mezzi di trasporto.\nRe Kashta \"il Kushita\" divenne pacificamente sovrano dell'Alto e del Basso Egitto, mentre sua figlia, Amenardis I, fu nominata Divina Adoratrice di Amon a Tebe. Pianki invase l'Egitto nell'VIII secolo a.C., stabilendo la XXV Dinastia. Anche la figlia di Pianki, Shepenupet II, fu nominata Divina Adoratrice di Amon. I monarchi di Kush governarono l'Egitto per oltre un secolo fino alla conquista assira, venendo infine espulsi dall'egiziano Psammetico I a met\u00e0 del VII secolo a.C. In seguito alla rottura dei legami con l'Egitto, la capitale imperiale kushita si spost\u00f2 a Meroe, momento in cui il Kush divenne noto ai Greci come Etiopia. Il Kush rimase una grande potenza regionale fino al IV secolo d.C., quando s'indebol\u00ec e disintegr\u00f2 causa ribellioni interne. Meroe fu conquistata e distrutta dal regno di Axum, segnando la fine del regno e la sua dissoluzione nelle tre comunit\u00e0 di Nobazia, Makuria e Alodia.\nA lungo oscurato dal suo pi\u00f9 importante vicino egiziano, le scoperte archeologiche dalla fine del XX secolo hanno rivelato che il Kush fu una civilt\u00e0 molto avanzata. I Kushiti avevano la loro lingua e scrittura precipue; un'economia complessa basata sul commercio e l'industria; padroneggiavano il tiro con l'arco; svilupparono una societ\u00e0 urbana complessa con livelli straordinariamente alti di partecipazione femminile.\nEtimologia.\nIl nome nativo del Kush \u00e8 in lingua egizia \u00e8 \"\", probabilmente pronunciato o , quando il termine fu usato per la prima volta per Nubia, basato sulla traslitterazione del Nuovo Regno del genitivo \"k\u016bsi\" da originale accadico. \u00c8 anche un termine etnico per la popolazione nativa che ha fondato il regno di Kush. Il termine viene visualizzato anche nei nomi di persone kushite quali il Re Kashta che figura in una trascrizione come \"k3\u0161-t3\" \"(uno dalla) terra di Kush\". Geograficamente, il Kush era la regione a sud della prima cataratta. Kush fu anche luogo d'origine dei sovrani della XXV dinastia egizia.\nIl nome \"Kush\", almeno fin dai tempi di Flavio Giuseppe, \u00e8 stato collegato al personaggio biblico Cush, nella Bibbia ebraica (\u05db\u05bc\u05d5\u05bc\u05e9\u05c1\u200e), figlio di Cam (Genesi 10: 6). Cam ebbe quattro figli: Cush, Put, Canaan e Mizraim (nome ebraico per l'Egitto). Secondo la Bibbia, Nimrod, un figlio di Cush, fond\u00f2 e govern\u00f2 \"Babele, Uruk, l'Akkad e Calneh, nella terra di Shinar\" (Gen 10:10). La Bibbia fa anche riferimento ad un altro Cush che \u00e8 per\u00f2 un beniamino (Salmi 7: 1, KJV).\nNelle fonti greche \"Kush\" era noto come \"Kous\" (\u039a\u03bf\u03c5\u03c2) o \"Aithiopia\" (\u0391\u1f30\u03b8\u03b9\u03bf\u03c0\u03af\u03b1).\nAntropologia.\nL'analisi dei tratti dentali dei fossili risalenti al periodo meroitico a Semna, nella Nubia settentrionale, rivel\u00f2 tratti simili a quelli delle popolazioni che abitano il Nilo, il Corno d'Africa e il Maghreb . Gli scheletri meroitici e questi fossili antichi e recenti erano anche fenotipicamente distinti da quelli appartenenti alle recenti popolazioni di lingue niger-kordofaniane e Khoisan nell'Africa subsahariana, nonch\u00e9 dagli abitanti mesolitici di Jebel Sahaba in Nubia.\nStoria.\nOrigini: Kerma, il colonialismo egizio e Napata.\nNon disponiamo di notizie certe del periodo protostorico della Nubia, se non da scarsi ritrovamenti archeologici. Pare accertato, tuttavia, che il clima, nel periodo tra il 10000 a.C. ed il 6000 a.C. fosse decisamente pi\u00f9 mite e piovoso di adesso, ragion per cui il paese, ora desertico, doveva esser molto pi\u00f9 ricco di vegetazione.\nLe prime prove di una societ\u00e0 organizzata in Nubia compaiono parallelamente all'affermarsi della I dinastia egizia (3100 a.C. - 2900 a.C.), mentre il primo stato \"kushita\" di cui abbiamo notizie \u00e8 il c.d. Regno di Kerma (2600 a.C.). La mancanza di fonti scritte locali e la scarsit\u00e0 di accenni a questo regno nei documenti egizi rende per\u00f2 difficoltosa la nostra conoscenza di esso. Intorno al 2500 a.C., la V dinastia egizia avvi\u00f2 l'espansione verso sud, movimento che si arrest\u00f2 con lo sfaldamento dello stato egizio al termine dell'Antico Regno (circa 2200 a.C.).\nCon il riorganizzarsi dello Stato egizio nel Medio Regno, grazie ai sovrani della XII Dinastia riprese il movimento di espansione verso sud. Fu per primo Mentuhotep II, nel XXI secolo a.C., ad intraprendere campagne contro i Kushiti nel 29\u00ba e 31\u00ba anno del suo regno. Datano a questo momento i primi riferimenti egizi al \"Kush\". La regione nubiana aveva probabilmente avuto altri nomi nell'Antico Regno. Il confine tra Egitto e Kush si spost\u00f2 alla terza cateratta del Nilo, nei pressi di Kerma, ricordata come un grande emporio commerciale. La fine del Medio Regno (circa 1800 a.C.) pose nuovamente termine ai contatti tra egizi e nubiani. I pochi dati in nostro possesso sembrano confermare che il regno di Kerma persistette fino al 1500 a.C. quando l'Egitto, sotto la direzione dei potenti sovrani della XVIII Dinastia riprese l'espansione verso sud questa volta con intenti colonialistici. Thutmose I, organizz\u00f2 diverse campagne a sud, che portarono all'annessione della Nubia nel 1504 a.C. Thutmose III spost\u00f2 il confine alla quarta cateratta, a sud di Kerma, e costru\u00ec una rete di fortezze da cui l'esercito controllava la regione che diviene una fonte di approvvigionamenti per l'impero. In questa fase il governatore egizio della Nubia, spesso un principe di sangue reale, riveste il titolo di \"Figlio kushita del Re (Faraone)\", e forze nubiane della regione della Medja, i \"Medjay\", servivano il faraone egizio come forza paramilitare d'\u00e9lite e di polizia.\nDopo la conquista, la cultura di Kerma fu sempre pi\u00f9 egiziana ma le ribellioni continuarono per 220 anni, fino al 1300 a.C. La Nubia divenne tuttavia una provincia chiave del Nuovo Regno, economicamente, politicamente e spiritualmente. In effetti, le principali cerimonie faraoniche si tenevano al tempio di Jebel Barkal vicino a Napata. \nCon la disintegrazione del Nuovo Regno (circa 1070 a.C.), la Nubia divenne nota come Regno di Kush con capitale a Napata (moderno Sudan settentrionale), nell'alta regione di Dongola.\nLa continuit\u00e0 culturale e politica tra Kerma e Napata, il Kush vero e proprio, \u00e8 difficile da determinare: il regno di Napata emerse politicamente intorno al 1000 a.C. cio\u00e8 500 anni dopo la fine di Kerma. Nel 1200 a.C. il coinvolgimento egiziano nel Dongola era inesistente. A Napata si rifugiano, intorno al 950 a.C., i sacerdoti di Amon discendenti da Herihor (v. anche Dinastia dei Primi Profeti di Amon) scacciati da Tebe dai sovrani \"libici\" della XXII Dinastia. L'influenza dei rifugiati origin\u00f2 una realt\u00e0 socio-culturale fortemente egizianizzata in senso tradizionalista, soprattutto in campo religioso. Nel VIII secolo a.C. il nuovo regno kushita di Napata era ormai una realt\u00e0. Il primo re di Napata, Alara, dedic\u00f2 sua sorella al culto di Amon nel ricostruito tempio Kawa (contestualmente furono ricostruiti i templi di Barkal e Kerma).\nI Kushiti seppellirono i loro monarchi insieme a tutti i loro cortigiani in fosse comuni: scavavano una fossa e ponevano pietre intorno a formare un cerchio. Gli archeologi si riferiscono a queste pratiche come alla \"Cultura della Pan-tomba\". I Kushiti costruirono anche tumuli funerari e piramidi e condivisero alcuni degli d\u00e8i adorati degli Egizi, in particolare Amon e Iside, usandoli poi come nomi dei monarchi. I governanti Kush erano considerati guardiani della religione di stato ed erano responsabili del mantenimento delle case degli dei. Alcuni studiosi credono che l'economia nel Regno di Kush fosse un sistema ridistributivo. Lo stato raccoglieva le tasse sotto forma di eccedenze di prodotto e le ridistribuiva alla gente. Altri credono che la maggior parte della societ\u00e0 lavorasse la terra e non chiedesse alcunch\u00e9 allo stato n\u00e9 che vi contribuisse. La parte settentrionale del regno sembra fosse pi\u00f9 produttiva e ricca della meridionale.\nIl dominio kushita sull'Egitto.\nGli scritti di Ahmose, figlio di Ebana, un guerriero egizio che prest\u00f2 servizio sotto Nebpehtrya Ahmose (1539-1514 a.C.), Djeserkara Amenhotep I (1514-1493 a.C.) e Aakheperkara Thutmose I (1493-1481 a.C.), testimoniano i conflitti tra egizi e kushiti sin dal principio della XVIII Dinastia. Alla fine del Secondo periodo intermedio (met\u00e0 del XVI secolo a.C.), l'Egitto dovette affrontare una duplice minaccia: gli Hyksos a nord e i Kushiti a sud. Le iscrizioni della tomba-cappella di Amenofi I (1514-1493 a.C.) riportano delle campagne egizie contro il Kush per sottometterlo. Negli scritti di Ahmose, i Kushiti sono descritti come validi arcieri: \"Ora, dopo che Sua Maest\u00e0 aveva ucciso i Bedoin dell'Asia, salp\u00f2 a monte verso l'Alta Nubia per distruggere gli arcieri nubiani\". Gli scritti della tomba contengono altri due riferimenti agli arcieri di Kush.\nIl prestigio internazionale dell'Egitto diminu\u00ec notevolmente verso la fine del Terzo periodo intermedio. Gli alleati storici di Cananea erano ormai controllati dagli Assiri, al tempo del c.d. Impero Medio (1365-1020 a.C.) e poi del Nuovo Impero (935-605 a.C.), quando dall'Assiria si espansero nuovamente dalla Mesopotamia settentrionale conquistandosi un dominio sul Vicino Oriente, gran parte dell'Anatolia, il Mediterraneo orientale, ed il Caucaso fino all'Iran.\nNel 945 a.C., i principi Sheshonq I e Libu presero il controllo del Delta del Nilo e fondarono la XXII Dinastia o Dinastia Libica (anche Bubastita) che avrebbe governato per circa 200 anni. Shoshenq ottenne anche il controllo dell'Egitto meridionale collocando i suoi familiari in importanti posizioni sacerdotali. Nel 711 Shoshenq fece di Menfi la sua capitale settentrionale. Tuttavia, il controllo libico inizi\u00f2 a erodersi quando una dinastia rivale sorse a Leontopoli, nel Delta, e i Kushiti minacciarono l'Egitto da sud. \nAlara di Napata, capostipite dalla linea sovrana che svilupp\u00f2 nella XXV Dinastia o Dinastia Kushita, e il suo successore Kashta estesero il controllo kushita a nord fino a Elefantina e poi Tebe nell'Alto Egitto. Il successore di Kashta, Pianki prese il controllo del Basso Egitto intorno al 727 a.C., profittando del caos del paese, frammentato in quattro regni governati da Neferkara Payeftjauembastet, Nimlot (III), Iuput II e Osorkon IV. La \"Stele della vittoria di Pianki\", nel tempio di Amon a Jebel Barkal, celebr\u00f2 queste campagne databili al periodo 728-716 a.C. \u00a0\nIl motivo per cui i Kushiti scelsero di entrare in Egitto in quel momento cruciale \u00e8 ancora oggetto di dibattito. L'archeologo Timothy Kendall collega il tutto ad una rivendicazione di legittimit\u00e0 associata a Gebel Barkal. La Stele di Pianki afferma infatti che \"\"Amon di Napata mi ha concesso di essere il governatore di ogni paese straniero\" e \"Amon di Tebe mi ha concesso di essere il sovrano della Terra Nera ( Kmt)\"\". Secondo Kendall, il \"paese straniero\" sarebbe il Basso Egitto mentre \"Kmt\" sarebbero l'Alto Egitto e la Nubia unificati. \nIl successore di Pianki, Shabaka, sconfisse i re saiti dell'Egitto settentrionale tra il 711 e il 710 a.C. e si insedi\u00f2 come re a Menfi, stabilendo poi legami con Sargon II. Il figlio di Pianki, Taharqa intraprese campagne militari di successo, come attestato dalla \"lista dei principati asiatici conquistati\" dal tempio Mut a Karnak e dei \"popoli e paesi conquistati (libici, nomadi Shasu, Fenici?, Khor in Palestina)\" dalle iscrizioni del tempio di Sanam. Le ambizioni imperiali degli Assiri resero inevitabile la guerra con la XXV Dinastia. Nel 701 a.C. Taharqa e il suo esercito aiutarono il Regno di Giuda e il re Ezechia a resistere all'assedio del re assiro Sennacherib (2 Re 19: 9; Isaia 37: 9). Esistono varie teorie (l'esercito di Taharqa, la malattia, l'intervento divino, la resa di Ezechia) sul motivo per cui gli Assiri non riuscirono a prendere la citt\u00e0 e si ritirarono in Assiria. Torok menziona che l'esercito egiziano \"\"fu sconfitto a Eltekeh\" sotto il comando di Taharqa, ma \"la battaglia potrebbe essere interpretata come una vittoria per il doppio regno\", poich\u00e9 l'Assiria non prese Gerusalemme e \"si ritir\u00f2 in Assiria\"\".\nIl potere della XXV Dinastia raggiunse il culmine sotto Taharqa. L'impero della valle del Nilo era grande quanto lo era stato dal Nuovo Regno. La nuova prosperit\u00e0 rivitalizz\u00f2 la cultura egiziana. La religione, le arti e l'architettura furono riportate alle loro gloriose forme dell'Antico, del Medio e del Nuovo Regno. I faraoni nubiani costruirono o restaurarono templi e monumenti in tutta la valle del Nilo, tra cui Menfi, Karnak, Kawa e Jebel Barkal. Fu durante la XXV Dinastia che la valle del Nilo vide la prima costruzione diffusa di piramidi (molte nell'odierno Sudan) dal Medio Regno. I Kushiti svilupparono la loro scrittura e l'alfabeto meroitico, influenzato dai sistemi di scrittura egiziani anche se sembra essere stato confinato alla corte reale e ai templi principali.\nLa conquista assira dell'Egitto.\nTaharqa sconfisse gli Assiri gi\u00e0 nel 674 a.C. ma nel 671 a.C. il re assiro Esarhaddon avvi\u00f2 la conquista assira dell'Egitto, prendendo Menfi e spingendo Taharqa a sud, mentre il suo erede e altri membri della famiglia furono portati in Assiria come prigionieri. I governanti egizi installati come vassalli da Esarhaddon non furono per\u00f2 in grado di mantenere efficacemente il pieno controllo e Taharqa riusc\u00ec a riprendersi Menfi. La campagna di Esarhaddon nel 669 a.C. per espellere ancora una volta Taharqa fu abbandonata quando Esarhaddon mor\u00ec in Palestina sulla strada per l'Egitto. Tuttavia, il successore di Esarhaddon, Assurbanipal, sconfisse Taharqa che mor\u00ec subito dopo nel 664 a.C.\nIl successore di Taharqa, Tanutamani, navig\u00f2 a nord con un grande esercito da Napata, super\u00f2 Elefantina e raggiunse Tebe dove fu \"ritualmente insediato come re d'Egitto\". Da Tebe, Tanutamani inizi\u00f2 la sua riconquista e riprese il controllo dell'Egitto, fino a Menfi. La \"stele dei sogni di Tanutamani\" riporta che ripristin\u00f2 l'ordine dal caos, dove i templi e i culti reali non venivano mantenuti. Dopo aver sconfitto Sais e ucciso il vassallo dell'Assiria, Necao I, a Menfi, \"alcuni dinasti locali si arresero formalmente, mentre altri si ritirarono nelle loro fortezze\". Tanutamani procedette a nord di Menfi, invadendo il Basso Egitto e le citt\u00e0 assediate nel Delta, alcune delle quali si arresero a lui. Gli Assiri, che avevano una presenza militare nel Levante, inviarono un grande esercito verso sud nel 663 a.C. Tanutamani fu sconfitto e l'esercito assiro saccheggi\u00f2 Tebe a tal punto che non si riprese mai veramente. Tanutamani fu ricacciato in Nubia ma il suo controllo sull'Alto Egitto dur\u00f2 fino a circq 656 a.C. In questa data, un sovrano egiziano nativo, Psammetico I figlio di Necao, posto sul trono come vassallo di Assurbanipal, prese il controllo di Tebe. Gli ultimi legami tra il Kush e l'Alto Egitto furono interrotti dopo le ostilit\u00e0 con i re Saite nel 590 a.C.\nLa dominazione achemenide.\nErodoto menzion\u00f2 un'invasione di Kush da parte del sovrano achemenide Cambise II nel 530 a.C. circa. Secondo alcuni resoconti, Cambise riusc\u00ec ad occupare l'area tra la Prima e la Seconda Cataratta del Nilo tuttavia Erodoto menziona che \"la sua spedizione fall\u00ec miseramente nel deserto\". Le iscrizioni achemenidi provenienti sia dall'Egitto sia dall'Iran includono Kush come parte dell'impero achemenide. Ad esempio, l'iscrizione DNa di Dario I (regno 522\u2013486 a.C.) sulla sua tomba a Naqsh-e Rostam menziona \"K\u016b\u0161\u012by\u0101\" (cuneiforme \ud800\udfa4\ud800\udfa2\ud800\udfc1\ud800\udfa1\ud800\udfb9\ud800\udfa0; pronunciato \"K\u016bsh\u012by\u0101\") tra i territori \"governati\" dall'impero achemenide. Secondo Welsby \"gli studiosi hanno dubitato che questa spedizione persiana abbia mai avuto luogo, ma [...] le prove archeologiche suggeriscono che la fortezza di Dorginarti vicino alla seconda cataratta servisse da confine meridionale della Persia\".\nIl regno di Mero\u00eb.\nLa civilt\u00e0 kushita continu\u00f2 per diversi secoli dopo il collasso del dominio dei faraoni nubiani sull'Egitto. Secondo Welsby, \"durante i periodi saita, persiano, tolemaico e romano, i sovrani kushiti - i discendenti dei faraoni della XXV Dinastia e i guardiani del tempio di Amon a Gebel Barkal - avrebbero potuto insistere sulla legittimit\u00e2 della loro rivendicazione sul controllo dell'Egitto e quindi rappresentavano una potenziale minaccia per i governanti del paese\". Aspelta trasfer\u00ec la capitale a Mero\u00eb, considerevolmente pi\u00f9 a sud di Napata, forse nel 591 a.C. subito dopo il sacco di Napata da parte del faraone Psammetico II. Lo studioso Meredith afferma che i sovrani kushiti scelsero Mero\u00eb, tra la Quinta e la Sesta Cataratta, perch\u00e9 era ai margini della fascia delle piogge estive e la zona era ricca di minerale di ferro e legno duro per lavorarlo. La posizione consentiva anche l'accesso alle rotte commerciali verso il Mar Rosso. I Kushiti commerciavano prodotti in ferro con i romani, oltre a oro, avorio e schiavi. Cos\u00ec la pianura di Butana fu spogliata delle sue foreste, lasciando cumuli di scorie. I documenti in nostro possesso mostrano chiaramente che i successori di Aspelta, il sovrano sconfitto da Psammetico II, hanno la loro capitale non pi\u00f9 a Napata bens\u00ec nella pi\u00f9 meridionale Mero\u00eb.\nIntorno al 300 a.C. il predominio di Mero\u00eb fu sancito dall'avvio della sepoltura in loco e non pi\u00f9 a Napata dei monarchi kushiti, forse a riprova di un conflitto tra i Reali e la casta sacerdotale conclusosi a favore dei primi: Diodoro Siculo riporta appunto che il re kushita Ergamenes sfid\u00f2 i sacerdoti e li fece massacrare. Si tratt\u00f2 probabilmente del primo sovrano sepolto a Mero\u00eb, predecessore di Arqamani che govern\u00f2 molti anni dopo che il cimitero reale fu aperto in citt\u00e0. Pi\u00f9 o meno contestualmente si avvi\u00f2 la costruzione presso la nuova capitale di nuovi complessi templari: es. Musawarat.\nAl culmine del suo potere, l'autorit\u00e0 kushita di Mero\u00eb si estendeva probabilmente per circa 1.500\u00a0km lungo la valle del Nilo, dalla frontiera egizia a nord alle aree a sud dell'odierna Khartoum e probabilmente anche a territori importanti a est e ovest. Mero\u00eb controllava diverse trib\u00f9 che nei secoli successivi avrebbero sviluppato compagini statali autonome: es. durante il regno di Nastasen (315 a.C. circa) venne per la prima volta menzionata la regione di \"Alut\", presunto luogo d'origine dell'etnia che origin\u00f2 il regno di Alodia diversi secoli dopo.\nMero\u00eb e l'Egitto tolemaico.\nNon c'\u00e8 traccia di conflitto tra Kushiti e la dinastia tolemaica sino al regno di Tolomeo III. Al tempo di Tolomeo IV, terminata la quarta guerra siriaca, diverse rivolte si scatenarono in Egitto, prima nel Delta e poi nella Tebaide, ove prese piede un anti-faraone, Haruennefer, di probabili origini kushite. \u00c9 comunque certo che Mero\u00eb support\u00f2 l'erede di Haruennefer, Ankhuennefer, nel 196 a.C., salvo poi abbandonarlo al momento della resa dei conti contro i macedoni di Comano, generale di Tolomeo V, nel 186 a.C.. Forse per questo motivo Tolomeo V fece deturpare il nome di Arqamani sulle iscrizioni a Philae: \"\"Arqamani costru\u00ec un piccolo ingresso al tempio costruito da Tolomeo IV a selchis e costru\u00ec un tempio a Philae al quale Tolomeo contribu\u00ec con un ingresso\". Ci sono inoltre prove dell'occupazione tolemaica fino alla Seconda Cataratta ma recenti ritrovamenti a Qasr Ibrim, come \"la totale assenza di ceramiche tolemaiche\", hanno messo in dubbio l'efficacia di quest'occupazione. Le lotte dinastiche portarono i Tolomei ad abbandonare l'area, cos\u00ec \"i Kushiti riaffermarono il loro controllo\" \"[...] con Qasr Ibrim occupato\"\" (dai Kushiti) e altre localit\u00e0 forse presidiate.\nMero\u00eb e l'Egitto romano.\nSecondo Welsby, dopo che i romani presero il controllo dell'Egitto, negoziarono con i Kushiti a Philae e tracciarono il confine meridionale dell'Egitto romano ad Assuan. Theodor Mommsen e Welsby affermano che il Regno di Kush divenne un regno cliente di Roma tanto quanto l'Egitto. L'ambizione kushita e/o l'eccessiva tassazione romana sono la presunta causa delle posteriori rivolte kushite contro Roma riportate da Strabone e Plinio il Vecchio.\nStrabone descrive una guerra kushita-romana nel I secolo a.C. I Kushiti \"saccheggiarono Assuan con un esercito di 30.000 uomini e distrussero le statue imperiali [...] a Philae\" e una \"bella testa in bronzo a grandezza naturale dell'imperatore Augusto\" \u00e8 stata trovata sepolta a Meroe di fronte a un tempio. Nel 23 a.C. il governatore romano dell'Egitto, Gaio Petronio, invade la Nubia in risposta ad un attacco della regina kushita (la \"Kandake\") Amanirenas nel sud dell'Egitto, devasta la parte settentrionale del regno di Mero\u00eb e saccheggia Napata prima di ritornare al nord. La distruzione della vecchia capitale non paralizz\u00f2 i Kushiti e non spavent\u00f2 abbastanza la Candace da impedirle di impegnarsi di nuovo contro l'esercito romano. Nel 22 a.C., una grande forza kushita si spost\u00f2 verso nord con l'intenzione di attaccare Qasr Ibrim. Allertato dall'avanzata, Petronio marci\u00f2 nuovamente verso sud e aspett\u00f2 il nemico a Qasr Ibrim. Welsby afferma che dopo lo scontro a Primis i kushiti inviarono ambasciatori per negoziare un accordo di pace con Petronio, riuscendo a concludere un trattato dalle condizioni favorevoli. Il commercio tra le due nazioni aument\u00f2 e il confine romano egiziano fu esteso a \"Hiera Sykaminos (Maharraqa)\". Questo accordo \"\"garant\u00ec la pace per la maggior parte dei prossimi 300 anni\" e non ci sono \"prove certe di ulteriori scontri\"\".\n\u00c8 possibile che l'imperatore romano Nerone abbia pianificato un altro tentativo di conquistare Kush prima della sua morte nel 68 d.C. Nerone mand\u00f2 infatti due centurioni a risalire il fiume Bahr el Ghazal nel 66 d.C., nel tentativo di scoprire la sorgente del Nilo (secondo Seneca) o per pianificare un attacco (secondo Plinio).\nIl declino.\nIl Kush inizi\u00f2 a svanire come potenza nel I o II secolo d.C., indebolita dalla guerra con la provincia romana d'Egitto e dal declino delle sue industrie tradizionali. Tuttavia, abbiamo prove di re kushiti del III secolo d.C. a Philae in iscrizioni demotiche. Si ipotizza che i Kushiti abbiano rioccupato la bassa Nubia dopo che le forze romane si ritirarono ad Assuan e l'attivit\u00e0 kushita in zona ha portato ad ipotizzare \"\"un controllo kushita de facto di quell'area (fino a Philae) per parte del III sec.\" Successivamente, il regno si \u00e8 indebolito e disintegrato a causa di ribellioni interne. Meroe fu infine catturata e rasa al suolo dal Regno di Axum nel 350 ed il Kush scomparve del tutto intorno al VI secolo d.C. \nLe fasi del declino del regno meroitico sono per\u00f2 scarsamente definite. A partire dal II secolo le tombe reali iniziano a perdere in dimensioni e splendore e la costruzione di grandi edifici cess\u00f2 del tutto. La costruzione delle piramidi funebri cessa nella met\u00e0 del IV secolo e i ritrovamenti archeologici mostrano uno spostamento culturale verso una nuova forma detta cultura di Ballana. L'esame degli scheletri dell'epoca mostra per\u00f2 che la popolazione rimane la stessa. Questi dati concordano con la tradizione secondo cui il regno di Mero\u00eb fu distrutto da Ezana sovrano del regno etiopico di Axum intorno al 350. Le fonti etiopi riportano l'operato di Ezana come il soffocamento di una ribellione in un territorio gi\u00e0 controllato che denominano Nuba, senza citare il regno di Mero\u00eb che sarebbe stato ormai ridotto alla condizione di stato satellite/assoggettato.\nMolti storici hanno ipotizzato che \"Nuba\" (si tratti di una regione o di un territorio) siano lo stesso popolo che i romani chiamavano \"Nobatae\" e ai quali consegnarono la Nubia settentrionale quando si ritirarono nel 272. Le fonti romane citano poi un'altra popolazione attiva in Nubia, nella sua parte meridionale: i Blemmi, considerati gli antenati dei Beja; un popolo di guerrieri del deserto le cui incursioni avevano concorso a spingere i romani su posizioni pi\u00f9 difendibili. Al termine del IV secolo, i Beja controllavano una parte della valle del Nilo intorno a Kalabsha nella Bassa Nubia. L'antico Regno di Kush era pertanto diviso tra due distinti popoli, Nobatae e Blemmi, che si scontrarono nel V secolo: nel 450 circa, i re Nuba respinsero i Beja nel deserto. Entro il VI secolo si erano organizzate nuove compagini statali nubiane sui resti del regno kushita: la Nobatia, la Makuria e Alodia. Questi nuovi Stati ereditano molto dal regno di Mero\u00eb pur mostrando caratteri decisamente differenti: parlavano una lingua detta antico nubiano, scrivevano con una versione modificata dell'alfabeto copto e praticavano il cristianesimo; il meroitico e la sua scrittura scomparvero, tanto quanto la vecchia religione faraonica, scomparvero.\nLa transizione tra Meroiti e Nobatae/Nuba \u00e8 scarsamente chiara. Secondo alcuni, i Nuba sono degli invasori nomadi provenienti da ovest che impongono la loro cultura ed il loro linguaggio ai popoli conquistati, mentre altri (es. Shinnie) li identificano nei kushiti di Napata riappropriatisi del predominio sul regno a discapito dei meroiti.\nLingua e scrittura.\nIl \"meroitico\" era la lingua di Mero\u00eb e del Sudan durante il periodo meroitico. Attestato dal 300 a.C., si estinse intorno al 400 d.C. Non \u00e8 chiaro a quale famiglia linguistica fosse correlato. Kirsty Rowan suggerisce che il meroitico, come la lingua egizia, appartenga alle lingue afro-asiatiche basandosi sul suo inventario sonoro e fonotattico, definito simile a quelli delle lingue afroasiatiche e dissimile da quelli delle lingue nilo-sahariane. Claude Rilly propone invece che il meroitico, come la lingua nobiin, appartenga al ramo delle lingue sudaniche orientali delle lingue nilo-sahariane, basato in parte sulla sua sintassi, morfologia e vocabolario noto.\nNel periodo di Napata furono usati geroglifici egizi: una scrittura apparentemente limitata alla corte e ai templi. Dal II secolo a.C. esisteva un sistema di scrittura meroitico separato. La lingua era scritta in due forme dell'alfabeto meroitico: \"corsivo meroitico\", scritto con uno stilo ed usato per la registrazione generale; e \"geroglifico meroitico\", scolpito nella pietra o usato per documenti reali o religiosi. Non \u00e8 ben chiara la causa della scarsit\u00e0 di testi bilingue. La prima iscrizione in scrittura meroitica risale al 180-170 a.C. Questi geroglifici sono stati trovati incisi sul tempio della regina Shanakdakhete. Il corsivo meroitico \u00e8 scritto in orizzontale e si legge da destra a sinistra come tutte le ortografie semitiche. Era una scrittura alfabetica con 23 segni usati in una forma geroglifica (principalmente sull'arte monumentale) e in una forma corsiva. Quest'ultima \u00e8 stata ampiamente utilizzata: finora sono noti circa 1278 testi che utilizzano questa versione. La scrittura \u00e8 stata decifrata da Griffith ma il linguaggio dietro di esso \u00e8 ancora un problema, con solo poche parole comprese dagli studiosi moderni. Non \u00e8 ancora possibile collegare la lingua meroitica con altre lingue conosciute. Per un certo periodo \u00e8 stato anche usato per scrivere la lingua nubiana antica dei regni successori.\nTecnologia, Medicina e Matematica.\nTecnologia.\nI Kushiti svilupparono la ruota idraulica del tipo \"Saqiya\", chiamata \"Kol\u0113\" nella loro lingua, durante il periodo meroitico per migliorare l'irrigazione. L'introduzione di questa ruota influenz\u00f2 in modo decisivo l'agricoltura, soprattutto nella regione di Dongola, poich\u00e9 sollevava l'acqua da 3 a 8 metri con molto meno dispendio di lavoro e tempo rispetto allo \"Shaduf\", precedentemente in uso, che si affidava all'energia umana laddove il \"Saqiya\" ricorreva a bufali o altri animali.\nL'altoforno avrebbero potuto essere in uso per la lavorazione dei metalli a Mero\u00eb. Nel Kush sono state scoperte le prime testimonianze di altoforni databili VII e VI secolo a.C. Questi impianti producevano strumenti di metallo generando inoltre un \"surplus\" per la vendita.\nMedicina.\nLe mummie nubiane studiate negli anni '90 hanno rivelato che i Kushiti furono pionieri dell'uso degli antibiotici. La tetraciclina veniva usata dai nubiani, stando a resti ossei del 350-550 d.C. La teoria \u00e8 che i vasi di terracotta contenenti il grano usato per fare la birra contenevano il batterio \"Streptomycedes\" che produceva la tetraciclina. Sebbene i nubiani non fossero a conoscenza della tetraciclina, avrebbero potuto notare che le persone se la passavano meglio bevendo birra. Secondo Charlie Bamforth, professore di biochimica e scienza della birra presso l'Universit\u00e0 della California, Davis, ha detto \"\"Devono averlo consumato perch\u00e9 era piuttosto pi\u00f9 saporito del grano da cui era derivato.\" \"Avrebbero notato che le persone se la passavano meglio consumando questo prodotto piuttosto che consumando solo il grano stesso\".\"\nMatematica.\nStando ai piani incisi delle piramidi del re Amanikhabali, i Kushiti avevano una comprensione sofisticata della matematica poich\u00e9 apprezzavano il rapporto armonico. I piani incisi sono indicativi di molto da rivelare sulla matematica nubiana. I Kushiti stabilirono anche un sistema di geometria che usarono nella creazione delle prime versioni degli orologi solari. Durante il periodo meroitico, i Kushiti usavano una tecnica trigonometrica simile a quella egizia.\nArchitettura.\nDurante l'Et\u00e0 del bronzo (spec. tra il 3700 e il 3250 a.C.), i nubiani costruirono diversi templi rupestri (\"speos\") che influenzarono l'architettura egizia del Nuovo Regno. I monumenti tombali erano una delle espressioni pi\u00f9 riconoscibili dell'architettura kushita e ne vennero trovati ad El-Khurru dall'inizio al declino del regno. Questi monumenti svilupparono dalle sepolture tipiche della regione del Medio Nilo: es Tombe tp. \"A-group\". Le tombe divennero progressivamente pi\u00f9 grandi durante la XXV Dinastia, culminando nell'edificio rettangolare sotterraneo di Taharqa con \"navate di pilastri quadrati [...] il tutto tagliato nella roccia viva\". I Kushiti costruirono anche piramidi (c.d. \"Piramidi nubiane\"), templi in mattoni di fango (\"deffufa\") e templi in muratura. In generale, i templi kushiti si rifanno al modello dei templi egizi e presentano planimetrie eterogenee con l'eccezione dei templi di Amon che hanno tutti lo stesso piano di base. I templi di Amon di Jebel Barkal e Meroe sono eccezioni, con il Jebel Barkal lungo 150 metri che \u00e8 \"\"di gran lunga il pi\u00f9 grande tempio \"egizio\" mai costruito in Nubia\"\". I templi per le principali divinit\u00e0 egizie furono costruiti con \"\"un sistema di proporzioni armoniche interne\" basato su \"uno o pi\u00f9 rettangoli ciascuno con i lati nel rapporto di 8:5\"\" Nel Kush venne anche inventata la c.d. \"Volta nubiana\".\nPianki \u00e8 ritenuto il committente della prima vera piramide di el Kurru. Le piramidi sono \"\"l'archetipo della tomba monumento della famiglia reale kushita\" e si trovano a \"el Kurru, Nuri, Jebel Barkal e Meroe\"\". Le piramidi Kushite sono pi\u00f9 piccole e con lati pi\u00f9 ripidi rispetto alle piramidi egizie. Si pensa che i Kushiti abbiano copiato le piramidi delle \"\u00e9lite\" del Nuovo Regno, al contrario dei faraoni del Vecchio e del Medio Regno. Le abitazioni kushite erano capanne di legno circolari con alcune eccezioni costituite da edifici a due stanze, probabilmente per famiglie allargate.\nI Kushiti costruirono una strada lastricata in pietra a Jebel Barkal, si pensa che abbiano costruito moli e porti sul Nilo e molti pozzi.\nIl Regno di Kush nell'Egittologia.\nA causa della vicinanza geografica tra il Regno di Kush e l'Antico Egitto (la Prima Cataratta a Elefantina \u00e8 considerata il confine tradizionale tra i due stati) e della nazionalit\u00e0 kushita della XXV dinastia egizia (unificatori in un unico dominio, dalla Rift Valley alle Montagne del Toro, dei due imperi), gli storici hanno strettamente associato lo studio di Kush con l'egittologia, in linea con l'assunto generale che il complesso sviluppo sociopolitico dei vicini dell'Egitto possa essere compreso in termini di modelli egiziani. Di conseguenza, la struttura politica e l'organizzazione di Kush come stato indipendente non ha ricevuto un'attenzione completa da parte degli studiosi e rimane molta ambigua, specialmente intorno ai primi periodi della sua storia. Edwards ha pertanto suggerito che lo studio della regione potrebbe trarre vantaggio da un maggiore riconoscimento del Kush come stato a s\u00e9 stante, con condizioni culturali distinte, piuttosto che semplicemente come uno stato satellite dell'Egitto."}
{"id": "390279", "revid": "125709967", "url": "https://it.wikipedia.org/wiki?curid=390279", "title": "Equus africanus asinus", "text": "L'asino (Equus africanus asinus Linnaeus, 1758), chiamato anche somaro, \u00e8 un mammifero perissodattilo, appartenente alla famiglia Equidae, sottofamiglia Equinae, trib\u00f9 Equini. All'interno del genere \"Equus\" si trova nel sottogenere \"Equus (Asinus)\", che da esso prende il nome. \u00c8 considerato una sottospecie dell'asino selvatico africano (\"Equus africanus\") dal quale, con l'avvento della domesticazione, \u00e8 stato selezionato a partire dalla sottospecie nubiana (\"Equus africanus africanus\").\nDescrizione.\nSimile al cavallo, ma pi\u00f9 piccolo, compatto, robusto e mansueto, ha le orecchie pi\u00f9 lunghe. Il manto varia a seconda della razza ma \u00e8 generalmente di colore grigio, salvo il ventre, il muso e il contorno degli occhi che sono invece bianchi. Alcune razze possono essere prevalentemente di colore nero come l'asino nero di Berry, o brune come l'asino mulattiere del Poitou.\nLe razze con un manto grigio hanno anche una croce nera segnata sulla schiena, chiamata \"croce di Sant'Andrea\".\nAnche se il colore del manto \u00e8 simile, eccetto per il kiang che rimane pi\u00f9 rossastro, si distingue dalle specie e sottospecie selvatiche per varie differenze morfologiche di testa, collo e zampe.\nIl verso dell'asino \u00e8 detto \"raglio\".\nRazze.\n \nAddomesticato da millenni, ne sono state selezionate numerose razze in diverse parti del mondo, anche se, a causa della sua sobriet\u00e0, non ha mai raggiunto la diversit\u00e0 di altri domestici come cavallo, cane e gatto. Le razze asinine riconosciute in Italia sono 8: l'asino di Martina Franca, l'asino dell'Amiata, il ragusano, il romagnolo, il pantesco, il viterbese, il sardo, e l'asinello bianco dell'Asinara. E l'asino di Pravisdomini.\nAlle razze ufficialmente riconosciute e il cui allevamento negli ultimi decenni ha avuto un incremento nel mondo occidentale, si affiancano molte altre razze i cui caratteri sono definiti ma che non hanno ancora trovato un'associazione che se ne occupi.\nAltre razze, invece, sono irrimediabilmente estinte.\nRazze domestiche.\nRazze italiane.\nIn Italia il Decreto Ministeriale 9742 del 7 maggio 2012 stabilisce che le razze asinine autoctone italiane riconosciute ed ammesse al disciplinare del registro anagrafico delle razze asinine sono otto. Secondo la Coldiretti, l'allevamento di razze asinine \u00e8 in crescita: tra il 2004 e il 2009 si \u00e8 avuto un incremento nell'allevamento del 30%.\nElenco delle otto razze asinine italiane riconosciute per legge:\nIbridazione con altre specie.\nUn asino maschio pu\u00f2 incrociarsi con una giumenta per generare un mulo e un cavallo maschio pu\u00f2 incrociarsi con un'asina per generare un bardotto.\nI muli sono straordinariamente docili, forti e resistenti, per cui si considerano animali particolarmente validi per portare carichi pesanti per lunghe distanze, lungo terreni montagnosi e desertici.\nAnche se meno comuni, qualcuno \u00e8 riuscito ad incrociare degli asini domestici e varie specie di zebra: si parla allora di zonkey.\nTutti questi ibridi sono sterili, poich\u00e9 le specie del genere \"Equus\" hanno un diverso numero di cromosomi. Cos\u00ec i cavalli che hanno 64 cromosomi e gli asini, che ne hanno 62, generano figli che possiedono 63 cromosomi che, essendo dispari, non possono pi\u00f9 essere ripartiti equamente.\nDistribuzione della popolazione.\nSebbene manchi un censimento mondiale sulla popolazione asinina, abbiamo i dati del 2004 per alcuni paesi: la Spagna contava 130.000 capi, la Francia 25.000, la Grecia 145.000, l'Italia 75.000, l'Irlanda 15.000, il Portogallo 170.000, il Regno Unito 10.000, la Svizzera 2.000. Fuori dall'Europa sempre nel 2004: in Algeria i capi erano 340.000, in India 1.500.000, in Cina 11.000.000. La popolazione asinina cinese deve la sua consistenza all'uso mai cessato delle carriole cinesi, spesso trainate da asini.\nCi sono inoltre delle popolazioni di asino domestico che vivono allo stato selvaggio in Australia e in America, luoghi in cui \u00e8 stato portato dall'uomo. Gli asini rinselvatichiti degli stati sud-occidentali degli Stati Uniti d'America sono detti \"burro\".\nUtilizzi.\nL'asino come mezzo di trasporto.\nFin dal 3000 a.C. l'asino domestico \u00e8 stato usato in Medio Oriente per trasportare le merci prima ancora del dromedario, selezionandolo dall'asino selvatico africano (\"Equus africanus\"), di cui gi\u00e0 facevano parte le due sottospecie dell'asino selvatico di Nubia (\"Equus africanus africanus\") e dell'asino selvatico della Somalia (\"Equus africanus somalicus\"). Velocemente il suo utilizzo si \u00e8 esteso nel Mediterraneo e nel sud dell'Europa, diventando l'animale da soma e da monta pi\u00f9 diffuso nelle civilt\u00e0 dell'epoca.\nCon la conquista del Nuovo Mondo, in particolare dal XVI secolo in poi, l'asino si \u00e8 diffuso anche nel Nordamerica come animale da lavoro al seguito dei colonizzatori.\n\u00c8 quindi fin dall'inizio della storia che gli asini sono stati utilizzati in Europa ed Asia occidentale, e poi nel resto del mondo, come animale da trasporto e da soma per persone, cibo, merci, carichi pesanti e trainare carri. Nonostante non sia veloce come il cavallo, ha le stesse funzioni ma \u00e8 pi\u00f9 robusto, ha una gran resistenza e si muove agilmente su terreni difficili, infatti \u00e8 spesso utilizzato per il transito su strade di montagna. Inoltre \u00e8 meno esigente dal punto di vista alimentare e quindi il suo mantenimento risulta meno costoso. I contadini pi\u00f9 poveri lo preferivano al cavallo, e ci\u00f2 gli valse il nome di \"cavallo del povero\". Continua a mantenere una grande importanza in molti paesi in via di sviluppo.\nAncora oggi in Italia viene usato come animale da soma, seppure in maniera decisamente minore rispetto al periodo precedente alla meccanizzazione dell'agricoltura e allo spopolamento delle campagne del XXI secolo. Ad esempio, nell'isola di Alicudi si usano ancora asini e muli per trasportare bagagli e attrezzature, questo per via della rete stradale quasi inesistente e per l'elevata pendenza.\nL'asino nell'alimentazione umana.\nTra quello degli animali domestici, il latte d'asina \u00e8 considerato il pi\u00f9 simile a quello umano. Per tale motivo \u00e8 diventato un alimento fondamentale nella dieta dei neonati allergici alle proteine del latte vaccino. Proprio per questo \u00e8 il latte che pi\u00f9 si presta nel scongiurare allergie al latte vaccino. Il suo utilizzo in campo pediatrico risale gi\u00e0 al tempo dei greci. Per i Romani era una bevanda di lusso. Ippocrate lo raccomandava per ogni tipo di problema: avvelenamenti e intossicazioni, dolori articolari, cicatrizzazione delle piaghe, ecc. Georges-Louis Leclerc, conte di Buffon, naturalista e biologo francese, molto noto e stimato nella Francia settecentesca, lo segnala nella sua Storia Naturale. All'epoca, e soprattutto a Parigi, vennero impiantate numerose stalle asinine, dove le signore eleganti si recavano al fine di ottenere la preziosa bevanda. Il latte veniva venduto a pi\u00f9 di 8 franchi al litro (8 franchi precedenti alla guerra del 1914-1918). Arrivando ai giorni nostri dal 1990 c'\u00e8 stato un risveglio scientifico sull'argomento con una vasta produzione scientifica sia in campo zootecnico, interessando le scuole di Milano, Parma, Campobasso, Bari, Pisa e ultimamente anche Catania e Messina, che in quello medico, Palermo, Torino e Bari.Anche la carne di asino \u00e8 stata ed \u00e8 tuttora utilizzata nell'alimentazione umana. In particolare essa serve da base per la preparazione di salami (tipici in Italia quelli veneti e piemontesi) e di vari piatti tradizionali quali, ad esempio, il tapulon o lo stufato d'asino.\nL'asino nella cultura.\nGli asini sono famigerati per la loro ostinazione e testardaggine, anche se questa cattiva fama si deve ad una cattiva interpretazione, da parte di alcuni, degli istinti di conservazione di tale animale. \u00c8 difficile forzare un asino a fare qualcosa che sia o gli sembri contrario ai propri interessi. L'asino \u00e8 peraltro considerato anche un simbolo di ottusit\u00e0 e ignoranza: il copricapo infamante con orecchie d'asino e l'appellativo di somaro spettano cos\u00ec allo studente pigro e svogliato o poco intelligente. In tedesco una formula mnemonica ideata per ricordare facilmente e senza sforzo una lunga serie di nozioni \u00e8 detta \"Eselbr\u00fccke\" (ponte per gli asini).\nIn lingua inglese il termine \"jackass\" designa il maschio dell'asino, ma pu\u00f2 anche essere usato in senso denigratorio: ad esempio, ne fecero spesso uso i cartoni animati di Tom &amp; Jerry di Fred Quimby e di Chuck Jones.\nL'asino \u00e8 considerato fin dall'antichit\u00e0 (si pensi all'asino in cui si trasforma il protagonista del romanzo latino di Apuleio \"L'asino d'oro\") un animale molto dotato e attivo sessualmente. Presso alcune culture, il membro asinino \u00e8 quello lungo e grosso per antonomasia: in Sicilia, ad esempio, un uomo eccezionalmente dotato \u00e8 detto \"scicch\u00ecgnu\", da \"sc\u00ecccu\", cio\u00e8 asino.\nNella religione:\nNella filosofia:\nNell'arte:\nNella letteratura:\nNel cinema:\nNella politica:\nNello sport:\nNella medicina:\nNell'informatica:"}
{"id": "390282", "revid": "339392", "url": "https://it.wikipedia.org/wiki?curid=390282", "title": "Asino domestico", "text": ""}
{"id": "390284", "revid": "1543377", "url": "https://it.wikipedia.org/wiki?curid=390284", "title": "Pessario", "text": "Il pessario (detto anche pessario di Hodge) \u00e8 un anello di gomma, di plastica o di silicone che viene collocato nella vagina tra il fornice vaginale posteriore e l'osso pubico, allo scopo di sostenere l'utero, in presenza di un prolasso utero-vaginale. Trova indicazione nei casi di prolasso in cui \u00e8 controindicata la chirurgia o nelle donne che rifiutano l'intervento (ad esempio donne anziane o in gravidanza).\nPu\u00f2 essere usato anche come contraccettivo, abbinato ad uno spermicida."}
{"id": "390287", "revid": "83549", "url": "https://it.wikipedia.org/wiki?curid=390287", "title": "ACE-inibitori", "text": ""}
{"id": "390289", "revid": "767487", "url": "https://it.wikipedia.org/wiki?curid=390289", "title": "Open Sound System", "text": "L'Open Sound System (OSS) \u00e8 un'interfaccia portabile disponibile in undici diversi sistemi Unix-like.\nVenne creato nel 1992 dal finlandese Hannu Savolainen.In seguito al successo del progetto, Savolainen cre\u00f2 la compagnia 4Front Technologies e rese proprietari i suoi miglioramenti, cosa che potrebbe aver contribuito indirettamente alla creazione di ALSA. Il pacchetto proprietario, sviluppato dalla 4Front, \u00e8 disponibile on-line. In ogni modo, i sistemi liberi GNU/Linux e *BSD includono le proprie implementazioni libere.\nLimitazioni dell'OSS.\nL'API dell'OSS fu progettata al tempo in cui le schede audio erano molto pi\u00f9 limitate rispetto ad oggi. Ci\u00f2 risult\u00f2 in una mancanza del supporto API per diverse funzioni come:\nAlcune di queste funzioni sono state implementate in seguito nei driver OSS, ma la mancanza di architettura unificata rende l'implementazione di queste funzioni meno elegante.\nQueste limitazioni, in particolare per Linux, hanno ispirato il lavoro originale che pi\u00f9 tardi divent\u00f2 il progetto ALSA.\nOSS in relazione con ALSA.\nNel caso del kernel Linux, OSS fu l'unico sistema sonoro supportato fino alla serie 2.4.x.\nA partire dalla versione 2.5 venne introdotto, ALSA, l\"'Advanced Linux Sound Architecture\", e l'interfaccia OSS divent\u00f2 deprecated dagli autori di Linux. ALSA contiene una modalit\u00e0 opzionale di emulazione dell'OSS che \u00e8 riconosciuta dai programmi come se fosse OSS\nALSA \u00e8 l'interfaccia raccomandata per il software che lavorer\u00e0 esclusivamente su Linux. Tuttavia, i programmi che devono essere portabili su altri sistemi UNIX (come i vari *BSD), utilizzano tipicamente OSS, oppure supportano entrambi i sistemi."}
{"id": "390296", "revid": "767487", "url": "https://it.wikipedia.org/wiki?curid=390296", "title": "Joan Osborne", "text": "Biografia.\nOriginaria di Anchorage (sobborgo benestante di Louisville, Kentucky), si trasferisce a New York verso la fine degli anni ottanta, dove d\u00e0 vita alla propria etichetta discografica, Womanly Hips, per la distribuzione di alcune registrazioni indipendenti prima di firmare con la Mercury Records.\nIl suo secondo album (il primo distribuito dalle major) \u00e8 \"Relish\", che diventa un successo grazie al singolo \"One of Us\" (ripreso nel 1996 da Eugenio Finardi nella versione italiana \"Uno di noi\"). La canzone \u00e8 molto pi\u00f9 orientata verso il pop rispetto al resto dell'album, che \u00e8 molto incline ai generi country, blues e folk. \"Right Hand Man\" e \"St. Teresa\" sono singoli minori che seguono il successo ottenuto con \"One of Us\", e la fama di Joan Osborne cresce significativamente con la sua partecipazione al Lilith Fair.\nCon questo si posiziona nella stessa scuola di cantautrici come Tori Amos e Sarah McLachlan. Il suo terzo album di studio \"Righteous Love\", ha sub\u00ecto lunghi ritardi nella pubblicazione e, nonostante il plauso della critica, il disco sar\u00e0 praticamente ignorato dal grande pubblico e dalle radio mainstream, facendo cos\u00ec divenire Joan una \"one hit wonder\".\nLa Osborne ha partecipato nel 2002 al film \"Standing in the Shadows of Motown\" ed \u00e8 stata in tour con i The Funk Brothers. Insieme con la sua band ha accompagnato le Dixie Chicks per un tour nazionale nell'estate 2003, durante il quale si \u00e8 unita ai veterani jam-rockers di San Francisco \"The Dead\" (vedi Grateful Dead) come cantante, ed ha pubblicato il suo terzo album, \"How Sweet It Is\", una collezione di cover di classici brani rock e soul.\nDurante il 2005 ed il 2006 ha eseguito diverse performance con il gruppo Phil Lesh and Friends.\nNell'album solista di Vivian Campbell \"Two Sides Of If\" Joan Osborne canta come voce principale la reinterpretazione di \"Spoonful\".\nFra le sue cover figura quella di \"My Back Pages\", di Bob Dylan, cantata in versione folk in coppia con Jackson Browne.\nNel 2006 il gruppo folk Blackmore's Night (attuale progetto di Ritchie Blackmore) esegue una reinterpretazione del brano St. Teresa all'interno dell'album \"The Village Lanterne\".\nNel 2017 pubblica un album, \"Songs of Bob Dylan\", in cui esegue 13 brani di Bob Dylan."}
{"id": "390307", "revid": "1745361", "url": "https://it.wikipedia.org/wiki?curid=390307", "title": "Erisittone (tessalo)", "text": "Erisittone () \u00e8 un personaggio della mitologia greca, re di Tessaglia, figlio di Triopa.\nViene citato da Dante nel canto XXIII del Purgatorio.\nMitologia.\nEmpio e violento, Erisittone non temeva la collera degli dei: arriv\u00f2 persino ad abbattere deliberatamente un bosco sacro a Demetra, con l'intenzione di costruirsi una sala da pranzo. Per punire la sua empiet\u00e0, la dea lo condann\u00f2 ad una fame inesauribile. Per cibarsi, Erisittone dilapid\u00f2 tutte le ricchezze della sua famiglia, e vendette persino sua figlia Mestra al mercato; lo fece pi\u00f9 volte in quanto il suo amante Poseidone le aveva dato il dono di prendere qualsiasi forma, il che le consentiva di mutarsi in un animale diverso ogni giorno per essere venduta e sfuggire poi ai suoi padroni.\nAlla fine, Erisittone, per placare la sua fame, fin\u00ec per divorare se stesso.\nNel \"VI Inno\" di Callimaco \u00e8 citato Erisittone, ma non la figlia. Callimaco racconta che Demetra, assunte le sembianze della sacerdotessa Nicippe, esort\u00f2 Erisittone a non tagliare gli alberi che le erano sacri, ma quando questi la minacci\u00f2 e continu\u00f2 con la sua opera, Demetra ridivenne Dea e lo condann\u00f2 alla fame perenne; e Erisittone, una volta dilapidato il suo patrimonio, fu costretto a divenire un mendicante.\nLa narrazione pi\u00f9 completa del mito di Erisittone si trova nelle \"Metamorfosi\" di Ovidio, VIII, 738-878. Sono da segnalare in particolare i versi 877-878:\nNella letteratura.\nEpoca bizantina.\nInteressante l'uso del mito che fa lo scrittore bizantino (VI sec. d.C.) Agazia, nelle sue \"Storie\", II,3,6-7 (probabilmente ispirato direttamente o de relato da Ovidio) dove applica la tragica sorte \"autofagica\" di Erisittone ad un \"dux\" Alamanno, Leutari che sarebbe morto a Ceneda, attuale Vittorio Veneto, nel 554 d.C. (vd. Leutari). La ragione della morte \u00e8 indicata scopertamente, dallo storico bizantino, come la punizione divina per i saccheggi delle chiese cristiane perpetrati dagli Alamanni nel corso della loro incursione (si possono utilmente vedere: R.C. McCail, \"Erysichthon, Sin and Autophagy\", Mnemosyne, 17, 1964, p. 162; A. Kaldellis, \"Things are not what they are: Agathias Mythistoricus and the last Laugh of Classical Culture\", Classical Quarterly, 53, 1, 2003, pp. 295-300; A. Alexakis, \"Two verses of Ovid liberally translated by Agathias of Myrina (Metamorphoses 8.877-878 and Historiae 2.3.7)\", Byzantinische Zeitschrift, 101, 2, 2009, pp. 609-616).\nLo stesso Agazia, tuttavia, in un epigramma ironico che ora si legge nell\"'Antologia Palatina\" XI, 379, aveva saputo servirsi comicamente del mito di Erisittone:\nMedioevo.\nAnche Dante Alighieri - sempre servendosi delle Metamorfosi ovidiane - nomina Erisittone, e precisamente nel Purgatorio. "}
{"id": "390312", "revid": "633110", "url": "https://it.wikipedia.org/wiki?curid=390312", "title": "Armi da assedio medievali", "text": "Nel medioevo vennero impiegate varie macchine belliche.\nPer semplificare, le possiamo classificare in funzione del loro funzionamento in tre gruppi principali:\nLe macchine nervobalistiche o a torsione.\nLe macchine a torsione furono le prime armi da lancio pesanti inventate nella Storia.\nLe prime tattiche \"poliorcetiche\", ossia dell'assedio, vennero create in Grecia.\nPrima, infatti, l'arte dell'assedio consisteva nel raggiungere gli spalti grazie a \nscale, poi, grazie soprattutto al genio militare di Filippo II di Macedonia, alcuni ingegneri crearono le \"elepoli\", le torri semoventi e gli arieti.\nTuttavia, le mura potevano essere aggredite anche da lontano, grazie alle prime catapulte, come l\"'eutione\", che lanciava frecce, ed il \"palintone\", che lanciava pesi.\nNell'epoca romana, poi, vennero inventate la balista e la catapulta.\nGrande interprete dell'arte poliorcetica fu Gaio Giulio Cesare che riusc\u00ec a conquistare Alesia dopo molti mesi (52 a.C.). \nDopo ogni assedio, per\u00f2, in territorio straniero, i romani dovevano distruggere le catapulte perch\u00e9, appunto, troppo grandi ed impegnative da trasportare.\nOvviamente gli eserciti degli stati attaccati ripulivano le zone dagli alberi per impedire agli attaccanti la costruzione delle macchine da assedio e dalle pietre comuni, di modo da renderne impossibile l'impiego come proiettili.\nArtiglieria.\nFrancesco di Giorgio Martini nel suo \"Trattato d'architettura civile e militare\" elenca vari tipi di pezzi d'artiglieria utilizzati in Italia alla fine del XV secolo."}
{"id": "390322", "revid": "124026324", "url": "https://it.wikipedia.org/wiki?curid=390322", "title": "The Soundlovers", "text": "I The Soundlovers sono un gruppo di musica dance nato nell'aprile del 1996 dall'incontro avuto tra RSDJ, il dj produttore Gianni Fontana con la coppia di produttori Molella &amp; Phil Jay.\nL'olandese \"Nathalie Aarts\" (Breda, 6 novembre 1969) e l'argentino \"German David Leguizamon\" (Buenos Aires, 15 dicembre 1970) sono le voci del gruppo.\nCarriera musicale.\nNel 1996 nasce THE SOUNDLOVERS, progetto di musica dance che esce con la Do It Yourself, realizzato insieme ai noti produttori Italiani Roby Santini, Gianni Fontana, Molella, Phil Jay, del quale Nathalie Aarts \u00e8 la voce guida dal 1996.\nIl primo singolo del The Soundlovers fu \"Run away\" che riscosse un grande successo in tutta Europa, seguito poi nel 1997 dal singolo \"People\", uscito nell'inverno 1997; in seguito venne pubblicato il loro primo album, \"People (The Album)\", in Europa, Russia e Giappone. Sempre nel '97 durante l'estate usc\u00ec il terzo singolo \"Another Day\".\nSebbene la voce maschile fosse fin dall'inizio quella di German David Leguizamon, per i primi anni la sua immagine fu rappresentata dal modello \"Kim Gallina\", che morir\u00e0 nel 1999 a soli 26 anni. Il cantante argentino inizi\u00f2 ad apparire in video di persona a partire da \"Surrender,\" nuovo singolo uscito nell'autunno/inverno 1998 e capace di rimanere per 10 settimane nella classifica ufficiale delle vendite in Italia, per 4 settimane al primo posto della classifica dance di M&amp;D, 5 settimane al primo posto della \"Deejay Parade\" di Radio DeeJay e stabilirsi alla numero uno in tutte le classifiche dance delle radio italiane. Viene poi pubblicato anche in tanti paesi dell'Europa, Australia, Sudafrica, Giappone, Paesi Arabi e riconferma il successo nei paesi dell'Est.\nNell'estate 1999 usc\u00ec il nuovo singolo \"Mirando El Mar\" e partecipano alla 38\u00aa edizione del Festivalbar ad Ostuni e con i dischi successivi anche ad altri programmi televisivi come \"105 Night Express\", \"Uno Mattina\", \"Super, Giro Festival e tanti altri.\"\nNell'ottobre del 1999 fu lanciato \"Walking\" che rimase 15 settimane nella classifica di vendita e numero uno in tutte le classifiche dance delle principali emittenti radiofoniche.\nCon i singoli \"Wonderful life\" (2000), \"Living in your head\" (2000), \"Abracadabra\" (maggio 2001), \"Flow\" (2002) e \"We wanna party\" (2002) \"The Soundlovers\" raccolsero ulteriori successi e il singolo \"Living in your head\" ottiene il 1\u00ba posto nella \"Deejay Parade\", \"Discoparade\" di Discoradio, \"Los Cuarenta\" di Radio Italia Network, \"Discomania\" di Radio 105, Radio Dimensione Suono e tutte le radio dance, inoltre ottiene la prima posizione nella Italian Club Chart, la seconda posizione in \"Superclassifica\" di \"TV Sorrisi e Canzoni\" e rimane per 10 settimane nella classifica ufficiale di vendita ed entr\u00f2 in tutte le compilation. In Spagna e in tanti altri paesi riconferm\u00f2 il successo arrivando alla prima posizione delle classifiche dance.\n\"We Wanna Party\" del 2002 fu l'ultimo singolo a presentare la voce di \"German David Leguizamon\", il cui contratto scadde l'anno successivo. La sola \"Nathalie Aarts\" port\u00f2 avanti il progetto pubblicando nel 2003 \"Hyperfolk\" e \"All Day All Night\". A questi segu\u00ec il secondo album \"96-03 con due brani BONUS: Live Band Versioni di Surrender e Abracadabra.\"\nNel 2004 venne pubblicato \"Shake Your Ass\", in co-produzione con Efisio Sergi e sempre nello stesso anno \"The Soundlovers\" pubblicarono il loro terzo album \"Club Stars 2004\".\nDopo pi\u00f9 2 anni di pausa usc\u00ec nell'agosto 2006 il singolo \"Can't Stop Dancing\" insieme alla cover della canzone \"I'm Not Scared\", brano del 1988 scritto dai Pet Shop Boys e interpretato allora dagli Eighth Wonder (con Patsy Kensit), prodotto da Roby Santini e cantato sempre da Nathalie Aarts esattamente 10 anni dopo l'uscita del primo singolo originale).\nNel gennaio 2008 fu la volta del remix 2008 di \"Run-away\" e a luglio il singolo \"My Body And Soul\", una cover di Marvin Gardens.\nNel 2013 \"Run away\" ci venne riproposta nella versione 2K13, e anche \"Surrender,\" nel quale rifece capolino la voce di German \"Leguizamon\". Gli ultimi remix furono curati da Molella &amp; Alex Nocera, Andrea Montorsi, Rudeejay &amp; Luca Belloni e da Matteo Sala &amp; Luca Antolini: una nuova veste a questo classico della dance \"made in Italy\".\nIl 24 settembre 2013 usc\u00ec in tutti i negozi digitali il nuovo singolo \"Be My Man\" in due differenti versioni: \"Molly Mix\" (curato da Molella) e \"RSDJ &amp; J-Art Mix\" (realizzato da Roby Santini e i J-Art). \"Be my man\" fu l'ultimo pezzo targato \"The Soundlovers\": da quel momento in poi Nathalie Aarts si dedicher\u00e0 principalmente alle serate live in tutto il mondo, ma non mancher\u00e0 di registrare nuove canzoni, anche insieme a Kim Lukas, altra regina della dance anni '90.\nGerman Leguizamon, lasciato il progetto, continua a registrare nuovi pezzi, esplorando indipendentemente altri ritmi (tango, salsa, latin dance, dance, cumbia e reaggetton)."}
{"id": "390326", "revid": "10473", "url": "https://it.wikipedia.org/wiki?curid=390326", "title": "Regno di Araucan\u00eda e di Patagonia", "text": ""}
{"id": "390329", "revid": "327773", "url": "https://it.wikipedia.org/wiki?curid=390329", "title": "Fossa Renana", "text": "La Fossa Renana detta anche bassopiano renano, fossa dell'alto Reno o bassopiano dell'alto Reno (in tedesco: \"Oberrheinische Tiefebene\" oppure \"Oberrheingraben\", \"Rheingraben\", \"Rheintalgraben\" o \"Rheinebene\") \u00e8 una fossa di sprofondamento larga dai 30 ai 45 km e lunga circa 300 km che si estende in direzione sud-nord nella Germania meridionale, chiusa dai monti Vosgi a ovest e dalla Selva Nera a est. \u00c8 cos\u00ec chiamata perch\u00e9 vi scorre il fiume Reno.\nL'estremo meridionale della fossa si trova in territorio svizzero, nei pressi di Basilea mentre la parte meridionale \u00e8 in parte in territorio francese, nelle regioni di Colmar e di Strasburgo, la parte settentrionale della vallata si estende fino a Francoforte sul Meno."}
{"id": "390332", "revid": "339392", "url": "https://it.wikipedia.org/wiki?curid=390332", "title": "Boquer\u00eda", "text": ""}
{"id": "390336", "revid": "2519", "url": "https://it.wikipedia.org/wiki?curid=390336", "title": "Bassopiano renano", "text": ""}
{"id": "390338", "revid": "228587", "url": "https://it.wikipedia.org/wiki?curid=390338", "title": "Leyden", "text": ""}
{"id": "390342", "revid": "30300", "url": "https://it.wikipedia.org/wiki?curid=390342", "title": "Mai dire", "text": ""}
{"id": "390347", "revid": "767487", "url": "https://it.wikipedia.org/wiki?curid=390347", "title": "Hague (Dakota del Nord)", "text": "Hague \u00e8 un centro abitato (\"city\") degli Stati Uniti d'America, situato nella Contea di Emmons nello Stato del Dakota del Nord. Nel censimento del 2000 la popolazione era di 91 abitanti. La citt\u00e0 \u00e8 stata fondata nel 1902.\nGeografia fisica.\nSecondo i rilevamenti dell'United States Census Bureau, la localit\u00e0 di Hague si estende su una superficie di 0,70\u00a0km\u00b2, tutti occupati da terre.\nPopolazione.\nSecondo il censimento del 2000, a Hague vivevano 91 persone, ed erano presenti 16 gruppi familiari. La densit\u00e0 di popolazione era di 127 ab./km\u00b2. Nel territorio comunale si trovavano 27 unit\u00e0 edificate. Per quanto riguarda la composizione etnica degli abitanti, il 96,70% era bianco, l'1,10% era afroamericano e il 2,20% era nativo. La popolazione di ogni razza ispanica corrispondeva all'1,10% degli abitanti.\nPer quanto riguarda la suddivisione della popolazione in fasce d'et\u00e0, il 17,6% era al di sotto dei 18, lo 0% fra i 18 e i 24, il 25,3% fra i 25 e i 44, il 14,3% fra i 45 e i 64, mentre infine il 42,9% era al di sopra dei 65 anni di et\u00e0. L'et\u00e0 media della popolazione era di 65 anni. Per ogni 100 donne residenti vivevano 95,5 maschi."}
{"id": "390359", "revid": "834", "url": "https://it.wikipedia.org/wiki?curid=390359", "title": "Otterloo", "text": ""}
{"id": "390369", "revid": "775372", "url": "https://it.wikipedia.org/wiki?curid=390369", "title": "Pula del Botswana", "text": "La pula \u00e8 la valuta del Botswana (codice ISO 4217: BWP).\nIn lingua Setswana \"pula\" significa letteralmente \"pioggia\", un elemento naturale particolarmente scarso nel territorio prevalentemente desertico del Botswana e quindi di elevato valore. \"Pula\" significa anche \"benedizione\", giacch\u00e9 la pioggia \u00e8 una benedizione per questo popolo. La pula \u00e8 divisa in 100 \"thebe\", letteralmente \u201cscudi\u201d.\nStoria.\nLa valuta \u00e8 circolazione dal 1976 quando ha sostituito alla pari il rand sudafricano. Nonostante la svalutazione del 12% del maggio 2005, la pula rimane una delle pi\u00f9 forti valute dell'Africa.\nMonete.\nAttualmente esistono monete da 5, 10, 25, 50 thebe e da 1, 2 e 5 pula.\nNel 1976 erano state introdotte monete del valore di 1, 5, 10, 25 e 50 thebe e 1 pula. La moneta da 1 thebe era battuta in alluminio, quella da 5 thebe in bronzo e le altre in cupronichel. Le monete erano tutte circolari, eccetto quella da 1 pula che aveva il bordo ondulato. Una moneta di bronzo, dodecagonale, da 2 thebe fu introdotta nel 1981. Il 1991 l'acciaio platinato in nichel sostitu\u00ec il cupro-nichel nei pezzi da 5, 10, 25 e 50 thebe, mentre la moneta da 1 pula fu sostituita da una eptagonale in nichel-ottone di dimensioni pi\u00f9 ridotte. Una moneta di forma simile in nickel-ottone da 2 pula fu introdotta nel 1994. Nel 1998, in seguito al ritiro delle monete da 1 e 2 thebe, furono immesse monete da 5, 10, 25 e 50 thebe, con quelle da 5 e 25 thebe di forma eptagonale. Nel 2000 \u00e8 stata immessa una moneta bimetallica da 5 pula.\nBanconote.\nEsistono banconote in tagli da 10, 20, 50 e 100 pula.\nNel 1976 la Bank of Botswana aveva introdotto banconote dai valori di 1, 2, 5, 10 e 20 pula. Le banconote da 1 e 2 pula furono sostituite da monete nel 1991 e nel 1994, mentre banconote da 50 e 100 pula sono state immesse rispettivamente nel 1992 e nel 1993. La banconota da 5 pula \u00e8 stata sostituita da una moneta nel 2000. Secondo le indicazioni della stampa, le vecchie banconote da 1, 2 e 5 sono state demonetizzate dal 1\u00ba luglio 2006, ma potevano essere cambiate alla banca centrale per 5 anni.\nValore.\nAl 23 aprile 2019 la quotazione della valuta era di 0,084 euro per 1 pula."}
{"id": "390370", "revid": "31886", "url": "https://it.wikipedia.org/wiki?curid=390370", "title": "Fusoliera", "text": "La fusoliera (dal francese \"fusel\u00e9\" - affusolato) \u00e8 la parte principale del corpo di un aeromobile che contiene i passeggeri o il carico. Negli aerei monomotori, ospita al suo interno anche un motore, sebbene in alcuni aerei anfibi o idrovolanti il motore viene montato su un pilone a sua volta posto sulla fusoliera, che in quel tipo di aerei viene utilizzata come scafo per il galleggiamento in acqua. La fusoliera ha anche la funzione di fornire la struttura necessaria per il montaggio delle superfici di controllo del volo e stabilizzazione, quali per esempio le alette canard o gli impennaggi, che devono essere poste a specifiche distanze dalle superfici portanti, quali le ali e i rotori, per ottenere la stabilit\u00e0 e la manovrabilit\u00e0.\nTipologie.\nFusoliere a travatura reticolare.\nQuesto tipo di struttura per fusoliere \u00e8 tuttora in uso in molti aerei leggeri che utilizzano tubi metallici saldati tra loro. La struttura pu\u00f2 poi essere ricoperta da un materiale che dia all'insieme una forma con una maggiore aerodinamicit\u00e0, riducendo la resistenza aerodinamica. Per questo scopo, nel quale \u00e8 importante contenere il peso, pur mantenendo sufficienti caratteristiche di resistenza meccanica, venne utilizzata nei primi aeroplani la tela, in seguito integrata e poi sostituita dal legno e dalle leghe metalliche aeronautiche.\nFusoliere a struttura geodetica.\nElementi strutturali geodetici, furono utilizzati dal britannico Barnes Wallis per la casa costruttrice di aerei Vickers a cominciare dal periodo tra le due guerre mondiali, fino alla seconda guerra mondiale. Questo tipo di elementi, oltre a costituire la struttura dal punto di vista meccanico della fusoliera, sono realizzati in modo da conferire essi stesse una forma aerodinamica alla fusoliera. In questo tipo di realizzazioni, strisce del materiale scelto per la costruzione, vengono connesse tra di loro seguendo percorsi a spirali contrapposte, che portano alla formazione di un insieme che assomiglia a un cesto. \nQuesta pratica realizzativa, all'epoca si dimostr\u00f2 in grado di creare fusoliere leggere, robuste e rigide che e presentavano il vantaggio di poter essere realizzate interamente in legno. Una realizzazione simile in lega di alluminio, venne comunque utilizzata con il Vickers Warwick, utilizzando meno materiale metallico, di importanza strategica nel periodo bellico, di quanto sarebbe stato necessario con qualunque altro tipo di struttura. La struttura geodetica \u00e8 anche ridondante e quindi pu\u00f2 sopravvivere a danneggiamenti locali, senza fratturarsi in modo che si rivelerebbe catastrofico nel caso di un aereo. La struttura veniva completata da una copertura in tela, che perfezionava la forma aerodinamica. Questa tipologia di fusoliere s\u00ec \u00e8 evoluta nel tempo con l'adozione di legno compensato preformato e realizzato sovrapponendo strati multipli, disposti incrociando le fibre, fino a creare strutture a monoscocca, come quelle pi\u00f9 moderne.\nStruttura a monoscocca.\nIn questo caso la superficie esteriore della fusoliera \u00e8 anche la struttura primaria. Una forma iniziale di questo tipo fu costruita utilizzando del legno compensato modulare, in cui i vari strati venivano creati con degli stampi. Successivamente si ricorse alla fibra di vetro impregnata di poliestere e resina epossidica (vetroresina), in cui la lavorazione, per l'acquisizione di una forma aerodinamica, risultava notevolmente pi\u00f9 agevole grazie alla malleabilit\u00e0 del nuovo materiale. Un esempio di velivolo costruito in compensato modulare \u00e8 il de Havilland Mosquito, bombardiere leggero della Seconda guerra mondiale mentre, negli aerei moderni, l'uso della fibra di vetro e della tipologia a monoscocca lo ritroviamo tuttora sugli alianti.\nStruttura a semi-monoscocca.\nQuesto \u00e8 il metodo preferito nella progettazione di fusoliere interamente in lega di alluminio. Nella fase costruttiva, una serie di elementi realizzati con la forma della sezione di fusoliera che si intende ottenere, vengono connessi ad una struttura rigida di montaggio che prende il nome di dima (\"jig\" in inglese). Queste sezioni vengono poi collegate tra loro con elementi in materiali aeronautici leggeri disposti longitudinalmente. Il tutto viene ricoperto da una lamina di lega leggera, fissata con rivetti o con speciali adesivi. Nella fase finale di assemblaggio, la dima viene rimossa e si procede alle successive fasi di completamento, installando i cablaggi, le parti necessarie al controllo dell'aeromobile e gli arredi quali sedili per i passeggeri e contenitori per bagagli o il carico. \nLa maggior parte dei grandi aerei moderni viene costruita con questa tecnica che consente la realizzazione di diversi segmenti di fusoliera separati, finanche in stabilimenti diversi, salvo poi giuntare insieme le sezioni nel corso del processo di assemblaggio, fino ad arrivare alla completa lunghezza dell'aeromobile. Questo metodo costruttivo, poich\u00e9 si basa su costose dime di costruzione, si presta ad essere impiegato solo nelle produzioni di serie per le quali \u00e8 previsto un sufficiente numero di aeromobili strutturalmente identici e in grado di ammortizzare i costi di realizzazione. I primi esempi di fusoliere realizzate con questa tecnica furono i Douglas DC-2 e DC-3 per l'aviazione civile ed il Boeing B-17 Flying Fortress per il comparto militare.\nEntrambe le strutture monoscocca e semi-monoscocca sono definite \"a rivestimento lavorante\" (\"stressed skin\" in inglese) in quanto il rivestimento contribuisce alla distribuzione del carico strutturale e ne \u00e8 parte integrante.\nIntegrazione con l'ala.\nAlcuni aerei, come il Northrop YB-49 Flying Wing ed il Northrop-Grumman B-2 Spirit, sono completamente privi di fusoliera, essendo costituiti totalmente da un'unica grande ala: questa configurazione prende il nome di ala volante o tuttala. L'equipaggio, gli impianti, il carico bellico ed il combustibile vengono trasportati interamente all'interno dell'ala."}
