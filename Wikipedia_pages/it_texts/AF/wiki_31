{"id": "440104", "revid": "2730", "url": "https://it.wikipedia.org/wiki?curid=440104", "title": "Svolgimento della guerra di secessione americana", "text": "Di seguito i principali avvenimenti dello svolgimento della guerra di secessione americana, combattuta dal 12 aprile 1861 al 23 giugno 1865 fra gli Stati Uniti d'America e gli Stati Confederati d'America, entit\u00e0 politica sorta dalla riunione confederale di Stati secessionisti dall'Unione.\nGli inizi.\nIl precipitare della crisi.\nLa vittoria di Lincoln alle elezioni presidenziali negli Stati Uniti d'America del 1860 spinse la Carolina del Sud a staccarsi dall'Unione (20 dicembre 1860). Nel gennaio del 1861, altri sei stati (Mississippi, Florida, Alabama, Georgia, Louisiana e Texas) fecero lo stesso.\nIl 7 febbraio, a Montgomery, in Alabama, i rappresentanti dei sette stati elessero presidente Jefferson Davis, un piantatore schiavista del Mississippi, ex ufficiale nella guerra Messico-Stati Uniti, che aveva rappresentato il suo Stato al Senato ed aveva rivestito la carica di Segretario alla Guerra degli Stati Uniti d'America sotto la presidenza di Franklin Pierce. \nI rappresentanti elaborarono anche una costituzione provvisoria, poi sostituita da quella definitiva, per gli Stati Confederati d'America; questa non differiva di molto da quella degli Stati Uniti, salvo una maggior enfasi sui cosiddetti diritti degli Stati e sulla preservazione della Schiavit\u00f9 negli Stati Uniti d'America. I sette stati iniziarono a confiscare le propriet\u00e0 federali sui loro territori, incluse naturalmente le strutture militari, come le fortezze e gli arsenali.\nIl maggiore Robert Anderson, comandante della guarnigione di Fort Sumter, vicino a Charleston, nella Carolina del Sud, rifiut\u00f2 di consegnarsi.\nSempre in febbraio, si tennero a Washington dei negoziati, che fallirono. Per il momento, comunque, i rimanenti stati del Sud rimasero nell'Unione. La presidenza di James Buchanan, pur ritenendo incostituzionale la secessione, decise di non reagire militarmente, confidando in una soluzione pacifica e ritenendo di non poter usare la forza contro gli Stati.\nDal conto loro, i governatori di alcuni stati del nord come Massachusetts, New York e Pennsylvania, iniziarono segretamente a comprare armi e a preparare le unit\u00e0 della milizia alla guerra.\nIl 4 marzo 1861 Abraham Lincoln inizi\u00f2 il suo mandato presidenziale. Nel discorso inaugurale, il nuovo presidente proclam\u00f2 che la secessione degli Stati del Sud era contro la Costituzione e, quindi, illegale. Lincoln dichiar\u00f2 di non voler attaccare gli Stati secessionisti, ma che avrebbe usato la forza per mantenere il possesso delle propriet\u00e0 federali entro i loro confini.\nIl discorso presidenziale si chiuse con un invito a restaurare i legami con la federazione. Lincoln rifiut\u00f2 di negoziare con gli inviati della Confederazione, in quanto espressi da un governo illegittimo.\nPrimi colpi di cannone a Fort Sumter. La secessione dell'Alto Sud.\nIntanto il maggiore Anderson, comandante di Fort Sumter (un ufficiale originario del Kentucky), fece sapere che le sue scorte erano ridotte al lumicino. Dal momento che il forte in questione era uno dei due rimasti all'Unione nel Sud, Lincoln prese contatti con il governatore del South Carolina e gli chiese di permettere l'invio a Sumter di rifornimenti, assicurandogli che non sarebbero stati inviati rinforzi, e neppure armi e munizioni. Su ordine di Jefferson Davis, il generale confederato Pierre Gustave Toutant de Beauregard attacc\u00f2 il forte prima che i rifornimenti potessero essere inviati.\nL'attacco a Fort Sumter avvenne il 12 aprile. Il giorno dopo, la guarnigione si arrese. Lincoln chiese allora agli stati rimasti nell'Unione di inviare truppe per riprendere il forte. Vennero richiamati nell'esercito federale settantamila uomini, per novanta giorni, nella speranza che tre mesi fossero sufficienti a reprimere la rivolta. \nLa mobilitazione provoc\u00f2 un deciso aggravarsi della crisi: quattro stati, Tennessee, Arkansas, Carolina del Nord e, soprattutto, la Virginia, che fino ad allora avevano rifiutato di aderire alla Confederazione, decisero di non inviare truppe contro gli stati secessionisti. I quattro Stati si staccarono quindi dall'Unione, entrando nella Confederazione.\nPer riguardo alla Virginia, la capitale confederata venne spostata a Richmond. La decisione non fu felice dal punto di vista militare, in quanto la citt\u00e0 si trovava vicino al fronte, al termine delle linee di rifornimento. La stessa vulnerabilit\u00e0 era peraltro condivisa dalla capitale unionista, Washington, al punto che si era temuta un'incursione nemica il giorno dell'inaugurazione presidenziale.\nAltri stati strettamente correlati al Sud, il Maryland, il Kentucky, il Delaware ed il Missouri, rimasero fin dall'inizio nell'Unione. Il presidente proclam\u00f2 la \"legge marziale\" nel primo di questi (d'importanza altamente strategica, in quanto prossimo alla capitale federale) causando in forma diretta il collasso del movimento secessionista locale.\nIl Kentucky si dichiar\u00f2 neutrale, ma le violazioni della sua neutralit\u00e0 da parte delle truppe confederate lo spinsero a parteggiare decisamente per l'Unione. In Delaware i partigiani della secessione furono del tutto minoritari e l'opzione non venne mai considerata seriamente. \nIl Missouri dovette essere occupato dalle forze federali, anche se nella capitale dello Stato, Saint Louis (Missouri) la popolazione, formata in buona parte da immigrati tedeschi americani, fu dal principio favorevole agli unionisti.\nAnche negli stati secessionisti, peraltro, si trovavano alcune zone favorevoli all'Unione. L'est del Tennessee era anti-secessionista. \nLa parte occidentale della Virginia, dove non si trovavano piantagioni e la popolazione non amava particolarmente i grandi piantatori, dichiar\u00f2 la secessione dal resto dello Stato e rimase nell'Unione (nel 1863 sarebbe diventata un nuovo Stato, la Virginia Occidentale). In Alabama, tent\u00f2 una via simile la contea di Winston.\nIl comandante generale dell'esercito statunitense, Winfield Scott, era un ufficiale capace e, contrariamente a molti suoi colleghi e ai dirigenti politici, aveva sentore delle perdite che il conflitto avrebbe potuto provocare. Per vincere la guerra in poco tempo e con il minor spargimento di sangue possibile, egli elabor\u00f2 quindi il cosiddetto \"Piano Anaconda\". \nEsso avrebbe dovuto consistere in un ferreo blocco dell'Unione, un blocco navale dell'intera costa, per strangolare l'economia del nemico. Nel contempo, un'avanzata delle forze federali avrebbe preso il Mississippi, dividendo il Sud e minacciando alle spalle il fronte confederato in Virginia. Lincoln approv\u00f2 il piano, ma trascur\u00f2 gli avvertimenti di Scott, ordinando immediatamente l'attacco di Richmond.\nValutazioni sull'episodio di Forte Sumter.\nL'episodio che diede inizio alla guerra civile \u00e8 oggetto di due differenti ed opposte interpretazioni. \nL'Union Army, che nel 1860 non aveva che 16.367 uomini, aveva cominciato a mobilitare ed a decuplicare i suoi effettivi; non esisteva la coscrizione al tempo di questi fatti e solo in seguito si istitu\u00ec una formazione riservata specificamente ai volontari afroamericani: le United States Colored Troops.\nLe Forze armate confederate introdussero la coscrizione all'inizio delle ostilit\u00e0.\nIl Teatro Orientale.\nIl fronte orientale, che comprendeva Virginia, Virginia Occidentale, Maryland, Pennsylvania, il Distretto di Columbia, e la costa della Carolina del Nord, interess\u00f2 le aree pi\u00f9 densamente popolate e fu teatro delle pi\u00f9 sanguinose battaglie della guerra.\nNel 1861 - 1863.\nLa prima battaglia di Bull Run fu la prima grande battaglia terrestre della guerra civile. Combattuta il 21 luglio 1861, vide la schiacciante vittoria confederata che fece temere una possibile occupazione della vicina Washington. In settembre Truppe Confederate entrano nel Kentucky, mettendo fine alla sua neutralit\u00e0.\nTra il marzo e il luglio del 1862, l'Unione lanci\u00f2 un'offensiva su larga scala nella Virginia sud orientale. La Campagna Peninsulare, comandata dal maggior generale George McClellan, aveva come scopo di occupare la capitale confederata di Richmond, aggirando le forze nemiche.\nLe truppe federali ebbero inizialmente successo arrivando a poche miglia dall'obiettivo, ma l'eccesso di prudenza di McClellan e i successi strategici del generale confederato Thomas Jonathan Jackson nella Campagna della Valle ne rallentarono l'azione. L'entrata in azione del generale Lee cambi\u00f2 le sorti della campagna e, nelle successive Battaglie dei Sette Giorni, l'Unione dovette subire delle perdite importanti, l'arretramento lontano da Richmond ed il definitivo abbandono del piano di McClellan.\nScampato il pericolo Lee scaten\u00f2 una violenta controffensiva. Nell'agosto 1862 la vittoria ottenuta nella seconda battaglia di Bull Run apr\u00ec le porte all'invasione del Maryland da parte dell'esercito confederato. \nNella successiva Campagna del Maryland, tuttavia, le forze sudiste non ottennero i risultati sperati e le perdite subite nella battaglia di Antietam convinsero Lee ad arretrare le truppe in territorio confederato e, sul fronte opposto, convinsero Lincoln ad emanare il \"Proclama di emancipazione\". \nRimosso McClellan dal comando, fu il maggior generale Ambrose Burnside, al comando dell'Armata del Potomac, a tentare di sconfiggere Lee, ma la sconfitta alla battaglia di Fredericksburg ed il conseguente fallimento della \"Marcia nel fango\" ne causarono la sua sostituzione. Nel maggio 1863 le truppe confederate sconfissero quelle unioniste nella battaglia di Chancellorsville. \nLee decise di capitalizzare la vittoria, muovendosi in una seconda invasione del Nord, con molteplici obiettivi: sconvolgere i piani Federali per la campagna estiva, recuperare l'Armata imprigionata nell'assedio di Vicksburg da Ulysses S. Grant, strappare all'Unione le ricche fattorie del Nord, minacciare Filadelfia, Baltimora e Washington, dare forza al crescente movimento dei Copperheads (il \"pacifismo a tutti i costi\" propugnato da una frangia dei Democratici). \nSi scontr\u00f2 con l'esercito unionista nella battaglia di Gettysburg, dove ebbe luogo il pi\u00f9 grande scontro che fosse mai stato combattuta sul suolo americano. Alla fine di tre giorni di combattimenti disperati i Confederati dovettero riconoscere la sconfitta. Allo stesso tempo, sul Mississippi, il generale Grant prendeva la citt\u00e0 di Vicksburg costringendo alla resa un intero esercito sudista. \nL'Unione controllava ormai tutta la valle del Mississippi, tagliando in due la Confederazione. Ma gli sforzi del generale George G. Meade per inseguire ed annientare le truppe di Lee con la Campagna di Bristoe prima e la Campagna di Mine Run poi non sortirono grandi effetti.\nNel 1864 - 1865.\nAgli inizi del 1864, le vittorie e le capacit\u00e0 dimostrate da Ulysses S. Grant lungo il fronte occidentale convinsero Lincoln ad affidargli il comando di tutte le forze armate dell'unione. Grant prepar\u00f2 immediatamente una strategia offensiva unitaria su pi\u00f9 teatri di operazione in territorio confederato, l'obiettivo primario sarebbe stata la distruzione dell'esercito di Lee. Conscio della superiorit\u00e0 numerica e tecnologica del suo esercito, Grant sapeva del grande vantaggio unionista nel supplire le perdite con nuovi arruolamenti e decise di affrontare Lee con una guerra di attrito, disposto a pagare l'alto prezzo richiesto di vite umane (e ci\u00f2 gli valse l'appellativo di \"macellaio\").\nLa Campagna Terrestre, la pi\u00f9 sanguinosa della guerra, fu la mossa decisiva di Grant per vincere la guerra e, a dispetto delle battaglie inconcludenti (su tutte la di battaglia di Cold Harbor) e delle perdite (55.000 vittime per l'Unione, 32.600 per i Confederati), l'operazione risulter\u00e0 essere una grande vittoria strategica per l'Unione. Ingaggiando le forze di Lee senza consentirne la fuga, Grant lo forz\u00f2 in una posizione insostenibile.\nMentre Grant bloccava Lee in uno scontro diretto, le truppe unioniste si incaricarono di occupare la Valle dello Shenandoah, centro cruciale per l'agricoltura degli stati sudisti e asse principali nei collegamenti tra Nord e Sud. Lee invi\u00f2 uno dei suoi migliori generali, Jubal Anderson Early, a fermare l'avanzata unionista. \nEarly, non si limit\u00f2 ad un'azione difensiva, ma con un'incursione a sorpresa arriv\u00f2 alle porte di una Washington poco protetta e solo il sacrificio dei nordisti nella battaglia di Monocacy permise ai corpi inviati da Grant di accorrere a difesa della capitale nella battaglia di Fort Stevens. \nGrant pose il mag. gen. Philip Henry Sheridan alla guida dell'Armata dello Shenandoah che, con una tattica molto aggressiva, ebbe ragione delle truppe di Early ed occup\u00f2 definitivamente la valle dando un colpo decisivo all'economia degli Stati del sud e segnando un passo decisivo per la rielezione di Lincoln.\nGrant studi\u00f2 un cambiamento di strategia rispetto alla precedenti campagne: decise di conquistare Richmond passando per Petersburg (Virginia), centro dei rifornimenti per la capitale Confederata. La conquista della citt\u00e0 da parte delle forze dell'Unione avrebbe reso impossibile per Lee continuare a difendere Richmond. Un primo tentativo di bloccare i collegamenti tra i due centri urbani fall\u00ec nel corso della Campagna di Bermuda Hundred. \nL'Assedio di Petersburg, cominciato nel giugno 1864, si protrasse per oltre 9 mesi, e rappresent\u00f2 il primo esempio nella storia di guerra di trincea. Nonostante le numerose perdite inflitte al nemico l'esercito confederato si ritrov\u00f2 stremato da un inverno di guerra su una linea di oltre 30 miglia, malattie e diserzioni. \nNella primavera del 1865, con la campagna di Appomattox, l'offensiva di Grant riusc\u00ec a tagliare definitivamente le linee ferroviarie che garantivano gli approvvigionamenti all'esercito sudista a Petersburg. La citt\u00e0 venne abbandonata ed anche Richmond cadde in mani federali. L'ultima speranza di Lee risiedeva nell'unire il suo esercito con le forze confederate nella Carolina del Nord, ma Grant e Sheridan misero in piedi una caccia senza tregua. \nCon le spalle al muro, in inferiorit\u00e0 numerica ed a corto di rifornimenti, Lee capitol\u00f2 a seguito della battaglia di Appomattox, il 9 aprile. Il generale Grant ricevette la resa del generale Robert E. Lee e dei 22.349 fanti, 1.559 cavalieri e 2.576 cannoni rimasti al suo comando.\nIl generale Joseph Eggleston Johnston si arrese a sua volta il 26 aprile 1865 al generale William Tecumseh Sherman.\nJefferson Davis tent\u00f2 di fuggire verso il Messico, ma fu preso da una colonna di cavalleria il 10 maggio: sarebbe rimasto poi imprigionato senza giudizio per due anni.\nL'ultima resa ebbe luogo il 23 giugno 1865: fu quella del generale di Brigata Stand Watie, capo Cherokee, unico generale nativo americano della guerra civile.\nIl Teatro Occidentale.\nCon la definizione di \"Teatro Occidentale\" si identificava, geograficamente e dal punto di vista della campagna elettorale, la zona delimitata a ovest dal fiume Mississippi e a est della catena montuosa degli Appalachi. Gli stati coinvolti erano quelli del Kentucky, Tennessee, Alabama e Mississippi. Con l'evolversi della situazione, a partire dal 1864, la definizione del teatro venne ampliata fino a comprendere le operazioni in Georgia e nella Carolina.\nLe operazioni nel sud-ovest vengono invece inquadrate nello scenario del Teatro Trans-Mississippi. Lo scenario di guerra fu radicalmente differente da quello ad est. Gli scontri si svolsero su una grande superficie, coinvolgendo Bianchi, Neri e nativi nord-americani, spesso per delle poste che risalivano a vecchie rivalit\u00e0 e tenaci rancori che si snodarono sul terreno nel modo pi\u00f9 brutale e selvaggio: una specie di guerra nella guerra che sopravvisse per qualche tempo alla cessazione ufficiale delle ostilit\u00e0.\nSebbene meno al centro delle attenzioni del fronte orientale, l'Ovest risult\u00f2 decisivo ai fini della guerra. Il prestigio del Teatro Orientale fu dovuto a molteplici fattori: il coinvolgimento delle capitali e delle maggiori citt\u00e0, la densit\u00e0 di popolazione, la concentrazione di giornali nelle principali citt\u00e0 dell'est, le inaspettate vittorie confederate, la fama dei generali impegnati. Tuttavia fu all'Ovest che i nordisti ottennero quelle vittorie necessarie per vincere la guerra, e fu qui che operarono e si formarono i migliori generali federali (Grant, George H. Thomas, Sherman e Sheridan).\nNel 1862 - 1863.\nNel gennaio 1862 la vittoria di Mill Springs apr\u00ec le porte del Kentucky ai Federali; il generale Ulysses S. Grant concretizz\u00f2 la supremazia nordista vincendo in febbraio la battaglia di Fort Henry prima e la battaglia di Fort Donelson poi. \nNell'aprile 1862 l'Armata del Tennessee entr\u00f2 in territorio nemico e per i sudisti fu il crollo del fronte occidentale a cui segu\u00ec la caduta di Nashville. La durissima battaglia di Shiloh, la pi\u00f9 costosa in termini di vite umane nella storia americana fino a quel momento con 23.746 perdite complessive, fu l'estremo tentativo dei Confederati di mantenere il controllo sulla regione.\nShiloh si concluse con la sconfitta dell'Armata confederata del Mississippi e l'uccisione del generale Albert Sidney Johnston, considerato dal Presidente Davis il migliore tra gli alti ufficiali Sudisti. L'armata confederata si rifugi\u00f2 quindi a Corinth (Mississippi), ove ebbe inizio l'Assedio di Corinth da parte del maggior generale Henry Halleck. \nIl generale Beauregard con uno stratagemma riusc\u00ec a far fuggire i 60.000 soldati confederati abbandonando la citt\u00e0 e la quasi totalit\u00e0 dello Stato in mani nordiste. Nello stesso mese di aprile i sudisti cadevano sconfitti anche nella battaglia dell'Isola numero 10 e con essa l'alto corso del Mississippi veniva irrimediabilmente perduto, mentre la flotta di David G. Farragut forzava la foce del fiume, vincendo nella battaglia New Orleans e ottenendo cos\u00ec il basso corso del Mississippi aperto all'Union Navy. La Confederazione era ad un passo dall'essere tagliata in due.\nLe forze sudiste si concentrarono allora a Vicksburg, punto dominante sul fiume, a met\u00e0 strada tra Memphis e New Orleans. La citt\u00e0, gi\u00e0 naturalmente protetta, venne ulteriormente fortificata e posta a guardia del Mississippi. Nell'estate 1862 i federali lanciarono una prima offensiva contro la citt\u00e0.\nA giugno l'Armata Confederata del Mississippi pass\u00f2 sotto il comando del generale Braxton Bragg che riorganizz\u00f2 le forze sudiste, facendo anche ampio ricorso alla legge sulla coscrizione ed assunse il comando di tutte le operazioni nel settore compreso tra Chattanooga e il fiume Mississippi (compreso) riuscendo temporaneamente ad arrestare l'accerchiamento nordista.\nNel novembre 1862 Grant progett\u00f2 la svolta e lanci\u00f2 la Campagna di Vicksburg, sebbene per lunghi mesi molte importanti operazioni navali, le manovre delle truppe terrestri, i tentativi di accerchiamento, e le battaglie scatenate dai federali andarono incontro a dei fallimenti. L'azione risolutiva venne mossa nell'aprile 1863 quando, sfruttando l'errore tattico del comando supremo confederato (l'aver scelto il Mississippi come linea di confine tra due comandi indipendenti) e le divergenze sorte tra Joseph Eggleston Johnston e John Clifford Pemberton, riusc\u00ec infine ad accerchiare Vicksburg, sconfiggendo Johnston alla battaglia di Jackson e Pemberton alla battaglia di Champion Hill, isolando cos\u00ec le forze confederate e cingendo d'assedio la citt\u00e0 che capitol\u00f2 il 4 luglio 1863.\nSempre nel 1863 William Starke Rosecrans scaten\u00f2 un'imponente offensiva in Tennessee e Georgia, riuscendo prima ad imporsi nella sanguinosa battaglia di Stones River, poi, nel corso dell'estate, a condurre la vittoriosa Campagna di Tullahoma ed infine a conquistare Chattanooga con la campagna di Chickamauga prima di essere fermato dalla sconfitta ad opera del generale Bragg nella battaglia di Chickamauga.\nGli unionisti si rifugiarono a Chattanooga. Quando la citt\u00e0 e l'intera Armata del Cumberland sotto assedio per due mesi furono sul punto di capitolare, un provvidenziale intervento del generale Grant, a cui era stato affidato il comando delle forze federali nell'Ovest, mut\u00f2 le sorti della Campagna e con la vittoria nordista nella Campagna di Chattanooga i confederati furono definitivamente cacciati dal Tennessee.\nIl Kansas stette nelle mani delle forze dell'Unione, ma sub\u00ec i raid sanguinosi di bande d'irregolari che si dichiaravano della Confederazione. Le azioni dei guerriglieri sudisti raggiunsero un grado tale da divenire estremamente imbarazzanti per le autorit\u00e0 confederate. \nNell'agosto 1863 il criminale comune William Clarke Quantrill mise a sacco la citt\u00e0 di Lawrence (sede degli irregolari del Kansas, filo-unionisti noti come Jayhawker), e massacr\u00f2 150 civili. Questo pericoloso bandito saccheggiava ed uccideva senza esitazione, in nome della Confederazione, che non gli aveva dato mai il minimo ordine.\nNel 1864 - 1865.\nAlla fine del 1863 Lincoln promosse Grant comandante di tutti gli eserciti dell'Unione ed il comando delle armate dell'Ovest pass\u00f2 nelle mani del generale William Tecumseh Sherman che nel maggio del 1864 lanci\u00f2 la Campagna di Atlanta. Sherman, noto per la sua aggressivit\u00e0 in battaglia, si trov\u00f2 ad affrontare l'abile ed esperto Johnston che, nonostante la netta inferiorit\u00e0 numerica (50.000 uomini ed un'Armata contro i 112.000 federali in tre Armate), riusc\u00ec a rallentare l'avanzata nordista sfruttando la perfetta conoscenza del territorio.\nSherman non cadde, tuttavia, nelle trappole poste dal nemico evitando accuratamente di giungere allo scontro frontale su terreni sfavorevoli e grazie ad una perfetta organizzazione delle sue linea di approvvigionamento arriv\u00f2 a luglio alle porte della capitale della Georgia. Atlanta era protetta da poderose opere difensive, l'Armata confederata del Tennessee era nettamente pi\u00f9 riposata dopo la lenta ritirata strategica e Johnston era pronto ad accogliere le Armate federali quando, cedendo alle proprie antipatie personali, il Presidente Jefferson Davis lo sostitu\u00ec con il generale John Bell Hood. \nHood, accogliendo le richieste presidenziali, adott\u00f2 una tattica particolarmente spericolata e aggressiva che port\u00f2 alla disfatta sudista e l'esercito confederato dovette lasciare Atlanta. La conquista di Atlanta contribu\u00ec enormemente al morale del Nord e risult\u00f2 un fattore fondamentale per la rielezione del Presidente Lincoln.\nPresa Atlanta, Sherman ordin\u00f2 a tutta la popolazione di abbandonare la citt\u00e0. Hood prepar\u00f2 la sua controffensiva: l'Armata del Tennessee, anzich\u00e9 tentare la riconquista, avrebbe puntato verso il Tennessee e il Kentucky, distruggendo le lunghe vie di comunicazione e approvvigionamento federali, affrontando l'Armata del generale Thomas, in collaborazione con la cavalleria di Nathan Bedford Forrest (di l\u00ec a poco fondatore del Ku Klux Klan) e con Beauregard comandante confederato dell'Ovest.\nL'ultima controffensiva confederata fall\u00ec miseramente con la Campagna di Franklin-Nashville, nella quale il gen. Thomas decim\u00f2 l'Armata del Tennesse e Hood rassegn\u00f2 le dimissioni.\nMa la risposta di Sherman fu estremamente audace: ordin\u00f2 la distruzione delle sue linee di rifornimento, diede Atlanta alle fiamme e lanci\u00f2 la marcia verso il mare, muovendo le sue truppe verso Savannah in una corsa in direzione delle sponde dell'Oceano Atlantico. \nIn un mese i Federali coprirono 400\u00a0km, presero Milledgeville (Georgia), la capitale georgiana, costrinsero alla fuga Governo ed Assemblea, distrussero ogni magazzino, ferrovia, edificio militare, saccheggiarono campi, orti ed allevamenti, presero Forte McAllister assicurandosi il controllo totale del fiume Ogeechee, ed infine conquistarono Savannah, tagliando ancora una volta in due la Confederazione.\nA Sherman fu ordinato di ricongiungersi con le forze di Grant, ma il generale nordista ottenne il permesso di condurre le sue armate verso nord attraversando gli Stati della Carolina del Sud e della Carolina del Nord. La Campagna delle Caroline fu una nuova grande marcia: in 50 giorni le truppe federali coprirono quasi 700\u00a0km e il 26 aprile 1865, 17 giorni dopo la resa di Lee, il comandante confederato J. Johnston, che aveva riunito tutte le forze sudiste non impegnate nell'assedio di Petersburg, fu costretto ad arrendersi.\nLa resa di Johnston rappresent\u00f2 la fine virtuale della Confederazione anche se alcuni piccoli gruppi di ribelli continuarono a resistere, soprattutto nella regione del Mississippi, nelle pianure e nella prateria dell'Ovest. Corteggiati da ambedue le parti i Cherokee ed altre trib\u00f9 pellirosse combatterono spesso sotto le due bandiere. Il Cherokee Stand Watie, unico nativo americano a diventare generale di Brigata nei ranghi confederati, alla testa delle sue truppe fu l'ultimo ad arrendersi, a fine giugno 1865.\nLa fine del conflitto lascer\u00e0 degli odi non sopiti ed un sottofondo di violenza, che alimentarono degli uomini come Frank James e Jesse James, i quali rifiutarono di deporre le armi e continuarono sulla strada del furto e dell'uccisione, organizzando dei sanguinosi assalti contro le banche ed i treni.\nIl Teatro Trans-Mississippi.\nL'area ad ovest del Mississippi, comprendente Missouri, Arkansas, Texas, Territorio Indiano e parte della Louisiana, costituiva il Dipartimento Trans-Mississippi. Insieme alla parte del Territorio del Nuovo Messico a sud del 34\u00ba parallelo costitu\u00ec il fronte di guerra conosciuto come Teatro Trans-Mississippi, all'interno del quale si svolsero 75 battaglie, secondo la classificazione del National Park Service.\nIsolato dagli eventi a est, il teatro Trans-Mississippi vide continuare la guerra civile per diversi mesi dopo la resa di Lee nell'aprile 1865. L'ultima battaglia della guerra si svolse a Palmito Ranch nel sud del Texas e si concluse con una vittoria confederata.\nIl Territorio del Nuovo Messico e il Territorio Confederato dell'Arizona.\nIl Territorio del Nuovo Messico nel corso della guerra fu rivendicato dai governi di entrambi gli schieramenti. Ritenuto cruciale per il controllo degli Stati Uniti sudoccidentali e per l'accesso alla California, fu oggetto di trattative politiche fin da prima dello scoppio della guerra, che miravano alla creazione di un territorio separato dell'Arizona nella met\u00e0 meridionale della regione.\nIl 1\u00ba agosto 1861, dopo la vittoria nella battaglia di Mesilla, il Col. John Baylor proclam\u00f2 il Territorio Confederato dell'Arizona, ufficialmente riconosciuto dal presidente Jefferson Davis il 14 febbraio 1862. Dopo la creazione del nuovo Territorio, Baylor procedette allo smantellamento dei forti unionisti nella zona, lasciando per\u00f2 l'area in balia degli Apache. Gli eserciti di entrambi gli schieramenti tentarono di controllare il fenomeno impegnandosi contro le trib\u00f9 indiane nelle Guerre Apache. Baylor diede l'ordine di attirare tutti gli Apache in una trappola con la finta promessa di colloqui di pace e sterminarli. Quest'ordine spinse il Presidente Davis a rimuoverlo dalla carica di governatore.\nNel febbraio 1862 il Brig. Gen. Confederato Henry Hopkins Sibley lanci\u00f2 la Campagna del Nuovo Messico, volta alla conquista del Nuovo Messico e a penetrare in California. I Confederati avanzarono verso nord lungo il Rio Grande, vinsero la battaglia di Valverde, ma non riuscirono a catturare Fort Craig, principale roccaforte dell'Unione nel territorio. Non disponendo di approvvigionamenti sufficienti per tentare un assedio, continuarono l'avanzata verso Santa Fe e Fort Union, lasciandosi alle spalle la forza nordista. \nAlla battaglia di Glorieta Pass, i Confederati sconfissero un'altra truppa federale, ma furono costretti a ritirarsi in seguito alla distruzione della loro carovana contenente la maggior parte dei rifornimenti e munizioni. Con scorte limitate e munizioni e in inferiorit\u00e0 numerica, Sibley si ritir\u00f2 dapprima ad Albuquerque e successivamente in Texas. La sconfitta strategica di Glorieta Pass pose fine alla Campagna ed imped\u00ec ai sudisti di tentare la cattura di Denver. \nUn successo in questa campagna avrebbe garantito il controllo delle principali fonti di oro e argento fondamentali per finanziare lo sforzo bellico, e la marina dell'Unione avrebbe avuto il difficile compito di tentare il blocco di centinaia di miglia di costa del Pacifico. In aprile, volontari unionisti della Colonna della California spinsero i Confederati fuori dall'Arizona con la vittoria nella battaglia di Picacho Pass.\nMissouri.\nIl Missouri rappresent\u00f2 uno degli Stati cuscinetto nella guerra di secessione: spaccato in due, con due governi, forn\u00ec uomini e risorse ad entrambi gli schieramenti (110.000 soldati per l'esercito dell'Unione e 40.000 soldati per l'esercito confederato). Con oltre 1.200 combattimenti, fu il terzo Stato, dopo Virginia e Tennessee, per numero di scontri. \nEntrato nell'Unione nel 1820, trov\u00f2 serie difficolt\u00e0 nel gestire il suo status di Stato schiavista perch\u00e9, in base alla legge federale e a causa del compromesso del Missouri, gli schiavi che fuggivano negli Stati liberi confinanti diventavano uomini liberi. Sul finire degli anni cinquanta il \"Kansas-Nebraska Act\" gener\u00f2 una guerra de facto tra schiavisti residenti nel Missouri ed abolizionisti nel Kansas per decidere lo status secondo il quale il Territorio del Kansas sarebbe entrato a far parte dell'Unione: era il Bleeding Kansas\nAlla vigilia della guerra, il Missouri opt\u00f2 per una posizione di neutralit\u00e0, e nelle elezioni del 1860 Lincoln ricevette solo il 10% dei voti dello Stato. Il 10 maggio 1861 le forze militari dell'Unione si scontrarono con i civili per le strade di Saint Louis, causando la morte di 28 persone e il ferimento di altre 100. \nLa tensione del Missouri sal\u00ec alle stelle, ponendo le basi per atti di violenza tra le fazioni sostenitrici di Unione e Confederazione. Il generale unionista Nathaniel Lyon depose dall'incarico il Governatore Claiborne Jackson, simpatizzante per il Sud. Jackson ed i politici pro-confederati fuggirono dallo Stato e istituirono un governo in esilio, riconosciuto dalla Confederazione, ma impotente all'interno del Missouri.\nIl mag. gen. Sterling Price e la sua Guardia di Stato del Missouri, fedele al Governatore, combatt\u00e9 nell'estate 1861 le battaglie di Boonville e Carthage contro le truppe federali di Lyon. Il 22 luglio 1861 Lyon prese la capitale, Jefferson City, e il 28 luglio nomin\u00f2 Hamilton Rowan Gamble come governatore dello Stato. \nIl 10 agosto 1861 le forze della Guardia di Stato del Missouri sconfissero l'esercito federale nella battaglia di Wilson's Creek, il pi\u00f9 cruento scontro di tutta la guerra ad ovest del fiume Mississippi, con 1317 perdite tra i nordisti (perse la vita anche Lyon) e 1230 tra le forze del Missouri che per la prima volta avevano richiesto l'aiuto formale degli Stati Confederati d'America. Questa vittoria e le successive nella prima battaglia di Lexington e nella battaglia di Liberty consegnarono alla Confederazione il controllo della regione sudoccidentale del Missouri.\nJohn Charles Fr\u00e9mont venne nominato nuovo Comandante del Dipartimento dell'Ovest. Impose la legge marziale e dichiar\u00f2 liberi gli schiavi del Missouri di propriet\u00e0 di chi aveva preso parte ad azioni contro l'Unione. Nel mese di ottobre 1861, il governo presieduto da Jackson vot\u00f2 formalmente la secessione. Quando Jackson mor\u00ec in carica nel 1862, il suo vice governatore, Thomas Caute Reynolds, gli succedette. Tra il 1862 e il 1864, si scaten\u00f2 una violenta guerriglia in cui truppe irregolari di entrambi gli schieramenti combattevano con gli eserciti regolari. \nPrivi di controllo diretto i guerriglieri si resero artefici di imboscate, scontri, e veri e propri massacri ai danni della popolazione civile. La guerriglia alleata ai Confederati venne soprannominata Bushwhackers ed annover\u00f2 tra le sue file personaggi del calibro di \"Bloody Bill\" Anderson, William Clarke Quantrill, Jesse James. Tra le forze alleate dell'Unione divennero famosi gli irregolari del Kansas, noti come Jayhawkers. Tra gli episodi pi\u00f9 nefasti della guerriglia si ricordano il Sacco di Osceola, l'incendio di Platte City e il massacro di Centralia.\nNel 1863 in seguito alla strage di Lawrence, in Kansas, l'Unione accus\u00f2 gli agricoltori delle zone rurali del Missouri di istigazione o favoreggiamento. Venne pubblicato l'Ordine Generale n. 11 che costrinse all'evacuazione tutti i residenti delle zone rurali delle quattro contee a sud del fiume Missouri, al confine con il Kansas, la confisca delle propriet\u00e0 (poi bruciate), e l'esilio di chi non poteva dimostrare la lealt\u00e0 verso l'Unione.\nIl raid di Price dell'autunno 1864, culminato con la vittoria nordista nella battaglia di Westport, rappresent\u00f2 l'ultimo tentativo, fallito, di riconquista del Missouri dei Confederati.\nTexas e Louisiana.\nTexas e Louisiana rappresentavano la \"porta d'ingresso della Confederazione\". Per tutta la durata della guerra le coltivazioni di cotone fornirono le merci di scambio con l'Europa per ottenere armi e forniture di ogni genere. Decisa a chiudere questo commercio, l'Unione attu\u00f2 diversi tentativi d'invasione del Texas. Le vittorie confederate nella battaglia di Galveston e nella seconda battaglia di Sabine Pass li respinsero. \nL'Unione and\u00f2 incontro ad un nulla di fatto nella Campagna del Red River nella parte occidentale della Louisiana, in particolare la sconfitta nella battaglia di Mansfield di fatto pose fine all'ultimo tentativo di invasione della regione fino alla caduta della Confederazione. La battaglia di Palmito Ranch, in Texas, combattuta dal 12 al 13 maggio 1865, fu l'ultima della guerra civile americana.\nTerritorio Indiano.\nDurante la guerra, il Territorio indiano venne utilizzato come terra di confino per le trib\u00f9 native americane degli Stati Uniti meridionali che erano state esiliate dalle loro terre. L'area ha ospitato numerosi scontri e sette battaglie ufficialmente riconosciute. Le principali trib\u00f9 indiane si allearono con la Confederazione, anche se non mancarono eccezioni di reggimenti indiani volontari ('Indian Home Guard') a fianco dell'Unione. \nQuasi 8000 nativi americani vennero assoldati tra le file confederate. Il capo Cherokee Stand Watie, raggiunse il grado di generale di Brigata nell'esercito confederato. La pi\u00f9 grande battaglia combattuta nel Territorio Indiano fu quella di Honey Springs, con circa 6000 soldati impegnati, in gran parte indiani. La vittoria dei nordisti assicur\u00f2 all'Unione il controllo della zona.\nIl 25 giugno 1865, a Fort Towson, Stand Watie \u00e8 stato l'ultimo generale confederato ad arrendersi ufficialmente. Successivamente Watie partecip\u00f2 a Washington ai negoziati di pace.\nIl Teatro della Costa Pacifica.\nAnche il Dipartimento del Pacifico, che includeva gli stati California, Oregon e Nevada, e i Territori di Washington, Utah e Idaho fu teatro di guerra. Sebbene truppe ufficiali di Federali e Confederati non arrivarono mai allo scontro, i nordisti si trovarono a fronteggiare forze confederate irregolari, in una zona caratterizzata da forti simpatie secessioniste. Navi da guerra della Marina degli Stati Confederati operarono lungo la costa americana del Pacifico, tanto che l'ultimo colpo sparato della guerra civile americana fu nel Mare di Bering al largo dell'Alaska. Si registrarono infruttuosi tentativi da parte della Confederazione per l'acquisto o il sequestro di navi da commercio unioniste sulla costa occidentale.\nL'esercito Federale blocc\u00f2 i tentativi per mettere a punto un piano per formare la \"Repubblica del Pacifico\" nei territori di California e Oregon ed il brig. gen. Albert Sidney Johnston, che comandava le truppe federali del Dipartimento del Pacifico, accusato di collaborazione con i secessionisti si dimise dall'incarico. Raggiunta Richmond, Johnston si un\u00ec alla causa confederata, raggiungendo il secondo grado pi\u00f9 alto fra i Generali confederati, ma venne ferito mortalmente nella battaglia di Shiloh.\nNel settembre 1861 venne istituito il distretto della California del Sud per controllare eventuali mire secessioniste della popolazione. La sede del distretto venne utilizzata come base per la Colonna della California, il principale gruppo di volontari unionisti impegnato nel settore occidentale.\nIl Presidente Abraham Lincoln, preoccupato del fatto che la California sarebbe stata tagliata fuori dal resto dell'Unione, invi\u00f2 numerosi reggimenti per proteggere le rotte di posta e le linee di comunicazione verso l'ovest. I numerosi scontri tra le truppe federali e gli indiani dei territori sfociarono in una vera e propria guerra. La pi\u00f9 famosa battaglia delle Guerre indiane fu il massacro di Bear River.\nConseguenze.\nLa guerra di secessione fu l'episodio pi\u00f9 traumatico della storia degli Stati Uniti. Durante i quattro anni di questa guerra 617\u00a0000 uomini erano stati uccisi ed altrettanti se non di pi\u00f9 erano stati feriti. Il Nord perse in tutto 359\u00a0000 uomini, circa un soldato ogni cinque, ed il Sud ne perse \u201csolo\u201d \u2013 a paragone del Nord, 258\u00a0000, circa un soldato ogni quattro. Erano morti molti pi\u00f9 uomini di epidemie e di malattie che non sul campo di battaglia, nel rapporto di quattro a uno.\nAlle perdite militari si aggiungono alcune decine di migliaia di vittime civili.\nLe distruzioni operate durante la guerra dall'Unione vittoriosa, seguite da politiche di sfruttamento economico, specialmente da parte dei carpetbagger, immigrati economici venuti dal Nord viaggiando con una valigia di tela, associati agli scalawag, originari del Sud collaboranti con il nuovo potere (e visti come pecore rabbiose), causarono una tenace amarezza fra i vecchi Confederati ed i loro discendenti verso il governo federale.\nQuesto fallimento nel tranquillizzare questa parte del paese contribu\u00ec al persistere della difficolt\u00e0, per molti decenni, nel far applicare i diritti civili degli antichi schiavi afroamericani nel Sud ed un esodo massiccio verso il Nord di fronte ad organizzazioni terroristiche come il Ku Klux Klan."}
{"id": "440106", "revid": "13415", "url": "https://it.wikipedia.org/wiki?curid=440106", "title": "Visione del mondo", "text": ""}
{"id": "440107", "revid": "965226", "url": "https://it.wikipedia.org/wiki?curid=440107", "title": "Ministri dell'ambiente della Repubblica Italiana", "text": "I ministri dell'ambiente della Repubblica Italiana si sono avvicendati dal 1983 in poi."}
{"id": "440108", "revid": "2730", "url": "https://it.wikipedia.org/wiki?curid=440108", "title": "Operazioni navali nella guerra di secessione americana", "text": "La guerra di secessione americana, detta anche guerra civile americana, venne combattuta dal 12 aprile 1861 al 26 maggio 1865 fra gli Stati Uniti d'America e gli Stati Confederati d'America (CSA), entit\u00e0 politica sorta dalla riunione confederale di Stati secessionisti dall'Unione (guerra di secessione americana). Questo conflitto venne combattuto dagli schieramenti anche attraverso le forze navali.\nGuerra navale. Il blocco.\nPoco oltre la met\u00e0 di aprile del 1861(subito dopo il bombardamento da parte delle forze secessioniste e relativa battaglia di Fort Sumter) la presidenza di Abraham Lincoln proclam\u00f2 il blocco navale di tutti i porti del profondo Sud. Il blocco messo efficacemente in atto dall'Union Navy colp\u00ec duramente i traffici della Confederazione, interrompendo quasi del tutto il commercio internazionale ed ostacolando anche quello locale tra i porti degli Stati sudisti.\nAnche se venne combattuto un numero relativamente basso di battaglie navali, in cui ben pochi uomini rimasero uccisi, il blocco imped\u00ec al Sud di esportare la sua massima risorsa, il cotone, rovinandone quasi completamente l'economia.\nAlcuni investitori dell'impero britannico allestirono allora navi piccole e veloci, che partendo da Cuba e dalle Bahamas, cercavano di violare il blocco, portando nei porti del Sud armi, rifornimenti militari e generi di lusso, appetiti dall'alta societ\u00e0 confederata.\nI cosiddetti corridori del blocco o \"violatori del blocco\" tornavano poi indietro, non prima di aver acquistato tabacco e cotone da rivendere nel Regno Unito di Gran Bretagna e Irlanda. I profitti erano ovviamente alti e i rischi relativi: gli equipaggi erano di nazionalit\u00e0 britannica e, in caso di cattura, venivano rilasciati. I carichi catturati andavano all'asta ed il ricavato veniva equamente distribuito ai marinai unionisti.\nLa guerra navale vide diverse innovazioni tecnologiche, come le prime corazzate e i primi sommergibili in servizio effettivo. La confederata \"CSS Virginia\", nel suo viaggio di prova ad Hampton Roads, affond\u00f2 la nave unionista \"USS Cumberland\" ed incendi\u00f2 la \"USS Congress\". Il secondo giorno si scontr\u00f2 con la corazzata unionista \"USS Monitor\", episodio che vide la vittoria strategica dell'Unione.\nAltri scontri navali divenuti celebri saranno la Battaglia dell'Isola numero 10, la Battaglia di Memphis, la Battaglia di Drewry's Bluff, la Battaglia di Fort Hindman e la Battaglia della baia di Mobile."}
{"id": "440112", "revid": "287204", "url": "https://it.wikipedia.org/wiki?curid=440112", "title": "KR211V", "text": "KR211V \u00e8 la moto sviluppata dal team KR di Kenny Roberts che ha disputato il motomondiale 2006, sostituendo la Proton KR5.\nDescrizione.\nIl modello \u00e8 stato equipaggiato con il motore Honda a 5 cilindri a V di 75\u00b0, della stessa famiglia di quello utilizzato sulla Honda RC211V, mentre il telaio era interamente prodotto dal Team KR, cos\u00ec come la carenatura.\nIn quell'anno la moto \u00e8 stata equipaggiata con pneumatici Michelin e ha ottenuto, come migliori risultati, due piazzamenti a podio e il sesto posto finale nella classifica piloti con Kenny Roberts Jr (unico pilota del team), nonch\u00e9 il quinto posto finale nella classifica costruttori con 134 punti.\nLa carriera della moto ebbe termine alla fine dell'anno stesso, anche a causa dei nuovi regolamenti della MotoGP che prevedevano una riduzione della cilindrata, e si chiuse con 17 presenze nei singoli gran premi e un giro pi\u00f9 veloce in corsa ottenuto nel GP del Portogallo.\nVenne sostituita per il motomondiale 2007 dalla KR212V."}
{"id": "440113", "revid": "2103", "url": "https://it.wikipedia.org/wiki?curid=440113", "title": "Burushaski", "text": ""}
{"id": "440114", "revid": "204012", "url": "https://it.wikipedia.org/wiki?curid=440114", "title": "Sofie Fatale", "text": ""}
{"id": "440115", "revid": "1222", "url": "https://it.wikipedia.org/wiki?curid=440115", "title": "Segale", "text": ""}
{"id": "440117", "revid": "326445", "url": "https://it.wikipedia.org/wiki?curid=440117", "title": "C\u00e9dric Konan", "text": ""}
{"id": "440120", "revid": "15756", "url": "https://it.wikipedia.org/wiki?curid=440120", "title": "Darklands (videogioco)", "text": "Darklands \u00e8 un videogioco di ruolo prodotto da MicroProse nel 1992 per il sistema operativo DOS.\nIl gioco \u00e8 ambientato nell'Europa medievale del XV secolo e mischia una fedele ricostruzione della storia e degli eventi del medioevo ad elementi soprannaturali come streghe, alchimia, miracoli, creature demoniache e draghi.\nDescrizione.\nDarklands pu\u00f2 essere diviso in due:\nAll'inizio si crea un gruppo che pu\u00f2 contare fino a 4 persone e si pu\u00f2 scegliere se usare uno o tutti i personaggi precostruiti o creare, anzi addestrarne di nuovi che risulta essere l'opzione migliore.\nSiccome \u00e8 molto difficile che un PG possa eccellere in tutto, soprattutto all'inizio, per affrontare nel miglior modo possibile in gioco \u00e8 consigliabile avere un gruppo di 4 PG, che si compensano a vicenda\nCreazione del Gruppo.\nIl procedimento di creazione risulta molto particolareggiato, all'inizio si sceglie nome e sesso, poi le statistiche (forza, resistenza, intelligenza, agilit\u00e0 e percezioni) e la famiglia cio\u00e8 l'estrazione sociale del nostro personaggio, questa influenzer\u00e0 le fasi successive della creazione, ora inizia la vera parte di addestramento, si comincia da quando il nostro PG ha 15 anni e si decide il mestiere che far\u00e0 nei prossimi 5, ogni mestiere scelto determina delle modifiche implicite ed altro che potremmo scegliere, pi\u00f9 si va avanti con l'addestramento migliore sar\u00e0 il personaggio nel campo che abbiamo scelto per\u00f2 diventer\u00e0 anche pi\u00f9 debole man mano che diventa vecchio, quindi si deve cercare un buon equilibrio.\nNel Gioco.\nuna volta terminata la costruzione di tutti e 4 i PG e formato un gruppo si pu\u00f2 cominciare il gioco, si inizia.\nIl gruppo comincia nella locanda di una citt\u00e0 scelta a caso e da qui si comincer\u00e0 a giocare anzi a vivere il gioco, in Darklands non c'\u00e8 una trama da seguire, ma solo missioni pi\u00f9 o meno grandi, in verit\u00e0 esiste una quest pi\u00f9 grande ed articolata i cui indizi ci verranno rilevati col tempo, ma non \u00e8 obbligatoria n\u00e9 identifica la fine del gioco.\nSe si hanno i mezzi e le conoscenze giuste, in Darklands ogni azione che si fa pu\u00f2 essere risolta in vari modi, non importa se stiamo cercando di entrare di nascosto da qualche parte o se si stia affrontando un demone.\nAd esempio ogni volta che si voglia entrare in citt\u00e0, viene chiesto il pagamento del dazio d'ingresso, si pu\u00f2 provare a convincere il capo delle guardie con le parole, oppure invocare l'aiuto di un santo, usare un pozione alchemica fatta o comprata in precedenza, passare alle maniere forti o ritirarsi a pensare ad un altro piano."}
{"id": "440124", "revid": "1543377", "url": "https://it.wikipedia.org/wiki?curid=440124", "title": "Sublimazione (psicologia)", "text": "In psicoanalisi, la sublimazione \u00e8 un meccanismo che sposta una pulsione sessuale o aggressiva verso una meta non sessuale o non aggressiva. Questo consente una valorizzazione a livello sociale delle pulsioni sessuali o aggressive nell'ambito della ricerca, delle professioni o dell'attivit\u00e0 artistica, fino alla vita religiosa e spirituale. Ad esempio, una pulsione aggressiva pu\u00f2 essere incanalata in una socialmente accettata: il chirurgo.\nDescrizione.\nSecondo Sigmund Freud, in questo modo, \n\u00abla pulsione sessuale mette enormi quantit\u00e0 di forze a disposizione del lavoro di incivilimento e ci\u00f2 a causa della sua particolare qualit\u00e0 assai spiccata di spostare la sua meta senza nessun'essenziale diminuzione dell'intensit\u00e0. Chiamiamo facolt\u00e0 di sublimazione questa propriet\u00e0 di scambiare la meta originaria sessuale con un'altra, non pi\u00f9 sessuale ma psichicamente affine alla prima\u00bb.\nFreud ricorre a questo concetto per spiegare, da un punto di vista economico e dinamico, certi tipi di attivit\u00e0 sostenute da un desiderio che non \u00e8 manifestamente rivolto verso una meta sessuale come, ad esempio, la creazione artistica, l'indagine intellettuale e in generale le attivit\u00e0 pi\u00f9 elevate dello spirito umano cui la societ\u00e0 attribuisce, in genere, grande valore.\nLa spinta originaria verso queste attivit\u00e0 \u00e8 rinvenuta da Freud in una trasformazione delle pulsioni sessuali: \nLe forze utilizzabili per il lavoro culturale provengono quindi, sempre secondo le teorie freudiane, in gran parte dalla repressione dei cosiddetti \"elementi pervertiti\" dell'eccitazione sessuale.\nLa trasformazione di una spinta pulsionale in un'attivit\u00e0 sublimata, richiederebbe un tempo intermedio. Durante questa fase si ha un ritiro della libido sull'Io, che rende possibile la desessualizzazione della pulsione.\n\u00c8 proprio in questo senso che Freud in \"L'Io e l'Es\", parla dell'energia dell'Io come di un'energia \u00abdesessualizzata e sublimata\u00bb, capace di essere spostata su attivit\u00e0 non sessuali. \nLa teoria della sublimazione \u00e8 rimasta per\u00f2 poco elaborata nel pensiero di Freud e perci\u00f2 manca di una chiara delimitazione rispetto ai processi limitrofi come lo spostamento, formazione reattiva, rimozione.\nLa nevrosi creativa \u00e8 un tipo frequente di sublimazione. La ricerca di un'inabitazione spirituale \u00e8 un altro tipo di sublimazione della pulsione sessuale.\nNei \"Tre saggi sulla sessualit\u00e0\", Freud sostiene che la teoria della libido non riesce a spiegare le basi chimiche e le fonti, n\u00e9 dell'eccitazione, n\u00e9 della sublimazione dell'istinto sessuale.\nNella pratica tantrica, la sublimazione non avviene attraverso la repressione della sessualit\u00e0. Consiste in esercizi di meditazione e di contrazione muscolare e di ritenzione del seme, che hanno il risultato di stabilire la consapevolezza e il controllo di un flusso continuo di energia vitale fra i sei livelli somato-psichici-spirituali. Poi il singolo pu\u00f2 fare questi movimenti ed esercizi sia prima e durante il rapporto sessuale sia per migliorare durata e qualit\u00e0 per entrambi i partner, che in assenza di rapporti per restare in contatto con la componente spirituale di ciascun livello."}
{"id": "440125", "revid": "287204", "url": "https://it.wikipedia.org/wiki?curid=440125", "title": "Lingua Ket", "text": ""}
{"id": "440130", "revid": "6923", "url": "https://it.wikipedia.org/wiki?curid=440130", "title": "Distretti dell'Austria", "text": "Il territorio dellAustria \u00e8 diviso in 79 distretti politici (\"Politische Bezirke\"). Esistono, inoltre, 15 citt\u00e0 statutarie (\"Statutarst\u00e4dte\") che non fanno parte di alcun distretto e in cui le funzioni del medesimo sono svolte dall'amministrazione cittadina; di solito, per\u00f2, queste citt\u00e0 sono anche capoluogo del distretto che comprende il territorio circostante. Vienna, che \u00e8 al contempo stato federato (\"Land\") e \"Statutarstadt\", \u00e8 suddivisa in distretti, con organi e funzioni diverse (vedi Distretti di Vienna).\nFunzioni.\nI distretti dell'Austria sono simili ai \"Landkreise\" (circondari) della Germania. In ogni distretto \u00e8 istituito un ufficio, detto \"Bezirkshauptmannschaft\", al quale \u00e8 preposto il \"Bezirkshauptmann\", incaricato dell'applicazione delle leggi federali e statali. Il \"Bezirkshauptmann\" \u00e8 nominato dal governo dello stato federato (\"Landesregierung\") e posto alle dipendenze di questo, per l'applicazione delle leggi statali, e del \"Landeshauptmann\" (il capo del governo dello stato federato) per l'applicazione delle leggi federali."}
{"id": "440136", "revid": "83531", "url": "https://it.wikipedia.org/wiki?curid=440136", "title": "Gore Vidal", "text": "Autore prolifico di romanzi, saggi, opere teatrali, \u00e8 altres\u00ec famoso per aver scritto sceneggiature di film di successo come \"Improvvisamente l'estate scorsa\" di Joseph L. Mankiewicz e \"Ben-Hur\" di William Wyler. Nei primi anni cinquanta, usando lo pseudonimo di \"Edgar Box\", scrisse tre romanzi gialli su di un detective immaginario di nome Peter Sergeant.\nBiografia.\nFiglio di Eugene Vidal e Nina Gore, nasce all'Accademia militare degli Stati Uniti, dove il padre \u00e8 istruttore aeronautico. Non appena ha inizio la sua carriera letteraria, sceglie come nome il cognome del nonno materno Thomas P. Gore, senatore democratico dello Stato dell'Oklahoma.\nCresce a Washington D.C., dove frequenta la St. Albans School. Il nonno materno, il senatore Gore, \u00e8 cieco, e il nipote, che legge spesso per lui, di tanto in tanto gli fa da guida: ci\u00f2 gli consente l'accesso - insolito per un bambino - ai corridoi del potere. L'isolazionismo del senatore Gore \u00e8 uno dei principi ispiratori della filosofia politica di Vidal, che ha sempre criticato con fermezza l'imperialismo statunitense. Non a caso, oltre a un'innumerevole serie di saggi sull'argomento (molti dei quali pubblicati in Italia da Fazi Editore), ha scritto un ciclo di romanzi che descrive proprio il passaggio degli Stati Uniti da repubblica a impero: le cosiddette \"Narratives of Empire\" sono un ciclo di 7 romanzi che abbracciano la storia statunitense dai primi dell'Ottocento (\"Burr\") alla seconda guerra mondiale (\"L'et\u00e0 dell'oro\").\nDopo aver frequentato la Phillips Exeter Academy, Gore Vidal si arruola come riservista nell'esercito degli Stati Uniti. \u00c8 il 1943 e gli Stati Uniti sono in guerra da un paio d'anni. Nello sbarco alleato di Iwo Jima perde la vita Jimmy Trimble, \"la mia altra met\u00e0\", come lo definisce lo stesso Vidal nel suo libro di memorie \"Palinsesto\", del 1994: \"Io ero pi\u00f9 grande di lui di una settimana. Avevamo la stessa altezza e lo stesso peso. Lui aveva l'occhio lungo dell'atleta-cacciatore; io quello miope del lettore-scrittore. Io ero biondo con i capelli lisci. Lui era biondo, con i capelli ricci.\" Sul suo rapporto con Jimmie, Vidal ha anche concesso un'intervista al quotidiano inglese \"The Independent\".\nPer circa trent'anni ha vissuto in Italia, prima a Roma (in Largo di Torre Argentina) e poi a Ravello in costiera amalfitana. Dopo la morte nel 2005 del compagno di una vita, Howard Austen, ha venduto la villa \"La Rondinaia\" a Ravello ed \u00e8 ritornato stabilmente a Los Angeles. Austen \u00e8 stato sepolto nel cimitero di Rock Creek a Washington D.C., in una tomba destinata a ricevere anche le spoglie di Gore Vidal stesso.\nVidal, che fu anche membro onorario della \"National Secular Society\", mor\u00ec nella sua casa di Hollywood Hills il 31 luglio 2012 all'et\u00e0 di 87 anni a seguito di complicazioni per una polmonite. La sua salma \u00e8 inumata nel cimitero di Rock Creek a Washington.\nL'opera.\n\"La statua di sale\" (\"The City and the Pillar\").\nDopo aver scritto e dato alle stampe un paio di romanzi, tra i quali spicca \"Williwaw\", basato sulle sue esperienze militari nel Alaskan Harbor Detachment (distaccamento portuale in Alaska), Vidal decise di pubblicare \"La statua di sale\". \u00c8 il 1948 e il libro suscita immediatamente le attenzioni del pubblico e le critiche non proprio entusiastiche di buona parte della stampa degli Stati Uniti. Il libro narra infatti le vicende di Jim Willard, figlio di una \u201cnormale\u201d famiglia della media borghesia del sud degli USA, bello, atletico, schivo e innamorato del suo migliore amico. Si tratta per certi aspetti del primo romanzo statunitense che tratti con estrema disinvoltura della passione di un ragazzo per un suo coetaneo senza cadere nella caratterizzazione dell'omosessuale effeminato dominante nell'immaginario collettivo (non solo statunitense). Non a caso, racconta Vidal nella sua Autobiografia \"Palinsesto\": \"Uno dei redattori della Dutton [la casa editrice che gi\u00e0 aveva pubblicato \"Williwaw\" e \"In a yellow wood\", ndr] mi aveva detto che se il libro fosse stato pubblicato, mi sarebbero toccati vent'anni di recensioni negative e la mia reputazione letteraria sarebbe finita per sempre. La mia risposta fu una sorta di fischio a mezzanotte: \u00abSe c'\u00e8 un mio libro che ancora verr\u00e0 ricordato nel 1968... questa \u00e8 la fama, o no?\u00bb. Il redattore della Dutton non era lontano dal vero se, come ricorda Vidal:\nIl libro \u00e8 dedicato a \"J.T.\", ovvero Jimmie Trimble, il ragazzo della St. Albans di cui Vidal \u00e8 stato innamorato per anni, nonostante la sua morte prematura durante la Battaglia di Iwo Jima, nel febbraio del 1945. A questo proposito sono significative le parole che a Jimmie dedica Vidal in chiusura del primo volume delle sue memorie, \"Palinsesto\".\nIl titolo italiano dell'opera \u00e8 un richiamo alla citazione biblica in esergo che apre la narrazione e che d\u00e0 per certi aspetti la dimensione di immobilit\u00e0 in cui si trova il protagonista per buona parte del libro: \nTra Broadway e Hollywood.\nDopo lo scandalo suscitato da \"La statua di sale\", Vidal comincia a lavorare come autore televisivo e teatrale (due sue commedie \"The Best Man\" e \"Visit to a Small Planet\" si impongono a Broadway e vengono in seguito adattate per la TV). Nel frattempo d\u00e0 alle stampe \"Il giudizio di Paride\" (1952) e la satira \"Messiah\" (1954).\nAssunto come autore alla MGM nel 1956, tre anni pi\u00f9 tardi \u00e8 a Roma, a Cinecitt\u00e0, dove William Wyler sta dirigendo il \"remake\" di \"Ben-Hur\", con Charlton Heston. Vidal accetta, insieme con lo sceneggiatore Christopher Fry, di rivedere lo \"screenplay\" originale di Karl Tunberg, a patto che la Metro-Goldwyn-Mayer acconsenta a rescindere il suo contratto con due anni di anticipo (cos\u00ec da potersi dedicare nuovamente alla narrativa).\nIl contributo di Vidal alla sceneggiatura, per nulla marginale, non \u00e8 mai stato accreditato dall'Associazione degli Sceneggiatori che hanno negato il riconoscimento sia a Vidal sia a Fry. Lo scrittore \u00e8 tornato sulla vicenda nei suoi due libri di memorie \"Palinsesto\" (1994) e \"Navigando a vista\" (2006), ricordando con divertimento l'episodio della lettura dello \"screenplay\" davanti al \"boss\" della MGM Zimbalist, a Wyler e allo stesso Heston, allorch\u00e9 l'acredine tra Ben Hur (Heston) e Messala (Stephen Boyd), viene ascritta da Vidal a un \"rifiuto sessuale\" del primo al secondo, con conseguente sconcerto generale e riscrittura della scena incriminata.\n\"Giuliano\" (\"Julian\").\nAbbandonati gli \"studios\" e dopo una breve parentesi politica (si candida per il Congresso nel 1960, l'anno dell'elezione alla Casa Bianca di John F. Kennedy), Vidal, con il compagno Howard Austen, si trasferisce in Italia. Dopo aver preso casa a Roma, in Largo di Torre Argentina, si butta a capofitto nello studio dell'antichit\u00e0 classica, si documenta presso le maggiori biblioteche capitoline e inizia cos\u00ec la stesura di \"Giuliano\" (1964). Il romanzo narra la vita privata e le scelte politico-militari di Giuliano, imperatore romano del quarto secolo, nipote di Costantino, che durante i brevi anni del suo regno tenta di restaurare il culto degli dei pagani, passando per questo motivo alla storia con l'appellativo di \"Apostata\".\nDopo \"Giuliano\", Vidal d\u00e0 alle stampe \"Washington D.C.\" (1967) primo volume della serie \"Narratives of Empire\", il ciclo storico con cui lo scrittore ha inteso narrare le vicende politico-istituzionali degli Stati Uniti, dai padri fondatori alla Guerra fredda. Seguiranno gli altri capitoli della serie che, cronologicamente, coprono 150 anni di storia statunitense: \"Burr\" (del 1973), \"Lincoln\" (pubblicato nel 1984), \"Il Candidato\" (\"1876\", del 1976), \"Impero\" (Empire, del 1987), \"Hollywood\" (del 1990), e\" L'et\u00e0 dell'oro\" (\"The golden age\", pubblicato nel 2000).\n\"Myra Breckinridge\".\nIn pieno clima da \"contestazione\", appare in libreria l'audace e inattesa commedia satirica transessuale \"Myra Breckinridge\" (1968). \u00abDonna Trionfante, prototipo di una nuova genia di esseri dotati di intelligenza superiore, bellezza indiscutibile, ambizioni altissime e di una fantasia smisurata che non si contenta di vagheggiamenti\u00bb Myra (al secolo Myron Breckinridge), \u00e8 una neo-donna che, dopo aver cambiato sesso, decide di spacciarsi per la vedova di s\u00e9 stesso e ottenere dallo zio la scuola per aspiranti artisti che questo dirige a Hollywood. Scritto come una sorta di diario, il libro ha imposto Vidal come grande autore satirico (\u00ab...la linea \u00e8 quella che va da Petronio a Swift a \u00bb) e fustigatore dei vizi della societ\u00e0 statunitense. Come ha notato Graziella Pulce sulle pagine di \"Alias\", l'inserto settimanale del quotidiano \"Il manifesto\": \u00abLa storia di Myra/Myron toccava questioni scottanti (siamo nel 1968, ndr): ruoli sessuali e relative lotte, la natura del potere, la funzione della letteratura, la facolt\u00e0 dichiaratamente mitopoietica del cinema, ma anche il binomio cultura-denaro. Tutto ci\u00f2 non solo era esposto brillantemente da un Vidal in stato di grazia, ma ogni elemento era anche consapevolmente messo in discussione e trattato criticamente. [...] \"Myra Breckinridge\" \u00e8 davvero un romanzo scabroso perch\u00e9 celebra il trionfo di un nuovo genere sessuale e insegna a combattere contro il potere degli uomini, di cui il protagonista conosce vizi (tanti) e virt\u00f9 (pochissime e caduche).\u00bb Il piano di Myra \u00e8 semplice: procedere con \u00ab...la distruzione delle ultime tracce residue nella razza della virilit\u00e0 tradizionale allo scopo di riallineare i sessi, riducendo cos\u00ec la popolazione mentre si aumenta la felicit\u00e0 umana e si prepara l'umanit\u00e0 per il suo stadio successivo\u00bb.\nScritto in un mese e dedicato all'amico Christopher Isherwood, il libro ha un enorme successo di pubblico: tre milioni di copie vendute in poche settimane e novecentomila dollari pagati dalla Fox a Vidal per i diritti cinematografici. Rifiutato in Australia, edulcorato per il mercato inglese, in Italia \u00e8 stato rifiutato da un paio di editori e pubblicato da Valentino Bompiani nel 1969. Oggi \u00e8 edito da Fazi, l'editore romano che sta ripubblicando l'opera completa dello scrittore statunitense.\nIl 1975 \u00e8 l'anno del sequel del romanzo, \"Myron\". Per ovviare la censura, e fare satira sul potere giudiziario statunitense, Vidal sostituisce tutti i termini sessuali e le parti anatomiche dei personaggi con i nomi dei giudici della Corte suprema degli Stati Uniti. Nel 1987 i due libri sono pubblicati in un unico volume e il turpiloquio di \"Myron\" ripristinato.\nDagli anni Settanta.\nDopo l'insuccesso di due opere, \"Weekend\" (1968) e \"Un pomeriggio con Richard Nixon\" (1972), e la sua strana semi-autobiografia \"Due sorelle\", Vidal si concentr\u00f2 soprattutto sui saggi e due distinti argomenti: i romanzi storici sulla storia americana come \"Burr\" (1973), \"1876\" (1976), \"Lincoln\" (1984), \"Impero\" (1987), \"Hollywood\" (1989), \"L'et\u00e0 dell'oro\" (2000), e altre escursioni nel mondo antico: \"Creazione\" (1981, pubblicato in forma estesa nel 2002), e le divertenti e spesso impietose \"invenzioni satiriche\": \"Myron\" (1975, un sequel di \"Myra Breckinridge\"), \"Kalki\" (1978), \"Duluth\" (1983), \"Live from Golgotha\" (1992) e \"The Smithsonian Institution\" (1998).\nVidal \u00e8 anche autore di un'autobiografia in due volumi, composta da \"Palinsesto\" (1995) e \"Navigando a vista\" (2007).\nVidal, occasionalmente, \u00e8 tornato a scrivere per cinema e televisione; si ricorda il film basato sul suo \"Billy the Kid\", con Val Kilmer, e una miniserie di \"Lincoln\". Ha inoltre scritto la sceneggiatura originale del controverso \"Caligola\", ma pi\u00f9 tardi fece rimuovere il suo nome poich\u00e9 il regista e l'attore protagonista la corressero profondamente, cambiando completamente temi e toni complessivi. Ironicamente, in un tentativo fallito di ristabilire la visione di Vidal in postproduzione, i produttori del film finirono per renderlo qualcosa che n\u00e9 Vidal, n\u00e9 Brass, n\u00e9 McDowell avevano in mente.\nForse contrariamente alle sue volont\u00e0, Vidal era pi\u00f9 rispettato come saggista che come romanziere. Egli scriveva soprattutto su temi politici, storici e letterari, e vinse il National Book Award nel 1993 per \"Stati Uniti\" (1952-1992). Una collezione successiva nel 2000 \u00e8 \"L'ultimo impero\"; da allora lo scrittore ha pubblicato pamphlet estremamente critici rispetto all'amministrazione Bush-Cheney, oltre al testo sui padri fondatori degli Usa, \"Inventare una Nazione\". Ha pubblicato un'autobiografia di successo, \"Palinsesto\", nel 1995, e secondo recenti notizie stava lavorando sul seguito.\nNegli anni Sessanta Vidal si trasfer\u00ec in Italia, scegliendo di risiedere a Ravello.\nFu ingaggiato per interpretare s\u00e9 stesso in \"Roma\" di Federico Fellini; le sue politiche liberali sono ben documentate. Nel 1987 scrisse una serie di saggi come \"Armageddon\", che esplora gli intrighi del potere nei moderni Stati Uniti e condanna in maniera spietata la politica presidenziale di Ronald Reagan, il quale fu descritto come un \u00abtrionfo dell'arte dell'imbalsamatore\u00bb. A parte il suo padre politico, Vidal ha altri collegamenti con il Partito Democratico americano: sua madre Nina spos\u00f2 Hugh D. Auchincloss Jr., che pi\u00f9 tardi divenne patrigno di Jacqueline Kennedy Onassis; inoltre, Vidal \u00e8 cugino di quinto grado di Jimmy Carter. \u00c8 stato anche candidato, senza successo, alle elezioni per il Congresso del 1960, perdendo per 24.000 voti in un distretto tradizionalmente repubblicano sul fiume Hudson. Nel 1982, perse contro Jerry Brown nelle primarie del Partito Democratico per il Senato, nonostante il sostegno di celebrit\u00e0 liberali come Paul Newman e Joanne Woodward. Vidal afferm\u00f2 che lui ed Al Gore, ex vicepresidente degli USA, sono cugini alla lontana, ma ricerche genealogiche non hanno scoperto alcun legame familiare.\nHa recitato nel film \"Bob Roberts\" (1992) con Tim Robbins, oltre ad altri film come \"Gattaca\", \"With Honors\" e \"Igby Goes Down\".\nPolitica.\nAttivismo e opinioni politiche.\nVidal si considera un \"riformatore radicale\", ed \u00e8 descritto come un nostalgico del \"repubblicanesimo puro\" dei primi anni della storia statunitense. Come studente delle superiori \u00e8 stato un sostenitore dell'American First Committee. Differentemente da altri sostenitori del movimento, continua a credere che gli Stati Uniti non avrebbero dovuto intervenire nel secondo conflitto mondiale (sebbene sembra abbia poi sostenuto che la fornitura di aiuti materiali agli alleati fosse stata una buona idea). Ha anche ipotizzato che il presidente Roosevelt avesse \"incitato\" i giapponesi ad attaccare gli Stati Uniti, con il fine di giustificare l'entrata in guerra degli statunitensi, e crede anche che questi fosse a conoscenza dell'attacco prima che fosse condotto.\nL'attivismo politico lo port\u00f2, nel 1960, a essere candidato al Congresso per il Partito Democratico nel nord dello Stato di New York (\"You'll get more with Gore\"), ricevendo pi\u00f9 voti di ogni altro candidato del Partito Democratico nei 50 anni precedenti. Dal 1970 al 1972, ha fatto parte del consiglio direttivo del People's Party, e nelle Primarie del Partito Democratico del 1982 in California per il Senato Americano, arriv\u00f2 secondo su nove candidati (con circa mezzo milione di voti).\nL'emittente televisiva ABC News lo mise sotto contratto insieme a William Buckley jr come analista per le \"convention\" dei partiti Democratico e Repubblicano del 1968, prevedendo che gli spettatori avrebbero gradito lo spettacolo delle battaglie verbali tra due uomini famosi per la loro intelligenza pungente e il loro sarcasmo. La battaglia verbale ci fu eccome, e si arriv\u00f2 quasi allo scontro fisico. Dopo alcuni giorni di battibecchi che spesso si trasformavano in attacchi puerili e personali da ambo i lati, Vidal defin\u00ec Buckley \"pro-crypto Nazi\", offesa alla quale Buckley, visibilmente alterato, replic\u00f2 cos\u00ec: \u00abAdesso ascolta, depravato. Smetti di chiamarmi pro-crypto Nazi, altrimenti ti do un cazzotto in faccia e ti distruggo\u00bb.\nIn seguito Buckley chiese scusa a Vidal per averlo chiamato depravato; in ogni caso, l'attacco a Vidal continu\u00f2 in un lungo saggio pubblicato nella rivista \"Esquire\" nell'agosto del 1969, intitolato \"On Experiencing Gore Vidal\" (pubblicato anche in \"The Governor Listeth\", una collezione degli scritti di Buckley di quel periodo). Il numero di settembre 1969 di \"Esquire\" presentava una risposta di Vidal, nella quale Vidal affermava che Buckley e/o altri membri della sua famiglia avevano vandalizzato una chiesa nella loro citt\u00e0 natale di Sharon, CT nel 1944, dopo che la moglie del pastore aveva venduto una casa a una famiglia ebrea.\nBuckley querel\u00f2 Vidal ed \"Esquire\" per calunnia; Vidal replic\u00f2 querelando a sua volta per diffamazione Buckley, per aver definito il racconto di Vidal \"Myra Breckenridge\" come \"pornografia\". L'azione giuridica di Vidal fu respinta dalla corte e Buckley accett\u00f2 come riparazione la cifra di 115\u00a0000 dollari per spese legali e la dichiarazione da parte di \"Esquire\" di essere \"profondamente convinti\" della falsit\u00e0 della accuse di Vidal. I costi legali per Vidal si aggirarono intorno ai 75\u00a0000 dollari.\nL'intera faccenda venne di nuovo a galla nel 2003, quando \"Esquire\" pubblic\u00f2 l\"'Esquire's Big Book of Great Writing\", una antologia che comprendeva l'articolo ingiurioso di Vidal. Buckley di nuovo querel\u00f2 la rivista per diffamazione e la stessa si accord\u00f2 per un risarcimento che ammont\u00f2 a 55\u00a0000 dollari per spese legali e 10\u00a0000 dollari per danni morali nei confronti di Buckley.\nOggetto di serie controversie furono le relazioni che Vidal intrattenne con Timothy McVeigh. I due cominciarono uno scambio di lettere mentre McVeigh era in prigione. Vidal crede che McVeigh abbia avuto dei complici oppure sia stato direzionato per realizzare l'attacco dinamitardo di Oklahoma City. Vidal ha anche suggerito che l'attacco possa essere stato effettuato dall'FBI per permettere l'approvazione di leggi anti terrorismo pi\u00f9 rigide. In un'altra occasione afferm\u00f2 che Timothy McVeigh aveva commesso l'attentato come un contributo agli Stati Uniti per quello che l'FBI faceva, ossia, spiare e assassinare cittadini statunitensi.\nNel 1994 Vidal scrisse una prefazione per il controverso libro di Israel Shahak: \"Jewish History, Jewish Religion: The Weight of Three Thousand Years\", che ha ricevuto critiche da parte della scuola Talmudica.\nIn questa prefazione Vidal afferma che \u00ab...a un certo punto, verso la fine degli anni Cinquanta, quel pettegolo di prima classe e storico occasionale di John Frank Kennedy mi raccontava di come, nel 1948, Harry Truman fosse stato abbandonato da tutti al momento della campagna elettorale per la presidenza degli Stati Uniti. Fu allora che un sionista americano gli port\u00f2 due milioni di dollari in contanti in una valigetta, per sovvenzionare la campagna. Ecco perch\u00e9 il riconoscimento dello Stato di Israele da parte degli Stati Uniti \u00e8 stato cos\u00ec rapido. Siccome n\u00e9 Jack n\u00e9 io eravamo antisemiti (al contrario dei nostri nonni), la considerammo solo come un'altra delle storielle divertenti su Truman e la serena corruzione della politica americana.\u00bb \nVidal fu membro della direzione di World Can't Wait, un'organizzazione che partecipa del movimento per la incriminazione di George W. Bush per alto tradimento.\nOpinioni sui fatti dell'11 settembre 2001.\nVidal era fortemente critico nei confronti dell'amministrazione Bush, cos\u00ec come lo era stato delle precedenti amministrazioni che considerava aver avuto una agenda espansionista implicita o esplicita. Ha spesso affermato in interviste, articoli, e in un recente libro, che gli statunitensi \u00ab...sono oggi governati da una combriccola di petrolieri guerrafondai (\"oil-Pentagon men\" nell'originale) [...] Bush padre e figlio, Cheney, Rumsfeld, e cos\u00ec via\u00bb. Secondo Vidal, per molti anni questo gruppo e i loro soci hanno tentato di ottenere il controllo delle riserve petrolifere dell'Asia centrale (dopo, sempre secondo Vidal, aver guadagnato l'effettivo controllo delle risorse del Golfo Persico nel 1991).\nRelativamente agli attacchi dell'11 settembre 2001, Vidal scrisse che tali attentati, che affermava essere stati previsti dai servizi di intelligence statunitensi, giustificavano politicamente i piani d'invasione dell'Afghanistan (ottobre 2001) dell'amministrazione Bush, preparati precedentemente agli attentati.\nSottolineava la mancanza di meccanismi di difesa, incluso il ritardo per l'attivazione dei caccia intercettori, i cui tempi di azione furono molto pi\u00f9 lenti di quanto ci si sarebbe potuto aspettare. Se, affermava Gore Vidal, tali mancanze fossero frutto di incompetenza, meriterebbero un congruo numero di corti marziali e uno o due rinunce da parte delle maggiori cariche dello Stato. Invece, abbiamo solo una inchiesta su come i \u00ab...potenziali errori di comunicazione tra agenzie federali ... possano aver permesso la realizzazione degli attacchi.\u00bb Tali fatti, concluse Vidal, autorizzano l'ipotesi che l'amministrazione di fatto lasci\u00f2 realizzare gli attacchi, in modo da poter capitalizzare su un evento catalizzatore, che gli avrebbe permesso di raggiungere obiettivi politici controversi sotto la falsa bandiera di una Guerra al terrorismo.\nOpere.\nRomanzi.\nCiclo Narratives of Empire"}
{"id": "440139", "revid": "31886", "url": "https://it.wikipedia.org/wiki?curid=440139", "title": "Sten Sture il Vecchio", "text": "Nacque intorno al 1440, figlio di Gustavo Anundsson della famiglia Sture e di Brigitta Stensdotter Bielke, sorellastra del futuro Re Carlo VIII di Svezia. Si spos\u00f2 con Ingeborg Tott nel 1476, ma il matrimonio rimase senza discendenza. Secondo il sistema di successione, il padre di Sten Sture discendeva dal Re Sverker II di Svezia.\nAlla Battaglia di Brunkeberg, nel 1471, trionf\u00f2 contro le forze svedesi e danesi in aiuto di Cristiano I di Danimarca. Questa vittoria elev\u00f2 Sture alla posizione di salvatore della nazione. La scultura San Giorgio e il drago creata dallo scultore tedesco Bernt Notke a Stoccolma fu ideata per commemorare l'evento.\nSten Sture giunse al potere alla morte di Carlo VIII e consolid\u00f2 la sua posizione con la vittoria di Brunkeberg. Per un quarto di secolo govern\u00f2 la Svezia rendendo la reggenza quasi un suo diritto. Era sostenuto dai contadini e dalla bassa nobilt\u00e0. Fu obbligato a dimettersi dal Re Giovanni di Danimarca, che conquist\u00f2 rapidamente la Svezia nel 1497. Nonostante questo, durante un'altra ribellione contro i danesi nel 1501, Sten Sture torn\u00f2 al potere, guidando la battaglia svedese per l'indipendenza. Govern\u00f2 di nuovo fino alla sua morte. \nI suoi parenti pi\u00f9 prossimi e gli eredi erano quelli della sorella, la Casata di Vasa. Il pronipote, il futuro re Gustavo I di Svezia era nato alcuni anni prima della morte di Sten. A quel tempo, comunque, nessuno della famiglia aveva esperienza politica, o faceva parte dell'\u00e9lite svedese. Il Reggente Sten fu succeduto dal collega e dall'ex-nemico Svante Nilsson, nuovo reggente."}
{"id": "440141", "revid": "125052191", "url": "https://it.wikipedia.org/wiki?curid=440141", "title": "Lower East Side", "text": "Il Lower East Side \u00e8 un quartiere della \u201ccircoscrizione\u201d o \u201cdistretto\u201d (borough) di Manhattan, nella citt\u00e0 di New York. \u00c8 situato lungo l'East River (uno stretto braccio di mare che separa Manhattan ad est da Brooklyn e dal Queens), all'incirca tra Canal Street ed Houston Street. Ad ovest \u00e8 approssimativamente delimitato dalla Bowery.\nDescrizione.\n\u00c8 uno dei quartieri pi\u00f9 vivaci e pi\u00f9 ricchi di storia di Manhattan, perch\u00e9 da sempre accoglie i nuovi immigrati. Nel corso del tempo vi si \u00e8 stabilito un vero mosaico di popolazioni: irlandesi, neri, ebrei, italiani, cinesi, tedeschi e latino-americani, per citarne solo alcuni. Ogni etnia ha impresso il proprio segno distintivo nel tessuto urbano e si \u00e8 adoperata per organizzarsi in comunit\u00e0, creando proprie associazioni di mutuo soccorso. Queste societ\u00e0 di assistenza svolgevano un ruolo fondamentale, offrendo al nuovo arrivato lavoro, alloggio e inserimento sociale. Le comunit\u00e0 erano fondate su criteri sia etnici sia religiosi; in questo modo, le organizzazioni non erano solo ebraiche, bens\u00ec ebraico russe, ebraico polacche, ebraico ungheresi. Lo stesso valeva per immigrati italiani: essi si stabilirono nel Lower East Side non tanto in quanto italiani, bens\u00ec raggruppandosi nelle diverse vie e quartieri, a seconda della provenienza, veneti, campani, siciliani, pugliesi ecc. I nuovi immigrati hanno mantenuto e, in alcuni casi, sviluppato la cultura culinaria dei paesi originari e il Lower East Side propone infatti alcuni dei ristoranti migliori e meno cari della citt\u00e0.\nChinatown.\nColumbus Park.\nSi trova all'angolo tra Bayard e Mulberry Street. Occupa lo spazio di precedenti campi coltivati che nel XVII secolo appartenevano a Bayard, di cui una via porta ancora il nome. A met\u00e0 del XIX secolo, Mulberry Street conduceva ai Five Points, nel centro del Sesto Distretto, che molti chiamavano \"Bloody Old Sixth\", il \"maledetto vecchio sesto\" (\"bloody\" significa anche sanguinante). Si trattava della zona pi\u00f9 disastrata che New York abbia mai visto. All'epoca, l'area era il feudo della comunit\u00e0 irlandese, ma in seguito vi affluirono gli italiani, che cercavano alloggi a buon mercato e giungevano talvolta a vivere in dodici persone e pi\u00f9 per stanza. Le baracche di Five Points furono rase al suolo nel 1892 e sostituite da Columbus Park. Fin dalla sua inaugurazione, il parco divenne il luogo prediletto delle orchestre all'aperto e delle cerimonie nazionali. \nNel Columbus Day ed in altri giorni festivi, i musicisti del quartiere si riunivano nel parco per suonare musiche italiane; gli ambulanti offrivano spuntini ed i fuochi d'artificio aggiungevano una nota di colore all'atmosfera festiva.\nChurch of Transfiguration.\nEretta nel 1801 in stile georgiano da una comunit\u00e0 inglese luterana della \"First Church of Zion\", la chiesa ha subito nel tempo vari cambiamenti. Nel 1853, la Chiesa cattolica rilev\u00f2 lo stabile perch\u00e9 le comunit\u00e0 italiana e irlandese, all'epoca in piena espansione, potessero praticarvi il culto. In seguito, negli anni '50, i cinesi popolarono la parrocchia, che oggi conta fedeli quasi esclusivamente di questa etnia. Negli orari apposti all'entrata della chiesa viene segnalato che la messa in rito cattolico \u00e8 celebrata in cinese, cantonese e inglese.\nTrasporti.\nIl quartiere \u00e8 servito dalla metropolitana di New York attraverso le stazioni di Grand Street (linea IND Sixth Avenue, treni delle linee B e D), Bowery (linea BMT Nassau Street, treni delle linee J e Z), Delancey Street-Essex Street (linee Nassau Street e Sixth Avenue, treni delle linee F, J, M e Z), Second Avenue e East Broadway (linea Sixth Avenue, treni della linea F)."}
{"id": "440143", "revid": "372624", "url": "https://it.wikipedia.org/wiki?curid=440143", "title": "Alfredo Trombetti", "text": "Biografia.\nNato in una famiglia di umili origini, Trombetti si laure\u00f2 a Bologna nel 1891 in Lettere. Professore liceale, nel 1902 pubblic\u00f2 \"Nessi genealogici tra le lingue del mondo antico\"; il saggio gli valse il Premio Reale dell'Accademia dei Lincei. \nNel 1904 divenne a Bologna ordinario di Filologia semitica e nel 1912 di Scienza del linguaggio (vecchio nome della Glottologia generale comparata). \nMor\u00ec durante una villeggiatura a causa di una sincope, che lo colse dopo aver fatto un bagno di mare.\nTrombetti \u00e8 sepolto nella cripta di famiglia collocata nel Campo Carducci del cimitero monumentale della Certosa di Bologna, insieme alla nipote Laura Betti.\nBasco, caucasico e sinotibetano.\nTrombetti fu il primo a ipotizzare, nel 1923, la somiglianza del basco con le lingue caucasiche e con la famiglia sinotibetana, precorrendo le moderne ricerche sul denecaucasico, sebbene questa somiglianza fosse sempre pi\u00f9 lontana dall'essere dimostrabile.\nL'unit\u00e0 preistorica delle lingue.\n\u00c8 soprattutto ricordato per le sue teorie monogenetiche secondo le quali tutte le lingue del mondo deriverebbero da una sola lingua parlata nella preistoria.\nVale la pena di riproporre il suo punto di vista esposto ne \"L'unit\u00e0 d'origine del linguaggio\" (l'opera costituisce l'ampliamento di \"Nessi genealogici tra le lingue del mondo antico\"):"}
{"id": "440144", "revid": "965985", "url": "https://it.wikipedia.org/wiki?curid=440144", "title": "Jerry Cantrell", "text": "Il suo nome \u00e8 legato alla storica band grunge degli Alice in Chains, di cui \u00e8 chitarrista, cantante (prima insieme a Layne Staley, poi in coppia con William DuVall), e autore della maggior parte dei brani (soprattutto musiche). Oltre alla militanza negli Alice in Chains, interrotta per alcuni anni dopo la morte di Staley, Cantrell ha all'attivo anche una carriera da solista partita nel 1998.\nNel 2012 \u00e8 stato inserito al 37\u00ba posto tra i 100 migliori chitarristi di tutti i tempi dalla rivista \"Guitar World\".\nBiografia.\nNasce a Tacoma, nello stato di Washington, da padre soldato e madre musicista. Cresciuto a musica country, ottiene la sua prima chitarra verso i dodici anni, sebbene non inizi a suonarla assiduamente prima dei diciassette anni, quando il suo interesse musicale inizia a concentrarsi sull'hard rock dei Black Sabbath, di Jimi Hendrix e dei Queensr\u00ffche, fino a cominciare a suonare insieme ad altri ragazzi in svariate piccole band locali. Prima di questo, Jerry cantava nel coro delle scuole superiori in occasione di partite di pallacanestro e altri avvenimenti scolastici, diventando presidente del coro nel suo ultimo anno di scuola. Talvolta il coro era solito esibirsi e allenarsi in canti gregoriani; da qui la \"passione\" di Jerry per le tonalit\u00e0 vocali molto cupe e basse.\nA met\u00e0 degli anni ottanta, incontra il bassista Mike Starr e il batterista Sean Kinney, formando la sua prima vera e propria band, i Diamond Lie. Durante questo periodo conosce Layne Staley in una sala prove di Seattle chiamata \"Music Bank\"; I due diventano presto grandissimi amici, finendo per diventare compagni di stanza e per condividere molto del loro tempo assieme provando e suonando. Staley lascer\u00e0 la sua band, chiamata Alice 'N Chainz, per diventare cantante a tempo pieno nella band di Cantrell: \u00e8 il 1987 e nascono gli Alice in Chains. Nello stesso anno, Jerry si trova ad affrontare anche una dolorosa perdita, quella della madre, deceduta a soli 43 anni.\nAttualmente vive a Los Angeles, sebbene preferisca trascorrere molto tempo insieme alla sua famiglia nel ranch di famiglia nell'Oklahoma.\nGli Alice in Chains.\nCon tre album in studio, due EP e un concerto unplugged, la carriera di Jerry negli Alice in Chains dura ufficialmente fino all'aprile del 2002, quando Staley viene trovato morto in seguito a un'overdose da speedball. Tuttavia, gi\u00e0 a met\u00e0 degli anni novanta, le esibizioni e i lavori della band diventano sempre pi\u00f9 rari proprio per i problemi di tossicodipendenza del cantante, culminando in una vera e propria inattivit\u00e0 del gruppo.\nNel 2005, i tre membri superstiti tornano a esibirsi sporadicamente, lasciando alternare nel ruolo di cantante nomi molto noti come Phil Anselmo dei Pantera e dei Down, Scott Weiland degli Stone Temple Pilots, William DuVall e soprattutto Maynard James Keenan dei Tool, . La band ridiventer\u00e0 un quartetto con l'ingresso di DuVall come co-vocalist e nel 2009 pubblica il suo primo album dopo la morte di Staley, \"Black Gives Way to Blue\", a ben 13 anni di distanza dall'ultimo. Nel maggio del 2013 il gruppo pubblica \"The Devil Put Dinosaurs Here\", mentre nell'estate del 2018 \" Rainier Fog \".\nCarriera solista.\nQuando l'inattivit\u00e0 degli Alice in Chains inizia a prolungarsi, Jerry non smette di comporre e lavorare a nuovi brani; l'idea di un eventuale esordio solista non lo entusiasma molto, ma la lunga assenza dalle scene e il futuro incerto della sua band lo spinge a prendere coraggio e a mettere su nastro i pezzi che sta scrivendo, dando vita nel 1998 a \"Boggy Depot\", da cui vengono estratti tre singoli, fra cui l'apprezzatissima \"My Song\". Ad ogni modo, l'ambiente in cui Jerry lavora per \"Boggy Depot\" resta quello degli Alice; il batterista in tutte le tracce \u00e8 Sean Kinney, mentre il basso viene affidato per tre brani a Mike Inez (diventato bassista degli Alice nel 1993), riformando praticamente la sezione strumentale degli AIC. Nel disco, collaborano altri due importantissimi bassisti: Les Claypool dei Primus e Rex Brown dei Pantera (che suona nella maggior parte dei pezzi).\nNello stesso anno, Jerry si isola in casa per quasi quattro mesi e inizia a comporre numerosi nuovi brani che avrebbero dovuto far parte del successore di \"Boggy Depot\". Il lavoro, \"Degradation Trip\", vedr\u00e0 la luce solo nel 2002 e vanta la presenza della allora band live di Ozzy Osbourne: alla batteria Mike Bordin (ex Faith No More) e al basso Robert Trujillo. Abbandonata la Columbia Records da anni, l'album esce per la Roadrunner Records proprio poco tempo dopo la morte dell'eterno amico Layne Staley, cui viene dedicato il lavoro. \"Degradation Trip\" riceve critiche nettamente migliori al suo predecessore, considerato da molti una mezza delusione, e viene ripubblicato nel novembre dello stesso anno in un doppio album intitolato \"Degradation Trip Volumes 1 &amp; 2\" a tiratura limitata con undici nuovi brani, cos\u00ec come Jerry l'aveva concepito inizialmente; infatti, la Roadrunner era poco propensa a realizzare l'idea originale, giudicando un doppio album troppo difficile per il mercato discografico, e ottenne il consenso del chitarrista a pubblicarne una versione \"normale\" in un solo CD, promettendo di ripubblicarlo in seguito in versione integrale cos\u00ec come voluto da Jerry.\nPer diverso tempo si \u00e8 vociferato di un terzo album, la cui uscita era prevista per il 2006, ma la ricongiunzione degli Alice in Chains ha accantonato definitivamente l'idea. Jerry stesso ha dichiarato che i suoi lavori come solista sono nati perch\u00e9 la band era ferma, e che con il ritorno degli Alice il suo tempo \u00e8 dedicato completamente di nuovo a loro.\nIl 29 luglio 2021 esce il singolo Atone che precede la pubblicazione del nuovo album solista.\nApparizioni cinematografiche.\nJerry Cantrell appare nel film \"Jerry Maguire\" (1996), in un breve cameo."}
{"id": "440145", "revid": "287204", "url": "https://it.wikipedia.org/wiki?curid=440145", "title": "Nepezzano", "text": "Nepezzano \u00e8 una frazione del comune di Teramo, sita a circa 6\u00a0km dal capoluogo.\nStoria.\nLa localit\u00e0 \u00e8 citata per la prima volta su documenti antichi nel secolo XII, in occasione della Rassegna dei Feudatari esistenti nella Contea Aprutina.\nNei documenti vi si legge che Maccabeo Melatino coi suoi consanguinei dichiarava di possedere Monticello, Campora e Nepezzano.\nSecondo lo storico Niccola Palma, il castello del feudatario doveva sorgere nella collina denominata Colle Marino dove si notavano (ai suoi tempi e quindi agli inizi dell'Ottocento), ancora ruderi \"lungo la strada distrettuale, e donde si ha di prospetto la veduta del villaggio e del suo territorio\".\nIl Palma scrive che fu trovata la \"ventesima lapide\" con la scritta: \"Iter. Privat fundi Nepotiani\" un cippo che probabilmente si riferisce all'accesso al terreno di un Nepoziano. Da qui il nome di Nepezzano. Il Nepotiano citato nella lapide forse era uno di quei coloni romani che ebbero l'assegamento di una quota nell'Agro Pretuziano ossia nel territorio di Petrut (l'antico nome di Teramo).\nDal punto di vista ecclesiastico, il castello del paese nel 1188, in virt\u00f9 di una Bolla di Clemente III, fu assoggettato a San Nicol\u00f2 a Tordino, insieme alla sua chiesa di San Martino e a tutto il suo territorio, restandovi fino all'abolizione della \"Nullius\" di San Nicol\u00f2 a Tordino.\nNel 1351 Nepezzano fu unito al Comune di Teramo e ancora oggi ne fa parte.\nSul finire del secolo XVI sbarcarono nel teramano diverse colonie di Schiavoni, provenienti dalla Dalmazia.\nSi stabilirono a Cologna (oggi frazione del comune di Roseto degli Abruzzi) abitando in pagliai o pingiaie (o \"pingiare\" ossia le case di terra cruda) e altri nei pressi di Nepezzano in un casale che sorgeva nel luogo ove oggi \u00e8 sita la frazione chiamata Villa Schiavoni. Un gruppo di questi esuli and\u00f2 ad abitare anche dentro Teramo, dove costituirono una colonia interamente appartata. Eressero una propria cappella nella Cattedrale, dedicandola a San Nicola di Bari, con relativa Confraternita dedicata a persone della loro gente.\nIl 23 giugno 1809 i due paesi di Ripattone e Nepezzano furono occupati dai briganti e ne ebbero a soffrire molto.\nLa chiesa di Nepezzano fu restaurata nel 1931 dal parroco Domenico Pirocchi che eresse anche il campanile al posto di una piccola torre campanaria.\nLa strada di accesso alla chiesa \u00e8 stata realizzata nel 1927.\nLa famiglia Di Domenicantonio per secoli ha avuto vasti possedimenti a Nepezzano, Villa Schiavoni e in localit\u00e0 Coste Sant'Agostino nei pressi di Teramo.\nChiesa di San Lorenzo.\nLa chiesa risale al XIII secolo, ed ha mantenuto un aspetto medievale gotico. Ha muratura in ciottoli di fiume, visibile nella parte di base della facciata. Infatti il perimetro \u00e8 intonacato di rosso pompelmo. \nLa facciata a capanna ha un rosone e portale a sesto acuto. Tale portale ha una lunetta affrescata nel Novecento, con la Madonna col Bambino. Per ogni lato della pianta vi sono tre monofore gotiche. Il campanile \u00e8 del 1931, a torre con cuspide a cono."}
{"id": "440146", "revid": "1049396", "url": "https://it.wikipedia.org/wiki?curid=440146", "title": "Trattamento termico", "text": "Per trattamento termico si intende il ciclo termico effettuato in predeterminate condizioni e temperature a cui devono seguire raffreddamenti, pi\u00f9 o meno lenti, con lo scopo di fare assumere ad un metallo o ad una lega metallica (solitamente acciaio) quelle strutture cristalline che gli conferiscono determinate caratteristiche meccaniche e/o tecnologiche.\nPer comprendere l'effetto dei trattamenti termici sulla struttura di una lega metallica, \u00e8 necessario conoscere il diagramma di stato della lega stessa. Tale conoscenza non \u00e8 tuttavia sufficiente, infatti i diagrammi di stato definiscono le strutture di equilibrio di un metallo o una lega ad una determinata temperatura. Le relative curve sono quindi ricavate applicando riscaldamenti e raffreddamenti molto lenti (tali da consentire il raggiungimento dell'equilibrio ad ogni temperatura).\nPer questo motivo, un importante ruolo \u00e8 svolto dalla velocit\u00e0 di raffreddamento o di riscaldamento della trasformazione. Tale velocit\u00e0 non solo influisce sulle temperature di transizione (che in genere saranno diverse da quelle ricavate dai diagrammi di stato), ma anche sulla natura stessa della struttura ottenuta, con la possibilit\u00e0 di ottenere costituenti metastabili (quali ad esempio la martensite negli acciai) assenti nel diagramma di stato.\nTipi di trattamenti termici.\nEcco un elenco dei principali trattamenti termici a cui pu\u00f2 essere sottoposto un metallo o una lega:\nTrattamenti termici degli acciai.\nI trattamenti termici degli acciai possono essere suddivisi in due grosse categorie a seconda che si abbia transizione di fase o meno:\nRicottura.\nProcesso utile ad annullare gli effetti di qualsiasi trattamento effettuato in precedenza, con l'eliminazione nell'ordine di\nRicottura di addolcimento.\nUn materiale \u00e8 dolce se si adatta bene alla trasformazione a cui \u00e8 sottoposto, ovvero se ha durezza bassa e alti allungamenti. Al termine dell'incrudimento (dovuto a deformazione plastica a freddo) il materiale \u00e8 molto duro, quindi si effettua un riscaldamento per migliorare le propriet\u00e0 meccaniche. Si tratta di uno dei trattamenti pi\u00f9 diffusi in quanto la deformazione plastica a freddo \u00e8 una delle lavorazioni pi\u00f9 diffuse.\nSi hanno processi di recupero e ricristallizzazione che eliminano tutte le dislocazioni prodotte dall'incrudimento. Come conseguenze si ha un netto incremento dell'allungamento e una generazione di orientazioni preferenziali nei grani.\nRicottura di coalescenza.\nDetta anche globulizzazione o sferoidizzazione, \u00e8 un processo che ha come obiettivo l'ottenimento di cementite sferoidale, operando a temperature prossime ad A1.\nDa un punto di vista meccanico si ottiene un materiale simile alle ghise sferoidali: si impedisce il moto delle cricche in quanto si riduce sensibilmente l'angolo di partenza della cricca. Permette di associare alti allungamenti con buone resistenze, senza che il materiale sia eccessivamente fragile.\nViene utilizzata, ad esempio, per la realizzazione delle cerniere degli armadi.\nNormalizzazione.\n\u00c8 un particolare tipo di ricottura, eseguito a 70\u00a0\u00b0C sopra Ac3, con il quale si ottiene un'affinazione della grana cristallina, per migliorare le caratteristiche meccaniche finali di un pezzo.\nIl riscaldamento avviene in campo austenitico ed \u00e8 seguito da un raffreddamento in aria calma.\nTempra.\nSi porta l'acciaio ad una temperatura di 50\u00a0\u00b0C superiore ad Ac3 (temperatura alla quale avviene la completa trasformazione in austenite), poi si raffredda rapidamente per ottenere martensite.\nRinvenimento.\n\u00c8 un trattamento termico consistente in un riscaldamento seguito da raffreddamento a velocit\u00e0 controllata, cui possono venire sottoposti acciai e leghe leggere per ridurre la fragilit\u00e0 indotta dalla tempra, a scapito per\u00f2 di parte della durezza. Il rinvenimento \u00e8 suddiviso in diversi stadi a seconda della temperatura alla quale \u00e8 portato l'acciaio, e all'aumentare di questa si ottiene una struttura con propriet\u00e0 meccaniche sempre migliori (a parte la citata diminuzione della durezza). Di solito il trattamento di rinvenimento viene effettuato subito dopo la tempra.\nIl trattamento di tempra pi\u00f9 rinvenimento al 4\u00ba stadio prende il nome di \"bonifica\".\nSi applica a materiali martensitici e porta alla formazione di bainite. Si passa da una struttura bct ad una ferrite cubica e cementite.\nDistensione.\n\u00c8 un riscaldamento a 150-180\u00a0\u00b0C che provoca una riduzione delle tensioni residue, senza diminuire troppo la durezza. In pratica \u00e8 un particolare tipo di rinvenimento.\nBonifica.\nViene eseguita su acciai a medio contenuto di carbonio (C) per eliminare le caratteristiche negative degli acciai semplicemente temprati, vale a dire l'eccessiva fragilit\u00e0 e la presenza di austenite residua. Consiste in una tempra con successivo rinvenimento al 4\u00ba stadio, cio\u00e8 portando l'acciaio a 600-650\u00a0\u00b0C.\n\u00c8 possibile ottenere la struttura nota come sorbite da rinvenimento, che presenta il miglior compromesso fra caratteristiche meccaniche e resistenza agli urti.\nIn genere si usano acciai con un tenore di carbonio compreso fra lo 0,25% e lo 0,6%, con percentuali variabili di elementi leganti come nichel, cromo, molibdeno e pi\u00f9 raramente vanadio."}
{"id": "440151", "revid": "287204", "url": "https://it.wikipedia.org/wiki?curid=440151", "title": "Unita 731", "text": ""}
{"id": "440152", "revid": "322321", "url": "https://it.wikipedia.org/wiki?curid=440152", "title": "Chi l'ha visto?", "text": "Chi l'ha visto? \u00e8 un programma televisivo italiano dedicato alla ricerca di persone scomparse e ai misteri insoluti, in onda il mercoled\u00ec in prima serata su Rai 3 e condotto da Federica Sciarelli con la regia di Anna Grossi. In onda dal 30 aprile 1989, risulta essere, dopo il TG3, \"Geo\", \"Un giorno in pretura\", \"Fuori orario. Cose (mai) viste\" e \"Blob\", il sesto programma pi\u00f9 longevo trasmesso su Rai 3.\nL'attuale sigla del programma \u00e8 \"Missing\" (in italiano \"scomparso/scomparsa\"), composta da Bruno Carioti e Lamberto Macchi, ed \u00e8 in uso a partire dalla stagione 1993-1994, seppur riarrangiata nell'edizione 2014-2015. Il programma va in onda dallo studio 2 del Centro di produzione Rai di via Teulada a Roma.\nStoria.\nL'esordio con Donatella Raffai e Paolo Guzzanti.\nLa trasmissione riprende il formato della rubrica \"Dove sei?\" del programma \"Portobello\" di Enzo Tortora, descrivendo casi di persone scomparse o allontanatesi da casa senza pi\u00f9 contattare i familiari e mettendo a disposizione del pubblico un numero telefonico per cercare di ottenere informazioni o indizi utili per il ritrovamento o per la ricostruzione dei fatti. Tale numero \u00e8 lo 06/8262 (sostituito esclusivamente per le stagioni 1989/1990 e 1990/1991 dai numeri 0769/7399, 06/8896910, 06/3613147), inizialmente utilizzato anche da altre trasmissioni di approfondimento giornalistico della Rai 3 dell'epoca, ovvero \"Telefono giallo\", \"Linea rovente\", \"Camice bianco\", \"Parte civile\" e \"8262\" (che assieme a \"Chi l'ha visto?\" facevano parte del ciclo \"Chiama in diretta RAITRE\").\nPrecedentemente al 1989 su Rai 3 era andato in onda un programma a cadenza mensile, molto simile in struttura e contenuti, intitolato \"Posto pubblico nel verde\", spin-off di un altro celebre programma della terza rete Rai dell'epoca, \"Telefono giallo\", condotto da Donatella Raffai e ideato da Lio Beghin, creatore poi anche di \"Chi l'ha visto?\", di cui tale trasmissione pu\u00f2 essere considerata una sorta di \"prima versione\", dato che fra l'altro anch'essa utilizzava il gi\u00e0 citato numero 06/8262.\nLa prima puntata di \"Chi l'ha visto?\" and\u00f2 in onda il 30 aprile 1989 con la conduzione di Paolo Guzzanti e Donatella Raffai. Il programma era curato da Lio Beghin, le ricostruzioni filmate erano realizzate da Fiore De Rienzo e la regia affidata ad Eros Macchi.\nIl successo con la riconferma di Donatella Raffai e l'arrivo di Luigi Di Majo.\nNell'autunno successivo Guzzanti venne sostituito da Luigi Di Majo che affianc\u00f2 la Raffai per le stagioni 1989-90 e 1990-91: queste due edizioni furono particolarmente fortunate, con ascolti che arrivarono a toccare gli 8 milioni di telespettatori. Inoltre nel 1990 \"Chi l'ha visto?\" si aggiudic\u00f2 il suo primo Telegatto come miglior \"programma d'utilit\u00e0 sociale\". Grazie al successo ottenuto dalla trasmissione Donatella Raffai vinse sia il Telegatto che l'Oscar Tv come \"personaggio televisivo femminile dell'anno\". Il successo fu tale, che nella stagione 1990/1991 venne proposto un doppio appuntamento settimanale, alla domenica con la coppia Di Majo e Raffai, e al venerd\u00ec con la conduzione in solitaria di quest'ultima. La Raffai, ispirandosi alla trasmissione, fu anche autrice di due libri: il primo intitolato proprio \"Chi l'ha visto?\" pubblicato dalla Eri edizioni Rai nel 1990 e il secondo intitolato \"Scomparsi\" edito dalla Rizzoli nel 1991.\nIl calo di ascolti e l'arrivo di Alessandra Graziottin.\nNel 1991-92 Lio Beghin abbandon\u00f2 il programma che venne cos\u00ec affidato a Pier Giuseppe Murgia, il quale gli diede una impostazione maggiormente giornalistica; a condurre questa edizione furono Luigi Di Majo e Alessandra Graziottin che sostitu\u00ec la Raffai, passata a condurre il nuovo programma \"Parte Civile\"; per il secondo anno consecutivo \"Chi l'ha visto?\" si aggiudic\u00f2 il Telegatto nella categoria \"TV utile\". In questa stagione si registr\u00f2 per\u00f2 un notevole calo degli ascolti.\nIl ritorno di Donatella Raffai e il ritrovato successo.\nDal 19 gennaio 1993 la conduzione torn\u00f2 alla Raffai, che riport\u00f2 il programma al successo e leg\u00f2 in modo indissolubile il suo volto alla trasmissione. A quell'epoca i casi si chiudevano con il ritrovamento delle persone e venivano abbandonati inesorabilmente anche quando a essere scoperto era solo un cadavere: indagini su eventuali delitti esulavano dalla sfera del programma, che si occupava solo di scomparse.\nL'arrivo di Giovanna Milella e l'estensione ai casi di cronaca.\nDalla stagione 1993/1994, dopo la soppressione della trasmissione \"Telefono giallo\" di Corrado Augias, \"Chi l'ha visto?\" estese il suo campo di indagine anche a casi di delitti irrisolti o dubbi e a inchieste di cronaca, trascurando per\u00f2, in qualche misura, i casi di scomparsa. Quest'idea fu, tuttavia, oggetto di molte critiche da parte del pubblico tant'\u00e8 che per risolvere il problema venne realizzato uno spin-off di \"Chi l'ha visto?\" intitolato \"Indagine\", in onda dal 2 settembre 1995 per 16 puntate al luned\u00ec sera, nel quale ci si occupava dei casi di cronaca. Alla guida di entrambi i programmi la giornalista Giovanna Milella, che nella primavera 1994, dopo una pausa dovuta alle elezioni e alle festivit\u00e0 pasquali, aveva sostituito la Raffai.\nLa conduzione di Marcella De Palma.\nDal 30 settembre 1997 la conduzione di \"Chi l'ha visto?\" pass\u00f2 a Marcella De Palma, che riport\u00f2 il focus della trasmissione sui casi di scomparsa chiudendo \"Indagine\". Con la sua esperienza da reporter di guerra e con uno stile professionale e appassionato la De Palma riusc\u00ec a far breccia tra il pubblico tanto che a 7 anni dall'ultima vittoria nella primavera 1999 il programma vinse nuovamente il Telegatto nella categoria \"TV utile\". Il 21 dicembre 1999, a ridosso delle vacanze di Natale, Marcella De Palma salut\u00f2 i telespettatori dando appuntamento a gennaio dopo la consueta pausa festiva. Nel mese di gennaio il programma per\u00f2 non venne trasmesso, e al ritorno in onda, il 1\u00ba febbraio, alla conduzione in studio si videro i principali quattro inviati del programma: Fiore De Rienzo, Tiziana Panella, Pino Rinaldi e Filomena Rorro. La spiegazione del repentino cambio della guardia era tristemente dovuta alla malattia che aveva colpito la De Palma, impedendole di proseguire il suo lavoro in trasmissione e portandola alla morte l'8 marzo del 2000. I quattro inviati condussero il programma fino all'ultima puntata della stagione, in onda il 24 luglio.\nLa conduzione di Daniela Poggi.\nil 26 settembre 2000 la conduzione venne affidata a Daniela Poggi; la scelta caduta sull'attrice ed ex-modella fu oggetto di molte critiche da parte di pubblico e critica inerenti al fatto che una trasmissione del genere non era adatta nei contenuti a un'ex soubrette, ma fosse pi\u00f9 consona a un giornalista professionista: la Poggi, riuscendo per\u00f2 a dimostrare una grande professionalit\u00e0 e un tono cordiale ed elegante, mise a tacere le voci critiche riguardanti il suo ingaggio e rimase alla conduzione del programma per quattro edizioni, fino al 19 luglio 2004.\nLa conduzione di Federica Sciarelli.\nDal 13 settembre 2004 il programma \u00e8 condotto dalla giornalista ed ex conduttrice del TG3 Federica Sciarelli (che dal 2009 \u00e8 anche autrice della trasmissione); sotto la sua conduzione e la sua guida il programma ha subito una notevole virata nei temi trattati: oltre alle storie di scomparsa \u00e8 stato dato di nuovo un considerevole spazio alle inchieste su famosi fatti irrisolti di cronaca italiana come il massacro del Circeo, il rapimento di Emanuela Orlandi e Mirella Gregori, il delitto di Simonetta Cesaroni, il caso del Mostro di Firenze, l'uccisione di Ilaria Alpi, le vicende della Banda della Magliana, la ricerca dei superlatitanti di Cosa Nostra Bernardo Provenzano e Matteo Messina Denaro fino alle pi\u00f9 recenti inchieste sui delitti di Elisa Claps, Sarah Scazzi, Yara Gambirasio, Melania Rea, Lucia Manca, Elena Ceste e Gilberta Palleschi (questi ultimi partiti come casi di scomparsa e rivelatisi in seguito omicidi). La Sciarelli \u2013giorno dopo giorno- lavora a un programma di cronaca dall\u2019impronta inequivocabilmente giornalistica. Partecipa ad ogni dettaglio della costruzione di un nuovo \u201cChi l\u2019ha visto?\u201d, stringe forti rapporti con i famigliari degli scomparsi: dagli Orlandi ai Claps. A supportare questa impostazione la Rai incarica come nuovo capostruttura responsabile del programma l\u2019ex inviato di punta del quotidiano Repubblica e vicedirettore del TG2 e responsabile di \u201cTG2 Dossier\u201d Stefano Marroni. Marroni e la Sciarelli avviano il restyling di \u201cChi l\u2019ha visto?\u201d. La rivoluzione delle caratteristiche del programma si completa nel 2009 con l\u2019esclusione di Murgia da autore del programma. Federica Sciarelli \u00e8 la \"front-woman\" di un gruppo di giornalisti di provata esperienza che vengono inseriti nei titoli di testa del programma: Pino Rinaldi, Gianloreto Carbone, Fiore Di Rienzo, Paola Grauso e Pino Nazio. \nGrazie all'efficiente lavoro degli inviati del programma si \u00e8 arrivati, in alcuni casi, addirittura a fare riaprire le indagini della magistratura su dei fatti che erano rimasti irrisolti per moltissimi anni. Tale cambiamento \u00e8 stato per\u00f2 oggetto di molte critiche da parte di alcuni spettatori della trasmissione che accusano la Sciarelli di aver tradito la funzione per cui il programma \u00e8 nato, ossia la ricerca di persone scomparse. Tale disappunto \u00e8 stato manifestato anche da alcuni inviati storici del programma come Filomena Rorro, Ilaria Mura, Lucilla Masucci, Rita Pedditzi e Fiore De Rienzo e l'autore storico Pier Giuseppe Murgia che, proprio per questo, hanno preferito lasciare la trasmissione (Ilaria Mura, Rita Pedditzi e Filomena Rorro hanno incominciato a collaborare con \"Quarto Grado\", trasmissione analoga a \"Chi l'ha visto?\" in onda su Rete 4 mentre De Rienzo \u00e8 tornato in seguito a lavorare nella trasmissione e nel 2018 sono ritornate nel cast del programma anche Filomena Rorro e Raffaella Notariale); nonostante tali critiche la trasmissione ha continuato a essere molto apprezzata e seguita.\nAccanto ai fatti di cronaca viene sempre comunque riservato un grande spazio al seguito dei casi di scomparsa, come quelli di Ylenia Carrisi e Roberta Ragusa, con particolare attenzione a quelli riguardanti la sparizione di minori (tra i quali le gi\u00e0 citate Emanuela Orlandi e Mirella Gregori, Angela Celentano, Denise Pipitone, le gemelline svizzere Alessia e Livia Schepp, Ottavia De Luise, Pasqualino Porfidia e molti altri).\nNel 2011 il programma si \u00e8 aggiudicato il Premio Regia Televisiva nella categoria Top Ten (i dieci migliori programmi della stagione televisiva 2010-2011). La puntata del 22 giugno 2011 ha ottenuto lo share migliore dal 1991: 20,37%.\nNello stesso anno la Eri edizioni Rai pubblica il libro \"Storie di Chi l'ha visto?\" scritto dai vari giornalisti che lavorano nel programma che raccontano i casi pi\u00f9 famosi seguiti negli anni dalla trasmissione.\nNel 2012 un nuovo lutto colpisce la trasmissione: Patrizia Belli, regista del programma sin dal 1997 (quando subentr\u00f2 a Claudia Caldera), muore a causa di una malattia e Federica Sciarelli e tutti i giornalisti della redazione le rendono omaggio con un filmato all'inizio della puntata successiva ai suoi funerali. La Belli viene sostituita alla regia del programma da Simonetta Morresi.\nNella stagione 2013-2014 si registra la defezione di alcuni inviati del programma che passano alla nuova trasmissione rivale \"Linea gialla\" in onda su LA7, soppressa dopo poco tempo per bassi ascolti.\nNell'estate del 2014, nel periodo in cui la normale trasmissione non va in onda con la consueta edizione, viene trasmessa, sempre in prima serata, \"Chi l'ha visto? - Storie\" condotto da Pino Rinaldi, una sorta di approfondimento di storie gi\u00e0 trattate in trasmissione e che, incominciate come semplici casi di scomparsa, si sono trasformate negli anni in veri e propri gialli. Tale versione estiva viene trasmessa anche nel 2015, sempre al mercoled\u00ec. Nell'estate del 2016, al termine della consueta edizione, vengono trasmesse quattro puntate strutturate con filmati di lunga durata e con un taglio pi\u00f9 cinematografico, intitolate \"Speciale Chi l'ha visto?\"\nDalla stagione 2016-2017, oltre al consueto appuntamento serale del mercoled\u00ec, incomincia ad andare in onda anche una striscia quotidiana del programma della durata di 20 minuti, \"Chi l'ha visto? 12:25\" in onda su Rai 3 dal luned\u00ec al venerd\u00ec alle ore 12:25 (da qui il titolo), in cui vengono quotidianamente aggiornati, attraverso collegamenti e segnalazioni, tutti i casi seguiti dal programma, oltre che a ospitare appelli di scomparsa e notizie su eventuali ritrovamenti; tale striscia quotidiana \u00e8 stata condotta nella prima puntata dalla stessa Federica Sciarelli, e in seguito dagli inviati principali del programma a rotazione. Nella stagione successiva tale appuntamento quotidiano viene anticipato alle 11:30 e dunque rinominato \"Chi l'ha visto? 11:30\".\nNella stagione 2019-2020 viene cancellata la striscia quotidiana e rimane confermato l'appuntamento del mercoled\u00ec sera. Mercoled\u00ec 18 marzo 2020 il programma non va in onda poich\u00e9 in una puntata speciale dedicata all'emergenza Coronavirus, in onda venerd\u00ec 13 marzo, la conduttrice Federica Sciarelli e parte della redazione sono entrati in contatto con un ospite in seguito rivelatosi positivo al COVID19. Il programma torna regolarmente in onda la settimana successiva.\nIl sito del programma.\nIl sito di \"Chi l'ha visto?\" contiene tutte le informazioni sulle persone scomparse, foto comprese, e i cui appelli sono stati lanciati dalla trasmissione nel corso degli anni oltre a molti filmati tratti dalle puntate trasmesse in televisione.\n\u00c8 costantemente aggiornato su tutti i casi di scomparsa che la trasmissione segue e pubblica notizie sulle novit\u00e0 nelle indagini ed eventuali avvistamenti.\nStruttura del programma.\nTelefonate in diretta.\nUna parte integrante della trasmissione, fin dalla prima puntata, \u00e8 stata quella delle telefonate in diretta dei telespettatori, che riportavano segnalazioni e avvistamenti interloquendo direttamente con il conduttore (ovviamente dopo essere state filtrate da una redazione). Ci\u00f2 era particolarmente evidente nelle prime edizioni in cui, oltre a sentire fisicamente gli squilli dopo il lancio di un caso, i telefoni con alcune addette a rispondere erano visibili in una stanza con parete di vetro dietro i conduttori. Capitava quindi che a volte si riuscisse a ritrovare le persone anche in diretta, magari, per esempio, quando un ospedale telefonava riconoscendo un ospite senza nome in uno dei ricercati dal programma; in alcuni casi poteva essere lo stesso ricercato a telefonare in diretta, magari confessando un allontanamento volontario. Una delle telefonate pi\u00f9 clamorose del programma fu quella con cui una donna, il 19 novembre 1989, fece ritrovare in diretta, con successivo intervento delle forze dell'ordine, il camper della famiglia Carretta, scomparsa da mesi.\nRicostruzioni filmate e servizi giornalistici.\nUn elemento tipico delle prime edizioni era quello delle ricostruzioni filmate dei casi seguiti. Queste mostravano le circostanze della scomparsa e venivano girate inizialmente usando degli attori somiglianti alle persone ricercate, i quali spesso erano scelti tra gli stessi familiari, amici o conoscenti della persona scomparsa; ci si accorse per\u00f2 che tale usanza, per quanto scenica, finiva per\u00f2 per depistare le ricerche in quanto lo spettatore tendeva naturalmente a memorizzare il volto osservato nella ricostruzione, piuttosto che quello del vero scomparso, le cui generalit\u00e0 erano date brevemente in schede con foto alla fine dei filmati. A ci\u00f2 si rimedi\u00f2, nelle edizioni successive, evitando di mostrare il volto degli attori che interpretavano le persone scomparse durante le ricostruzioni.\nPoi, in seguito all'arrivo di Pier Giuseppe Murgia tra gli autori del programma, si decise di sostituire queste ricostruzioni drammatizzate con dei filmati dal taglio di reportage giornalistici che ricostruiscono la vita della persona scomparsa (cercando cos\u00ec di comprendere i motivi che l'abbiano potuta portare ad allontanarsi) anche attraverso le interviste con parenti, amici, colleghi di lavoro e conoscenti della persona ricercata; durante questi servizi vengono mostrate pi\u00f9 volte una o pi\u00f9 foto recenti della persona ricercata.\nRecentemente sono tornate a essere di nuovo utilizzate dal programma anche le ricostruzioni filmate, ma solamente per specifiche situazioni: per la ricostruzione di un caso di omicidio (dove dunque non c'\u00e8 nessuna persona da rintracciare) e nelle storie di scomparsa di \"lungo corso\" ovvero quei casi che non richiedono da parte dei telespettatori una memorizzazione delle fattezze fisiche della persona scomparsa in quanto sicuramente cambiate nel corso degli anni.\nPresenze in diretta.\nUn altro elemento portante del programma \u00e8 poi la presenza in studio, o tramite collegamenti in diretta, dei familiari degli scomparsi. Essi sono intervistati dal conduttore per chiedere direttamente le circostanze della scomparsa, la descrizione dei ricercati, lanciare appelli, confermare o meno le ipotesi nate dalle segnalazioni delle telefonate in diretta.\nIl mix e la conduzione.\nQuesti tre ingredienti fondamentali sono stati dosati in maniera diversa nelle diverse serie del programma, il tutto amalgamato e bilanciato dalla sensibilit\u00e0 del conduttore, dalle sue scelte e da quelle degli autori. Federica Sciarelli, ad esempio, accanto alla presenza ormai preponderante dei servizi giornalistici, ha posto spesso l'accento sui contributi in diretta, stabilendo spesso un contatto personale con i familiari di alcuni casi, in studio o in collegamento, e procedendo talvolta a vere e proprie interviste in diretta di testimoni; le telefonate in studio dei telespettatori, invece, sono oggi un elemento piuttosto desueto, usato ormai molto raramente, a differenza di quanto avveniva al tempo di Donatella Raffai, quando l'intera conclusione del programma era legata al contributo diretto del pubblico.\nConsolidato sembra ormai l'utilizzo della conduzione femminile, probabilmente da ascrivere all'approccio pi\u00f9 delicato e rassicurante che una donna pu\u00f2 garantire, pur nella professionalit\u00e0 e nella seriet\u00e0 necessaria, mediando tra i protagonisti del programma: i familiari dello scomparso da un lato, i telespettatori dall'altro.\nUna caratteristica invece che la trasmissione italiana ha di solito evitato, rispetto a programmi simili di televisioni estere, \u00e8 quello di filmare il ricongiungimento dello scomparso, una volta ritrovato, con i familiari e i cari. In questo senso l'edizione italiana ha sempre manifestato un taglio molto sobrio e giornalistico, mai melodrammatico, chiudendo i casi al momento del ritrovamento e lasciando solitamente fuori dalla telecamera tutto il seguito, almeno nei casi pi\u00f9 correnti, fatto salvo magari un ringraziamento nel caso in cui si abbiano i familiari in studio o collegati in diretta.\nNei primi anni il programma aveva un taglio pi\u00f9 strettamente d'intrattenimento, meno scrupoloso e meno investigativo che oggi: ad esempio le segnalazioni in diretta non venivano tracciate e solo se lo spettatore decideva di lasciare un recapito si procedeva, a volte, a verificarle in un secondo momento. I casi venivano seguiti quel tanto che bastava per sollecitare un aiuto da parte del pubblico, talvolta interrompendosi bruscamente quando si usciva dal tema del programma, ad esempio perch\u00e9 uno scomparso veniva ritrovato morto. Ci\u00f2 comportava che la trasmissione avesse raramente legami diretti con le indagini investigative delle forze dell'ordine, legami che invece con il tempo si sono sviluppati e consolidati tanto che oggi il ritrovamento di un cadavere non comporta pi\u00f9 la fine del seguito di uno specifico caso ma costituisce il punto di partenza di una nuova inchiesta volta a scoprire come e perch\u00e9 quella determinata persona sia morta. E infatti a mano a mano che i giornalisti-autori del programma invece di limitarsi a ricostruire semplicemente un quadro incominciavano a sviluppare a loro volta indagini parallele, non divenne raro che si assistesse al riaprirsi di casi archiviati da anni se non da decenni o a vere e proprie svolte investigative, grazie all'emergere di nuove e consistenti piste; significativo in questo senso \u00e8 stato il caso di Elisabetta Grande e Maria Belmonte, madre e figlia scomparse dal 2004 senza che nessuno le avesse mai cercate per anni, per poi essere ritrovate morte dalle forze dell'ordine nel 2012 in un'intercapedine della loro stessa abitazione, solo a seguito dell'interessamento del programma alla loro scomparsa, sollecitato dai parenti delle due donne.\nUn'altra evoluzione del programma \u00e8 legata al ruolo del pubblico: se prima tutti i casi presentati erano necessariamente legati a una richiesta di aiuto e d'intervento diretto verso i telespettatori (di segnalazioni, di riconoscimento), da anni vengono ormai presentati anche servizi informativi in cui lo spettatore ha un ruolo passivo, in cui assiste a sviluppi sui quali non \u00e8 tenuto a offrire nessun tipo di contributo (come ad esempio sull'iter di un processo).\nAltro elemento di novit\u00e0 introdotto dalla Sciarelli \u00e8 stata l'introduzione, nella stagione 2009-2010 del programma, del pubblico in studio (fino ad allora infatti nello studio erano presenti solo il conduttore, eventuali ospiti e i vari componenti della redazione che filtrano le telefonate); comunque il pubblico in studio di \"Chi l'ha visto?\" \u00e8 assolutamente differente da quelli di tutte le altre trasmissioni televisive odierne in quanto completamente silenzioso, infatti i componenti non intervengono mai n\u00e9 con applausi n\u00e9 con commenti o altri rumori, eccetto che per occasioni o episodi particolari: essi sono semplici spettatori (esattamente allo stesso livello di quelli che seguono la trasmissione da casa) che non hanno alcun ruolo attivo all'interno del programma.\nApprofondimento.\nTipico del programma \u00e8 infatti il seguire nel tempo, anche con il passare degli anni, i casi irrisolti. Ci\u00f2, oltre a rappresentare uno dei principali motivi della fidelizzazione del pubblico, d\u00e0 alla trasmissione un livello di approfondimento che ben poche altre forme di giornalismo riescono a garantire. Casi di particolare complessit\u00e0 sono stati seguiti fin dalle prime edizioni e vengono ciclicamente riproposti, seguendone ogni minimo sviluppo, soppesando nuove ipotesi, evitando la loro caduta nel vuoto, e documentandone tutti gli sviluppi processuali. Tra i casi pi\u00f9 emblematici si possono citare quello di Elisa Claps, seguitissimo fin dalla scomparsa della ragazza fino al ritrovamento del cadavere e all'arresto e condanna di Danilo Restivo, oppure quello della famiglia Carretta. Quest'ultimo \u00e8 forse quello che pi\u00f9 indissolubilmente ha legato i suoi sviluppi al fondamentale contributo del programma: dalla scomparsa dell'intera famiglia e i primi appelli dei familiari, al ritrovamento del camper e, anni dopo, del figlio Ferdinando in Inghilterra, fino alla raccolta, in esclusiva, della sua confessione e ammissione del parricidio.\nAltri temi.\nOltre agli episodi di scomparsa e dei fatti di cronaca, il programma si occupa occasionalmente, in casi particolari, di altre vicende come i ricongiungimenti familiari (ad esempio i bimbi dati in adozione che cercano i propri genitori naturali, oppure persone che vorrebbero trovare un familiare mai conosciuto), i riconoscimenti (ad esempio di un identikit, o di persone presenti in una foto legata a particolari avvenimenti), i ritrovamenti delle tracce di militari mai tornati dalla guerra, ecc.\nEpisodi controversi.\nIl 30 novembre 1998 avviene in diretta televisiva la confessione dell'assassino del Caso Carretta, ove il figlio Ferdinando, latitante a Londra, in un'intervista a Giuseppe Rinaldi davanti alle telecamere di Chi l'ha visto?, ammise la responsabilit\u00e0 del triplice omidicio di Parma a nove anni dall'accaduto. Alla domanda \"Cosa \u00e8 successo quella sera del 4 agosto?\", egli rispose con voce ferma e senza giri di parole: \"Ho impugnato quell'arma da fuoco e ho sparato ai miei genitori e a mio fratello\".\nIl 4 novembre 2008, subito dopo la messa in onda di una puntata, lo studio di \"Chi l'ha visto?\" venne preso d'assalto da un gruppo di attivisti di estrema destra per via di un servizio andato in onda durante la trasmissione.\nNella puntata andata in onda il 6 ottobre 2010 in collegamento dalla casa dei Misseri alla presenza dell'inviata Maria Lucia Monticelli venne data in diretta la notizia del ritrovamento del cadavere di Sarah Scazzi (la quindicenne scomparsa da Avetrana il precedente 26 agosto e ritrovata senza vita, in seguito alla confessione del suo presunto assassino, proprio mentre era in onda la trasmissione) alla madre in collegamento dalla casa del cognato (che si \u00e8 rivelato essere il luogo del delitto della giovane). La trasmissione da una parte ha registrato un picco d'ascolti molto alto (con punte di oltre 5 milioni di telespettatori e il 40% di share) ma dall'altra ha ricevuto diverse critiche.\nNella puntata del 29 maggio 2019, incentrata sulle truffe romantiche in rete, \u00e8 stata invitata Pamela Prati, coinvolta nel caso Mark Caltagirone, suscitando polemiche e indignazione soprattutto sui social network. La soubrette tuttavia non \u00e8 stata coinvolta n\u00e9 intervistata.\nProgrammazione.\nLa trasmissione, partita alla domenica sera, \u00e8 in seguito approdata al venerd\u00ec. Per alcuni anni ha occupato la serata del marted\u00ec, e poi del luned\u00ec. Dal 2010 il programma va in onda il mercoled\u00ec.\nSpeciale Chi l'ha visto?\nIl titolo \"Speciale - Chi l'ha visto?\" venne inoltre utilizzato nelle stagioni 1989 e 1989-1990 per indicare le versioni in onda alle 19:45 del venerd\u00ec (in alcuni casi marted\u00ec e gioved\u00ec), e nella stagione 1990-1991 per indicare la versione in prima serata del venerd\u00ec, uguale in tutto e per tutto a quella della domenica, ma condotta in solitaria da Donatella Raffai."}
{"id": "440153", "revid": "1543377", "url": "https://it.wikipedia.org/wiki?curid=440153", "title": "Electrowetting Display", "text": "L'Electrowetting Display \u00e8 un'alternativa per la fabbricazione di display a colori emissivi con le caratteristiche dell'e-paper.\n\u00c8 stata annunciata nel settembre 2003 dalla Philips Research come la tecnologia per gli schermi flessibili in grado di offrire un tempo di risposta sufficiente a visualizzare video (circa 10 ms) con una combinazione colori/luminosit\u00e0 superiore agli attuali LCD.\nRispetto agli altri display la tecnologia electrowetting sarebbe molto pi\u00f9 luminosa consumando meno potenza, elemento di successo per l'impiego in applicazioni mobile. La leggibilit\u00e0 sarebbe pari alla carta stampata e potrebbero essere utilizzati in ogni condizione di luce esterna.\nAttualmente, per\u00f2, non esistono prodotti o prototipi, si \u00e8 ancora nella prima fase di ricerca. Il 20 aprile 2006 Philips e New Venture Partners hanno fondato Liquavista, di cui fanno parte gli inventori della tecnologia Rob Hayes e Johan Feenstra, dove dimostr\u00f2 l'efficacia della tecnologia al Exhibition of the Society for Information Display 2006 (SID) tenutosi a San Francisco nel giugno 2006.\nTecnologia.\nLa tecnologia si basa sul microcontrollo del movimento di un fluido tramite generazione di tensione. L'olio colorato \u00e8 compreso tra uno strato di acqua e un rivestimento idrofobo (repellente dell'acqua) e il tutto \u00e8 posto su un elettrodo. Quando non \u00e8 applicato un campo elettrico, l'olio forma spontaneamente una barriera tra l'acqua e il rivestimento creando un pixel colorato; se invece \u00e8 applicata una (bassa) tensione tra l'elettrodo e l'acqua, la tensione tra l'acqua e le cariche, fa s\u00ec che l'acqua sposti l'olio tutto da una parte. Questo crea un pixel parzialmente trasparente o, se il display \u00e8 collocato su una superficie opaca, un pixel bianco.\nI materiali usati perci\u00f2 nei display electrowetting sono: due strati di vetro (o plastica), tra cui vengono inseriti acqua e olio. In aggiunta viene inclusa la tintura dissolta nell'olio. La scelta della tintura determina il colore del display, in particolare nello stato off del display in cui l'olio ricopre l'intera superficie. Ci\u00f2 implica che pu\u00f2 essere ottenuto un ampio range di colorazioni.\nLiquavista afferma che sono possibili differenti architetture del display per ottenere un prodotto a colori. Nel White paper presente sul sito Web sono mostrate la One e la Three Layer Architecture.\nArchitettura One-Layer.\nIl display in questo caso utilizza un filtro RGB e l'olio (in questo caso nero) funge da switch per l'attivazione dei sub-pixels.\nIn confronto agli schermi LCD questo tipo di architettura offre un miglioramento di fattore 2 nel CCF (fattore conversione dei colori = theoretical light out / light in).\nArchitettura Three-Layer.\nRealizzata ponendo in verticale tre strati monocromatici. In ogni strato l'olio \u00e8 dosato in base ad un unico colore e pu\u00f2 essere \u201cswitchatto\u201d in modo indipendente dagli altri.\nIn questa architettura il CCF \u00e8 pi\u00f9 alto rispetto al single-layer, poich\u00e9 ogni colore pu\u00f2 essere riprodotto ovunque sulla superficie del display, i sub-pixels non sono pi\u00f9 richiesti come anche il filtro RGB.\nIl costo di questo tipo di display per i cellulari \u00e8 paragonabile agli schermi LCD transflective. Ma rispetto agli LCD hanno un fattore CCF pari 6 volte superiore ottenendo una performance pari alla normale carta.\nElemento di rilevanza \u00e8 la possibilit\u00e0 di visualizzare video.\nNonostante gli autori non siano riusciti a spiegare la non lineare dipendenza tra dimensione dei pixel e tempo di risposta, \u00e8 stato dimostrato che \u00e8 possibile visualizzare contenuti video su schermi che abbiano dimensione dei pixel sufficientemente ridotta.\nCorrentemente il voltaggio richiesto per operazioni con elevata luminosit\u00e0 \u00e8 circa -15/-20 V. \u00c8 necessaria una diminuzione sostanziale della tensione, ci\u00f2 pu\u00f2 essere ottenuta riducendo lo spessore della pellicola dell'olio e dell'isolatore di circa la met\u00e0 rendendo allora necessario un voltaggio di -10V.\nIl consumo \u00e8 paragonabile agli attuali schermi LCD con matrice attiva, la potenza infatti \u00e8 consumata solo durante lo switch, ma risulta molto pi\u00f9 basso se paragonato alle altre tecnologie durante la visualizzazione dei video, dovuto al basso consumo nonostante l'elevata luminosit\u00e0 dei colori. Il costo \u00e8 paragonabile alla costruzione di uno schermo LCD con matrice attiva."}
{"id": "440157", "revid": "2228884", "url": "https://it.wikipedia.org/wiki?curid=440157", "title": "Georges-Louis Leclerc de Buffon", "text": "Esponente del movimento scientifico legato all'Illuminismo,accreditato come uno dei primi naturalisti a riconoscere la successione ecologica, le sue teorie avrebbero influito sulle generazioni successive di naturalisti, in particolare sugli evoluzionisti Jean-Baptiste Lamarck e Charles Darwin. Nato come \"George-Louis Leclerc, signore di Digione e di Montbard\" da una famiglia della piccola nobilt\u00e0, assunse il titolo di \"Conte di Buffon\", con il quale \u00e8 conosciuto universalmente, solo nel 1773.\nLa localit\u00e0 eponima Buffon, nella C\u00f4te-d'Or, vicino al suo luogo di nascita, fu la signoria della famiglia Buffon.\nBiografia.\nNacque a Montbard (C\u00f4te-d'Or). Suo padre, Benjamin Leclerc, era signore di Digione e di Montbard e consigliere al parlamento di Digione. Sua madre era dama Anne-Christine Marlin. Dopo il collegio dei gesuiti di Digione, studi\u00f2 diritto. Preferendo la scienza, part\u00ec per studiare botanica e cosmologia ad Angers.\nCoinvolto in un duello, si vide costretto a lasciare l'universit\u00e0. Viaggi\u00f2 allora in Italia e in Inghilterra, finch\u00e9 il nuovo matrimonio del padre lo fece rientrare per badare alla sua eredit\u00e0.\nI suoi primi lavori sono orientati verso la matematica. In \"Sur le jeu du franc-carreau\", introdusse per la prima volta il calcolo differenziale e il calcolo integrale in probabilit\u00e0. \u00c8 in questo periodo che tenne una corrispondenza con il matematico svizzero Gabriel Cramer e che prov\u00f2 l'esistenza degli specchi ustori di Archimede. In seguito si dedic\u00f2 anima e corpo alle Scienze Biologiche a causa del suo desiderio di svelare, grazie ai suoi studi accademici in Biologia, i segreti che si celavano dietro le infinite forme viventi animali e vegetali, che riteneva argomento di studio enormemente pi\u00f9 complesso della matematica e della fisica. Gli studi di biologia (zoologia, botanica) avvantaggiavano Buffon e, soprattutto, gli fornivano una visione molto pi\u00f9 ampia delle manifestazioni vitali rispetto a quei colleghi (matematici, fisici) che, non conoscendo questi soggetti, si trovavano in difficolt\u00e0 per la totale ignoranza nella fauna e nella flora. Grazie a questo intu\u00ec subito che tutte le specie, sia vegetali che animali, non sono fisse nella forma e funzione (quindi andava contro la teoria Fissista), ma in realt\u00e0, nel momento in cui una determinata specie vegetale o animale ha dato nascita a una forma migliorata (si dir\u00e0 con Darwin \"evoluta\", termine che all'epoca non esisteva ancora), la precedente versione della medesima scompare.\nQuindi Buffon, insieme a Lamarck che successivamente appogger\u00e0 molte delle sue teorie, \u00e8 stato il primo, cento anni prima di C. Darwin, a dare una impronta dinamica agli organismi viventi e alle manifestazioni vitali. Inoltre, la sua preparazione di biologo gli permise di collezionare piante ed animali e di poterli catalogare introducendo un nuovo metodo di classificazione detto Binomiale che, contrariamente a quanto si pensa, fu proposto inizialmente da Buffon e poi migliorato da Linneo. Buffon classificava infatti per similitudine, mentre Linneo assumeva un numero maggiore di caratteri morfologici e zoogeografici in esame. Nella nomenclatura binomiale, il primo nome indica il genere, il secondo \u00e8 un epiteto che definisce la specie all'interno di quel genere. Ad esempio il Leone \u00e8 \"Panthera leo\", il genere \u00e8 \"Panthera\" e la specie \"Panthera leo\"; lo stesso per i vegetali, ad esempio la Rosa canina: il genere \u00e8 \"Rosa\", la specie \"Rosa canina\". Introdusse anche il concetto di Classe, Ordine e Famiglia, arricchendo la tassonomia zoologica e botanica.\nUn simile approccio oltre che per il Regno vegetale e animale, lo applic\u00f2 anche per il Regno minerale.\nDivenne intendente del \"Giardino del re\" (oggi Jardin des Plantes) a Parigi nel 1739. Eccellente amministratore, lo trasform\u00f2 in centro di ricerca e in museo, ampliando considerevolmente il parco e facendo piantare alberi di ogni origine. Da quel momento si consacr\u00f2 completamente alla storia naturale.\nSi trasfer\u00ec poi a Parigi dove conobbe Voltaire ed altri intellettuali, entrando poi all'Accademia delle scienze francese all'et\u00e0 di 26 anni.\nLa sua \"Storia naturale\" (\"Histoire naturelle\"), i cui primi volumi apparvero nel 1749, l'occup\u00f2 per il resto della sua vita. Buffon ottenne per quest'opera ogni tipo di ricompensa e di onore: venne eletto membro dell'Acad\u00e9mie fran\u00e7aise nel 1753.\nLe sue relazioni con gli scienziati del tempo furono spesso difficili e lo portarono frequentemente a scontri, tra i quali quelli con R\u00e9aumur e Linneo, di cui contest\u00f2 il metodo di classificazione. Accolse anche con scetticismo i lavori di Lazzaro Spallanzani e di Charles Bonnet. Per Buffon le variazioni tra specie erano dovute a degenerazioni.\nSi spos\u00f2 nel 1752; sua moglie mor\u00ec nel 1769. Intrattenne relazioni molto buone con il re Luigi XV che gli permise in particolare, alla morte di R\u00e9aumur, di conferire le collezioni molto ricche di quest'ultimo (considerate tra le pi\u00f9 grandi di Francia) al Gabinetto del re nonostante R\u00e9aumur le avesse lasciate all'Accademia delle Scienze.\nDivenne conte di Buffon nel 1773. Prima di morire, pot\u00e9 vedere la sua statua posta all'ingresso del museo di storia naturale con questa iscrizione: \"Majestati Natur\u00e6 par ingenium\". Mor\u00ec a Parigi nel 1788 e fu sepolto in una cappella adiacente alla chiesa di Sainte-Urse Montbard; durante la Rivoluzione francese, la sua tomba venne forzata e saccheggiata del piombo che rivestiva la bara per produrre pallottole. Del suo corpo venne inizialmente salvato il cuore, che fu custodito da Suzanne Necker (moglie di Jacques Necker), ma in seguito and\u00f2 perduto. Oggi giorno si conserva soltanto il cervelletto di Buffon, custodito nella base della statua che Luigi XVI aveva commissionato in suo onore nel 1776 a Pajou, presso il Museo nazionale di storia naturale di Francia.\nSuo figlio fu ghigliottinato durante il Terrore. Durante la Rivoluzione, la gloria di suo padre non pot\u00e9 salvarlo dal patibolo: mor\u00ec rivolgendo al popolo queste uniche parole: \"Cittadini, io mi chiamo Buffon\".\nIntitolazioni.\nPorta il suo nome la rue Buffon, una via del V \"arrondissement\" di Parigi che fiancheggia molte delle costruzioni del Museo nazionale di Storia naturale. Gli \u00e8 stato intitolato il cratere lunare Buffon.\nLe sue opere.\nBuffon tradusse \"Vegetable Staticks\" di Stephen Hales, \"The Method of Fluxions and Infinite Series\" di Isaac Newton, e compose diverse memorie e brani tra cui si ricorda il \"Discours sur le style\", che pronunci\u00f2 per la sua ammissione all'Acad\u00e9mie fran\u00e7aise: vi forniva egli stesso la teoria del suo stile, e mostrava che lo stile \u00e8 l'uomo stesso.\nL\"Histoire naturelle\".\nBuffon \u00e8 soprattutto famoso per la sua opera maggiore, la \"Storia naturale\" (\"Histoire naturelle, g\u00e9n\u00e9rale et particuli\u00e8re\"), in 36 volumi apparsi dal 1749 al 1789, di cui 8 postumi grazie al lavoro di Bernard Lac\u00e9p\u00e8de. Buffon vi incluse tutto il sapere dell'epoca nel campo delle scienze naturali. \u00c8 in quest'opera che Buffon rilev\u00f2 le somiglianze tra l'uomo e la scimmia e la possibilit\u00e0 di una genealogia comune. L'attenzione che Buffon accordava all'anatomia interna lo pone tra gli iniziatori dell'anatomia comparativa. \"L'interno, negli esseri viventi, \u00e8 il fondo del disegno della natura\", scrive Buffon nei \"Quadrup\u00e8des\".\nLa \"Storia naturale\" di Buffon, che doveva comprendere tutti i regni della natura, comprende solo i minerali e una parte degli animali (quadrupedi e uccelli). \u00c8 accompagnata da una \"Th\u00e9orie de la Terre\", dai \"Discours\" sotto forma di introduzione, e dei supplementi tra i quali si trovano le \"\u00c9poques de la nature\", una delle pi\u00f9 belle opere dell'autore.\nTra i suoi collaboratori, occorre citare per i quadrupedi Louis Jean-Marie Daubenton, che si incaric\u00f2 della parte delle descrizioni anatomiche, sostituito poi per gli uccelli da Philippe Gu\u00e9neau de Montbeillard al quale s'aggiunsero, a partire dal 1767, Barth\u00e9lemy Faujas de Saint-Fond, l'abate Bexon e Charles-Nicolas-Sigisbert Sonnini de Manoncourt.\n\"L'Histoire naturelle\" conobbe un immenso successo. I primi due volumi, la \"Th\u00e9orie de la terre\" e l\"Histoire naturelle de l'homme\", ebbero tre riedizioni successive in sei settimane. Traduzioni in tedesco, in inglese e in olandese furono iniziate quasi immediatamente.\nQuesta enciclopedia \u00e8 divisa in 36 volumi:\nEdizioni.\n\"L'Histoire naturelle\" fu stampata inizialmente dalla \"Imprimerie royale\" in 36 volumi in quarto, 1749-1788. Fu continuata nello stesso formato da Lac\u00e9p\u00e8de, che descrisse gli ovipari, i serpenti, i pesci, i cetacei (1786-1804). Le opere di Buffon e le sue \"Suites\" sono state poi ristampate pi\u00f9 volte. Le edizioni migliori, dopo l'edizione princeps, sono quelle di Jean Vincent F\u00e9lix Lamouroux e Desmarets, 42 volumi in ottavo, di Fran\u00e7ois Cuvier, 1829-1831 42 volumi, e di Marie Jean Pierre Flourens, 1854, 12 volumi in ottavo.\nRuolo e portata delle sue opere.\nCi si accorda universalmente a guardare gli scritti di Buffon come il pi\u00f9 bel modello della nobilt\u00e0 e dell'armonia dello stile; si riconosce anche che egli descrisse con fedelt\u00e0 ammirevole gli usi e i tratti caratteristici degli animali, che egli fece fare dei progressi alla storia naturale, sia attraverso la novit\u00e0 delle viste, sia tramite la moltitudine delle sue ricerche, e che egli rese un grande servizio riunendo moltissimi materiali sparsi e diffondendo in Francia il gusto per lo studio della natura.\nMa malgrado il suo impatto e il ruolo che gioc\u00f2 nella diffusione delle conoscenze scientifiche, l'opera soffre di molte lacune. Prima di tutto, Buffon non \u00e8 un sistematico, cosa che lo porta a presentare i gruppi in modo rudimentale. Inoltre si dilunga in particolare sulle specie pi\u00f9 conosciute e non nomina che di sfuggita le altre specie. Gli si rimprovera di aver disdegnato o addirittura escluso le classificazioni scientifiche senza le quali non c'\u00e8 tuttavia n\u00e9 ordine n\u00e9 chiarezza. Non \u00e8 un osservatore molto affidabile, cosa che lo porta a numerosi errori come quello di confondere il caprimulgo con una rondine o che i rondoni sono \"essi stessi, delle vere rondini e, a ben guardare, pi\u00f9 rondini delle rondini stesse\". Buffon e i suoi collaboratori saccheggiano le opere dei loro predecessori da Aristotele a Plinio, da Belon a Gessner... anche se le nuove informazioni, spesso provenienti da corrispondenti lontani, gli forniscono delle osservazioni spesso inedite. Infine, gli autori privilegiano formulazioni adatte a attirare un pubblico di neofiti. Sempre con lo scopo di attrarre il pubblico le specie poco carismatiche sono ignorate. Gli si rimprovera soprattutto di aver avanzato delle ipotesi azzardate (in particolare nelle sue \"\u00c9poques de la nature\"): suppone che la Terra sia stata staccata dal Sole dall'impatto di una cometa, attribuisce agli animali un senso interiore materiale, ipotesi ancora meno chiara di quella a cui era ricorso Cartesio.\nIn definitiva, il suo ruolo \u00e8 stato significativo soprattutto nel diffondere l'interesse dello studio scientifico (un po' come fece, nello stesso periodo, lo \"Spectacle de la nature\" dell'abate Pluche). Georges Cuvier, per citare solo un esempio, si appassion\u00f2 alla storia naturale grazie alla lettura di Buffon.\nL'ago di Buffon.\nIn matematica il risultato pi\u00f9 celebre di Buffon, che costituisce il primo esempio di metodo Monte-Carlo, permette di determinare il valore di formula_1 per mezzo di un ago e di un parquet.\nIl principio \u00e8 il seguente: dato un fascio di rette parallele (le righe del parquet) distanti t e un ago di lunghezza l&lt;t, si lasci cadere l'ago sul fascio di rette. La probabilit\u00e0 che questo intersechi una retta \u00e8 formula_2.\nAll'aumentare dei tentativi la frequenza con cui l'ago copre una linea (rapporto fra i casi in cui questo accade e il numero totale dei lanci) tende alla probabilit\u00e0: \u00e8 dunque possibile stimare formula_1 con una precisione che dipende solo dal numero dei tentativi e dal rapporto lunghezza dell'ago-distanza fra le rette utilizzato.\nGli specchi ustori.\nIl Buffon fu uno dei pochi scienziati a sostenere la veridicit\u00e0 storica dell'esperienza degli specchi ustori di Archimede. Egli, infatti, costru\u00ec un modello di specchi composto da 148 specchi piani regolabili, dotati di leverismi. In questo modo l'intera struttura era in grado di variare il fuoco ed adattarsi alla posizione assunta.\nL'esperienza di Buffon ebbe successo, egli infatti riusc\u00ec a concentrare la luce del sole e a fondere del piombo e dello stagno."}
{"id": "440158", "revid": "287204", "url": "https://it.wikipedia.org/wiki?curid=440158", "title": "Xu\u00e1nz\u00e0ng", "text": "Biografia.\nInfanzia.\nNacque nel 602 a Luoyang in Henan durante la dinastia Sui con il nome di Chen Yi (), nipote di un professore dell'Accademia Imperiale e figlio di un filosofo confuciano, ultimo di quattro figli; il padre si prese cura dell'istruzione dei figli, e insegn\u00f2 loro tutti i testi canonici del confucianesimo ortodosso. Nonostante la formazione confuciana, per\u00f2, gi\u00e0 uno dei suoi fratelli maggiori era diventato monaco buddhista, e Xuanzang espresse il desiderio di seguirne l'esempio. Dopo la morte del padre nel 611, and\u00f2 a Luoyang dal fratello, nel monastero di Jingtu (), finanziato dall'imperatore; qui studi\u00f2 testi del Buddhismo dei Nik\u0101ya e del Mah\u0101y\u0101na, schierandosi con questi ultimi insegnamenti.\nAlla caduta dei Sui nel 618, i due fratelli fuggirono prima a Chang'an, la nuova capitale dei Tang, poi a Chengdu, nel Sichuan, dove trascorsero due o tre anni nel monastero di Kong Hui. Nonostante Xuanzang seguisse la vita monastica gi\u00e0 da diversi anni, fu ordinato monaco solo nel 622; insoddisfatto delle molte contraddizioni nelle versioni cinesi dei testi, decise di lasciare il fratello e di tornare a Chang'an, dove studi\u00f2 il sanscrito e forse anche il tocario, e si interess\u00f2 di metafisica Yog\u0101c\u0101ra.\nViaggio.\nNel 629 disse di aver avuto un sogno che lo spingeva a recarsi in India; la decisione fu probabilmente motivata dal desiderio di studiare i testi originali direttamente in sanscrito, e di avere accesso a molti pi\u00f9 testi di quelli disponibili in Cina. Al tempo per\u00f2 l'imperatore Tang Taizong era in guerra con i G\u00f6kt\u00fcrk (turchi orientali), e l'espatrio era proibito: Xuanzang riusc\u00ec a convincere delle guardie buddhiste alle porte di Yumen e fugg\u00ec verso Nord-Ovest, attraverso le province di Gansu e Qinghai. Attravers\u00f2 il deserto del Gobi fino all'oasi di Hami, costeggi\u00f2 la catena montuosa del Tien Shan verso occidente e nel 630 arriv\u00f2 all'oasi di Turfan, dove il re buddhista gli diede un passaporto e alcuni oggetti di valore per pagare le spese del viaggio.\nContinuando il suo cammino verso occidente riusc\u00ec ad evitare i briganti e raggiunse Yanqi, poi visit\u00f2 i monasteri Sarv\u0101stiv\u0101da di Kucha, pass\u00f2 Aksu e devi\u00f2 a Nord-Ovest per attraversare il valico di Bedal nell'odierno Kirghizistan. A Tokmok, nell'odierno Kirgiziskistan, il re turco era in buone relazioni con i Tang e gli offr\u00ec un banchetto; da qui prosegu\u00ec per Tashkent e poi Samarcanda, in un'area di influenza persiana, dove avendo visto diversi templi buddhisti abbandonati impression\u00f2 il re locale con la sua predica. Ripartendo verso Sud, attravers\u00f2 il Pamir e l'Amu Darya per giungere a Termez, dove incontr\u00f2 un'ampia comunit\u00e0 di monaci buddhisti.\nTornando leggermente ad Est pass\u00f2 da Kunduz, dove si ferm\u00f2 brevemente per assistere ai funerali del principe Tardu, morto di avvelenamento; qui incontr\u00f2 il monaco Dharmasimha, poi riprese il viaggio a Ovest verso Balkh (odierno Afghanistan), dove visit\u00f2 siti e reliquie buddhisti, e specialmente il Nava Vihara, o Nawbahar, che descrisse come l'istituzione monastica pi\u00f9 occidentale del mondo. Qui Xuanzang trov\u00f2 pi\u00f9 di 3.000 monaci probabilmente lokottaravada, tra cui Prajnakara, un monaco con cui anni prima aveva studiato le scritture del Buddhismo dei Nik\u0101ya; e qui trov\u00f2 anche una copia del , un testo dell'Abhidharma Sarv\u0101stiv\u0101da che avrebbe poi tradotto in cinese (Canone cinese). Prajnakara lo accompagn\u00f2 per un breve tratto a Sud a Bamyan, dove Xuanzang fu ricevuto dal re e ebbe l'occasione di osservare le decine di monasteri lokottaravada e soprattutto i due Buddha di Bamiyan scavati nella parete di roccia, distrutti dai talebani nel 2001. Per proseguire dovette poi tornare leggermente a Est e attraversare il passo di Shibar per entrare a Kapisi (circa 60\u00a0km a Nord dell'odierna Kabul), parte del famoso regno greco-buddhista di Gandhara, e nella quale trov\u00f2 pi\u00f9 di cento monasteri e 6.000 monaci, prevalentemente del Mah\u0101y\u0101na. Qui Xuanzang incontr\u00f2 i primi giainisti e induisti, e prese parte ad un pubblico dibattito religioso, dimostrando la sua conoscenza di molte scuole buddhiste. Prosegu\u00ec per Nagarah\u0101ra (odierna Jalalabad) e Laghman, dove concluse di aver raggiunto l'India (la citt\u00e0 infatti era situata sulla via commerciale che collegava il subcontinente a Palmira, ed era forte l'influenza indiana). L'anno era il 630.\nIndia.\nXuanzang attravers\u00f2 quindi il fiume Hunza e il passo di Khyber, raggiungendo Purushapura (odierna Peshawar), dove vide molti stupa, deducendo dal numero di fedeli che il buddhismo nella regione stava cominciando il suo declino; uno degli stupa che descrisse, chiamato \"Kanishka Stupa\", fu riscoperto solo nel 1908 da D.B. Spooner proprio grazie alla sua descrizione. Lasciando Purushapura viaggi\u00f2 verso Nord-Est attraversando la valle di Swat e raggiungendo Udyana, dove trov\u00f2 circa 1.400 antichi monasteri, che in passato avevano ospitato 18.000 monaci ma ora erano custoditi solo da una piccola comunit\u00e0 di monaci del Mah\u0101y\u0101na; continu\u00f2 a Nord nella valle di Buner, poi attravers\u00f2 l'Indo a Hund, quindi si diresse a Takshashila (oggi Taxila), che si trovava all'interno di un regno buddhista vassallo del Kashmir; la citt\u00e0 ospitava un'importante universit\u00e0, e all'epoca raccoglieva 5.000 monaci in circa 100 monasteri. Qui Xuanzang incontr\u00f2 importanti esponenti del buddhismo del Mah\u0101y\u0101na e si ferm\u00f2 a studiare con loro per un paio d'anni; nell'universit\u00e0 trov\u00f2 anche importante materiale sul Quarto Concilio Buddhista tenutosi in Kashmir intorno al I secolo sotto l'egida del re Kanishka di Kushan.\nNel 633, Xuanzang lasci\u00f2 il Kashmir e viaggi\u00f2 a Sud verso Chinabhukti (forse l'odierna Firozpur), dove studi\u00f2 per un altro anno con il principe Vinitaprabha.\nNel 634 si rivolse a Est verso Jalandhara, nel Punjab orientale, poi visit\u00f2 i monasteri therav\u0101din della valle di Kullu, quindi and\u00f2 a Sud a Bairat e Mathura, sul fiume Yamuna; Mathura ospitava circa 2.000 monaci di entrambe le scuole, nonostante la popolazione fosse prevalentemente induista. Xuanzang risal\u00ec il fiume verso Srughna, poi attravers\u00f2 il Gange e nel 635 arriv\u00f2 a Matipura. Da qui, si incammin\u00f2 verso Sud per visitare Sankasya (Kapitha), prosegu\u00ec verso Kanyakubja (Kannauj). Qui, nel 636, Xuanzang incontr\u00f2 100 monasteri e 10.000 monaci tra Mah\u0101y\u0101na e Therav\u0101da, e fu colpito dal patrocinio offerto dal re Harsha a entrambe le scuole buddhiste. Trascorse un po' di tempo in citt\u00e0 per studiare le scritture therav\u0101din, poi ripart\u00ec verso Est per Ayodhya (Saketa), terra natale della scuola Yog\u0101c\u0101ra; quindi prosegu\u00ec a Sud per Kausambi (Kosam), dove si fece fare una copia di un importante e famoso dipinto raffigurante il Buddha.\nA questo punto Xuanzang ritorn\u00f2 a Nord a Sravasti, attravers\u00f2 il Terai (odierno Sud del Nepal), dove trov\u00f2 dei monasteri buddhisti abbandonati, e arriv\u00f2 a Kapilavastu, la sua ultima sosta prima di Lumbini, il luogo di nascita del Buddha. A Lumbini, ebbe modo di ammirare la colonna posta dal re nel luogo in cui il Buddha nacque, e si ferm\u00f2 a pregare sotto di essa; la colonna sarebbe stata riscoperta nel 1895 da A. Fuhrer.\nNel 637, Xuanzang lasci\u00f2 Lumbini per Kusinagara, luogo della morte del Buddha, poi si diresse verso il parco di Sarnath, dove Buddha aveva tenuto il suo primo discorso, e dove incontr\u00f2 circa 1.500 monaci. Rivoltosi a Est, passando Varanasi raggiunse Vai\u015b\u0101l\u012b, Pataliputra e Bodh Gaya. I monaci locali lo accompagnarono poi a N\u0101land\u0101, la pi\u00f9 grande universit\u00e0 indiana dell'epoca, dove trascorse i successivi due anni. Qui era in compagnia di diverse migliaia di monaci e studiosi (si stima che all'epoca fossero circa 10.000) con i quali approfond\u00ec i suoi studi di logica, grammatica, sanscrito, e dottrina yog\u0101c\u0101ra.\nEbbe per\u00f2 difficolt\u00e0 a inserirsi nell'ambiente accademico, e nel 638 ripart\u00ec alla volta del Bengala, ma pens\u00f2 anche a un'altra destinazione, l'isola di Sri Lanka, sede principale della scuola del Therav\u0101da e depositaria di un'importante reliquia, uno dei denti del Buddha ritrovato tra le ceneri della sua pira funeraria. Dei monaci del Sud venuti in pellegrinaggio lo convinsero a continuare per la via di terra e imbarcarsi pi\u00f9 a Sud, anzich\u00e9 a Tamralipiti (odierna Tamluk), perci\u00f2 segu\u00ec la costa orientale, attravers\u00f2 Orissa, dove incontr\u00f2 e descrisse delle trib\u00f9 aborigene poco indianizzate, poi attravers\u00f2 Andhra, la prima regione di lingua dravidica, e trascorse ad Amaravati o Bezvada la stagione delle piogge (639). Continuando il viaggio entr\u00f2 nel regno di Pallava fermandosi a Mahabalipuram e Kanchipuram, dove alcuni religiosi singalesi in fuga dalla guerra civile che devastava l'isola gli consigliarono di rinunciare; perci\u00f2 controvoglia evit\u00f2 di visitare Tanjavur e Madurai e risal\u00ec invece lungo la costa occidentale, attraversando Goa e Maharashtra, che allora formavano l'impero Chalukya, e forse trascorse la stagione delle piogge del 641 a Nashik. Visit\u00f2 le grotte di Ajanta, pur senza descriverle nei suoi appunti, e sost\u00f2 qualche giorno nel porto di Bharuch, la Barygaza dei greci, un grande porto commerciale che collegava l'India all'Egitto. Attravers\u00f2 quindi il Gujarat, entrando nel Sindh, dove prese qualche appunto sull'Impero sasanide che sarebbe stato presto cancellato dalle invasioni arabe.\nStranamente, Xuanzang che visitava coscienziosamente tutti i siti buddhisti indiani non fece alcun riferimento a Sanchi, centro importante e attivo oltre che sede di numerosi monumenti buddhisti, tra cui il Grande Stupa costruito da per contenere delle reliquie del Buddha.\nA questo punto invece fece ritorno a N\u0101land\u0101, dove riprese parte alle dispute oratorie, in cui difese la dottrina del Buddha contro quelle induiste dei brahmini, degli \u015aivaiti e dei vaishnaviti. Il re Bhaskara Kumara di Assam, avendo sentito parlare di lui, lo invit\u00f2 nel suo regno; l\u00e0, Xuanzang pens\u00f2 di tornare in Cina, data la vicinanza, ma rinunci\u00f2 per la difficolt\u00e0 del terreno e dei rischi di malattie e bestie selvagge. Ricevette invece un invito dall'imperatore Harsha, che lo invitava nella sua capitale; malgrado la sua devozione alla scuola del Mah\u0101y\u0101na, Harsha, come tutti i sovrani dell'India, non si pose mai contro le scuole induiste, e desiderava perci\u00f2 organizzare un'assemblea con rappresentanti di tutte le confessioni religiose. Durante i primi giorni del 643 l'imperatore l'accompagn\u00f2 personalmente risalendo con lui il Gange verso Kanauj; nell'assemblea il monaco si dimostr\u00f2 tanto abile da infastidire anche i monaci buddhisti di scuola therav\u0101din. Un santuario costruito da Harsha per ospitare una statua del Buddha fu per\u00f2 bruciato, probabilmente da alcuni brahmini scontenti, e l'imperatore stesso scamp\u00f2 a un tentativo d'omicidio, forse da parte dello stesso gruppo: cinquecento brahmini furono espulsi dall'India, una punizione considerata peggiore della morte perch\u00e9 li costringeva a vivere nell'impurit\u00e0. Xuanzang venne invitato dall'imperatore a presenziare alla Kumbh Mela, di cui Xuanzang fece la prima descrizione storica, a Prayag (odierna Allahabad) assieme a 18 vassalli dell'imperatore, poi nonostante le insistenze di questi decise di lasciare il Paese.\nNel 644 attravers\u00f2 l'Indo, nel quale perse una cinquantina di manoscritti. Il re del Kashmir, avendo appreso che egli non avrebbe attraversato il suo regno, and\u00f2 a incontrarlo, forse cercando in lui un appoggio contro le orde turche che premevano ai suoi confini allettati dalle ricchezze del regno, e che spesso finivano per convertirsi al Buddhismo. Xuanzang per\u00f2 insistette per tornare in patria, e del resto il suo aiuto sarebbe stato superfluo, poich\u00e9 non molto tempo dopo tali trib\u00f9 si sarebbero convertite all'Islam e avrebbero obliterato la civilt\u00e0 greco-buddhista tagliando ogni collegamento con il bacino mediterraneo.\nXuanzang riprese perci\u00f2 la strada del Pamir, facendo a ritroso il cammino che lo aveva condotto in India.\nRitorno.\nXuanzang ritorn\u00f2 nella Cina dei Tang nel 645 portando con s\u00e9 657 sutra in sanscrito del Tripitaka, e l'imperatore Tang Taizong gli accord\u00f2 grandi privilegi ma gli chiese di scrivere un resoconto di ci\u00f2 che aveva visto nei suoi viaggi (probabilmente considerando l'utilit\u00e0 di queste informazioni in ottica espansionistica): l'opera che Xuanzang scrisse, \"Viaggio in Occidente dal Grande Tang\" (), \u00e8 oggi un documento storico molto importante, che permette di ricostruire la situazione politica, sociale e religiosa dell'India dell'epoca, lo stato del Buddhismo, descritto proprio all'inizio della sua fase di declino nel subcontinente, ed \u00e8 la principale fonte di informazioni sull'imperatore Harsha. Le sue descrizioni furono utili a molti archeologi per ritrovare i monumenti da lui descritti, e dal 2005 una spedizione, condotta da Zemaryali Tarzi, sta cercando di trovare un terzo Buddha nell'area di Bamiyan, basandosi sulle due descrizioni di un Buddha sdraiato della lunghezza di circa 300 metri.\nSecondo la tradizione a lui si deve anche il \"Cheng Weishi Lun\", un commentario ai sutra.\nA capo di un'accademia imperiale nella capitale Chang'an (oggi Xi'an), per il resto della sua vita si dedic\u00f2 alla traduzione dei sutra in cinese. Il suo lavoro, oltre ad ampliare enormemente il numero di testi disponibili al Buddhismo cinese, preserv\u00f2 anche diversi testi andati perduti nella versione originale.\nLa scuola di Faxiang, fondata dal suo discepolo Fuiji, ebbe vita breve, ed il suo insegnamento sopravvisse solo in Giappone nella scuola Hoss\u014d.\nDurante la dinastia Yuan, Wu Changling () mise in scena un'opera teatrale incentrata sul viaggio di Xuanzang alla ricerca delle scritture.\nIl viaggio di Xuanzang, e le leggende che lo circondarono, ispirarono poi il romanzo del XVI secolo \"Viaggio in Occidente\", considerato uno dei maggiori classici della letteratura cinese. Nel romanzo Xuanzang \u00e8 la reincarnazione di un discepolo diretto di Gautama Buddha e al termine del viaggio diventa un buddha a sua volta.\nReliquie.\nUn teschio che si dice fosse di Xuanzang era conservato nel Tempio della Grande Compassione a Tianjin fino al 1956, quando fu portato a Nalanda - sembra dal Dalai Lama - e donato all'India: la reliquia \u00e8 ora conservata nel museo di Patna. Anche il Monastero Wenshu a Chengdu, nel Sichuan, sostiene di conservare parte del teschio di Xuanzang."}
{"id": "440159", "revid": "767487", "url": "https://it.wikipedia.org/wiki?curid=440159", "title": "Svante Nilsson", "text": "Biografia.\nNacque intorno al 1460, figlio di Nils Bosson della famiglia di Natt och Dag (la cui madre faceva parte della famiglia Sture). Non utilizz\u00f2 mai il nome Sture, ma il figlio riprese poi il nome della bisnonna, per la volont\u00e0 di prestigio e di tradizione nel preservare l'indipendenza svedese. Divent\u00f2 un membro del Concilio di Svezia non pi\u00f9 tardi del 1482, ma oper\u00f2 in opposizione a Sten Sture il Vecchio, giungendo quasi fino a sostenere Giovanni di Danimarca. Non per la propria volont\u00e0, cambi\u00f2 poi idee e sostenne Sten Sture nel rovesciamento del re stesso. Alla morte di Sten Sture, si fece eleggere reggente. Le sue dimissioni furono richieste dal Concilio di Svezia nell'estate del 1511, ma in pratica egli rimase al potere fino alla morte, avvenuta il 2 gennaio 1512.\nIl suo primo matrimonio (1490 - 1495) con Iliana G\u00e4dda, diede vita a un figlio, Sten Sture il Giovane. Si spos\u00f2 una seconda volta con Mette Ivarsdotter Dyre (1504 - 1512)."}
{"id": "440161", "revid": "1869172", "url": "https://it.wikipedia.org/wiki?curid=440161", "title": "Grammy Award alla miglior interpretazione hard rock", "text": "Il Grammy per la miglior canzone hard rock \u00e8 un premio Grammy istituito nel 1990, per premiare le migliori canzoni del genere hard rock, e quelle che in parte lo incorporano.\nTra il 1992 e il 1994 ha cambiato temporaneamente nome come Best Hard Rock Performance With Vocal."}
{"id": "440162", "revid": "1873017", "url": "https://it.wikipedia.org/wiki?curid=440162", "title": "NoHo", "text": "NoHo \u00e8 una piccola area di New York, situata nel distretto (borough) di Manhattan. \n\u00c8 l'acronimo di North of Houston (Street), cio\u00e8 \"a Nord di Houston (Street)\". \nDelimitata approssimativamente da Houston Street a sud, da Astor Place a nord, dalla Bowery a est, e dalla Broadway a ovest, \u00e8 incuneata tra il Greenwich Village ad ovest e l'East Village."}
{"id": "440163", "revid": "1799663", "url": "https://it.wikipedia.org/wiki?curid=440163", "title": "Teoria del raggio sismico", "text": "La teoria del raggio sismico \u00e8 basata sull'equazione dell\u2019elastodinamica, in particolare sulle sue soluzioni ad alta frequenza. La propagazione di onde di volume, regolata dalla suddetta equazione, risulta estremamente difficile da descrivere in strutture tridimensionali complesse e lateralmente variabili, in quanto non si conoscono soluzioni analitiche dell'equazione stessa. Inoltre, in studi a frequenza finita (ovvero in ogni caso reale), la teoria del raggio non \u00e8 esatta, ma solo approssimata.\nAd ogni modo la sua accuratezza risulta sufficiente per la risoluzione di molti problemi propagativi di elevato interesse sismologico.\nNella teoria del raggio sismico il campo d'onda ad alta frequenza in una struttura complessa pu\u00f2 essere diviso in contributi che si propagano lungo \"raggi\"; tali contributi sono noti come onde elementari (come le onde dirette P ed S). La teoria pu\u00f2 essere applicata allo studio di mezzi tridimensionali le cui propriet\u00e0 fisiche siano lentamente variabili., ottenendo cos\u00ec soluzioni accurate.\nSviluppo.\nLa teoria pu\u00f2 essere divisa in due sezioni: cinematica e dinamica. La prima parte consiste nel calcolo dei raggi sismici (e delle quantit\u00e0 ad esso collegate, come i fronti d'onda), mentre la seconda calcola le ampiezze vettoriali del vettore spostamento a valori complessi, i sismogrammi sintetici ed il moto del terreno.\nPrincipio di Fermat e Legge di Snell.\nPer quanto riguarda la parte cinematica, sono stati ottenuti in passato notevoli risultati a partire dal Principio di Fermat e dalla Legge di Snell. La loro applicazione porta comunque a diverse obiezioni. La legge di Snell dovrebbe essere applicata a rigor di logica a un numero semi-infinito di superfici di separazione; essendo tale processo estremamente difficile da attuare, le soluzioni a partire da tale legge risultano spesso intuitive, per problemi complessi. La separazione fra campi d'onda P ed S, necessaria per l'applicazione del principio di Fermat, non \u00e8 valida per mezzi in omogenei.\nL'approccio basato sulla soluzione ad alta frequenza dell'equazione dell'elastodinamica porta a soluzioni corrette riguardo al problema della separazione fra contributi P ed S, che risulta possibile, ma solo in mezzi le cui propriet\u00e0 siano lentamente variabili."}
{"id": "440165", "revid": "35707", "url": "https://it.wikipedia.org/wiki?curid=440165", "title": "Chi l'ha visto", "text": ""}
{"id": "440168", "revid": "1573940", "url": "https://it.wikipedia.org/wiki?curid=440168", "title": "Sanzang", "text": "Sanzang (), coreano: , giapponese , \u00e8 un personaggio letterario protagonista di \"Viaggio in Occidente\", ispirato al monaco buddhista cinese Xu\u00e1nz\u00e0ng (\u7384\u5958), di cui era in origine un appellativo.\nInfanzia.\nChen Gangrui.\nIl romanzo racconta di come Chen Gangrui, filosofo e letterato confuciano, vinca il concorso organizzato dall'imperatore Tang Taizong per selezionare nuovi abili funzionari statali. Grazie a questa vittoria gli viene assegnata la prefettura di Jiangzhou, e mentre viene portato in trionfo nella capitale sulla sua testa cade un velo, e il suo sguardo si incontra con quello della proprietaria, affacciata a un balcone: \u00e8 Wenqiao, figlia del ministro Yin Kaishan, e i due, innamorati a prima vista, si sposano.\nGangrui cos\u00ec si avvia a prendere il suo posto in Jiangzhou, e porta con s\u00e9 la madre, che lungo il viaggio si ammala, cos\u00ec si fermano in un albergo lungo la strada. Qui Gangrui avvicina un pescatore per donare alla madre un pesce fresco, ma vedendo in questo uno strano bagliore ha un presagio e d\u00e0 del denaro al pescatore affinch\u00e9 rimetta in libert\u00e0 il pesce. La madre per\u00f2 non migliora, cos\u00ec i due sposi le lasciano una forte somma di denaro e si avviano promettendole di tornare in autunno; lungo il viaggio chiedono un passaggio a due barcaioli, ma uno di loro, Liu Hong, colpito dalla bellezza di Wenqiao, si accorda con l'altro per uccidere il funzionario, e gettarne il corpo nel fiume. Cos\u00ec Hong si spaccia per Gangrui, di cui nessuno tranne la moglie conosce il vero volto.\nQuando il corpo di Gangrui raggiunge il mare, per\u00f2, viene ripescato dal Re Drago, che gli rivela di essere la carpa che lui aveva liberato, e per compensarlo della sua bont\u00e0 fa conservare il suo corpo e gli promette di restituire la sua anima ad esso quando sar\u00e0 possibile farlo tornare in vita, e nel frattempo lo prende al suo servizio nella corte dei demoni.\nXuanzang, monaco dalla nascita.\nIntanto scopriamo che Wenqiao non ha rinnegato Hong, perch\u00e9 \u00e8 incinta e vuole proteggere il suo bambino: quando questo nasce, per nasconderlo al bandito, scrive una lettera in cui racconta la sua storia, morde un ditino in modo da lasciarci una cicatrice duratura, e lo affida alla corrente. La piccola zattera viene ripescata dal capo del monastero buddhista di Jinshan, che lo alleva nella vita monastica col nome Xuanzang.\nA 17 anni, il giovane monaco chiede e ottiene di conoscere il suo passato, e va a trovare sua madre, che dopo aver visto la lettera e la cicatrice gli racconta tutto e gli consegna una lettera per il nonno. Lungo la strada il ragazzo si ferma a chiedere notizie della nonna, e quando scopre che \u00e8 diventata cieca, ed esaurito il suo credito \u00e8 stata cacciata dall'albergo e vive di elemosina, poggiando le mani sui suoi occhi riesce a guarirla, poi le paga la retta arretrata e quella di un altro anno, quindi procede per la capitale.\nQuando il ministro Yin scopre la terribile sorte toccata a sua figlia e suo genero, accetta Xuanzang nella famiglia e parte per Jiangzhou alla testa dell'esercito imperiale: qui senza troppe difficolt\u00e0 ha la meglio sul brigante, e per un soffio riesce a fermare Wenqiao dal togliersi la vita per rimediare all'onore perduto. I tre allora offrono delle libagioni al defunto Chen Gangrui, ma con loro somma sorpresa il suo corpo riemerge dal fiume e il funzionario torna in vita, e racconta loro la storia del favore ricevuto dal Re Drago del Mare.\nMaturit\u00e0.\nLa morte del drago.\nAccade che un pescatore racconti a un amico dell'esistenza di un veggente che gli predice dove e quando pu\u00f2 trovare del buon pesce; i demoni del mare riferiscono al Re Drago Lung Wang, che infuriato va a trovare il veggente, Yuan Shoucheng, zio dell'astrologo imperiale Yuan Tiangang, e lo sfida a predire l'ora della pioggia del giorno successivo. Essendo il dio della pioggia, \u00e8 sicuro di non poter perdere la sfida, ma proprio allora riceve l'ordine dell'Imperatore di Giada di far piovere esattamente all'ora indicata dal veggente: non amando perdere, ritarda di poco l'inizio e la fine della pioggia, e poi va dal veggente pretendendo che smetta di vendere consulenze e ammetta la sconfitta. Pacato, il veggente gli spiega che anche se lui ha perso, il Re Drago ha commesso un reato per cui pagher\u00e0 con la testa.\nTerrorizzato, Lung Wang va a supplicare l'imperatore terreno, Tang Taizong, di fermare il ministro Wei Zheng, esecutore del Cielo, ed evitare che gli tagli la testa; Taizong acconsente, e trattiene il ministro a palazzo tutto il giorno per impedire che esegua la volont\u00e0 del Cielo: ma durante il sonno l'anima del ministro si separa dal corpo e compie il suo dovere, infrangendo la promessa dell'imperatore.\nLa non-morte dell'imperatore.\nDalla sua morte lo spettro del drago bussa pi\u00f9 volte alle porte dell'imperatore, e questi, ormai incapace di dormire, si ammala gravemente: poco prima di trapassare, il fedele Wei Zheng gli porge una lettera per un suo amico deceduto che nell'aldil\u00e0 si \u00e8 distinto come funzionario, ed \u00e8 diventato il Giudice Cui.\nNell'aldil\u00e0 l'imperatore \u00e8 ospite dei Re dell'Inferno che lo interrogano sulla sua promessa infranta: quando \u00e8 chiara la sua innocenza, mandano il giudice Cui a prendere il libro dei morti, ma questi prima di portarglielo fa una modifica su di esso e regala 20 anni di vita a Taizong per compiacere il suo amico. I Re allora rimandano l'imperatore sulla Terra, ma per tornare questi deve affrontare un viaggio dantesco e visitare tutti gli inferni fino all'Inferno degli Uccisi Ingiustamente, dove per proseguire deve promettere di organizzare una cerimonia per abbreviare la loro attesa prima di affrontare la successiva rinascita.\nLa cerimonia.\nTornato fra i mortali, l'imperatore mantiene tutte le sue promesse, e manda a chiamare i migliori monaci da tutto l'impero per tenere la pi\u00f9 maestosa celebrazione che si sia mai vista: tra questi viene selezionato il pi\u00f9 puro e santo affinch\u00e9 sia il maestro di cerimonie, ed il prescelto \u00e8 Xuanzang, che ha gi\u00e0 fama di santit\u00e0. La cerimonia durer\u00e0 sette settimane, e ad esse parteciper\u00e0 anche la famiglia reale.\nIl viaggio.\nLa Bodhisattva Guanyin, inviata dal Buddha a cercare un uomo santo capace di portare i sacri sutra del Tripitaka in Cina, ascolta le voci sulla santit\u00e0 di Xuanzang, e decide che sia lui il prescelto, perci\u00f2 interrompe la meditazione dei monaci dichiarando che con i sutra che i monaci stanno recitando non sarebbero realmente capaci di dare riposo a cos\u00ec tante anime; l'imperatore, preoccupato di mantenere la sua promessa, chiede chi sia disposto a compiere il pericoloso pellegrinaggio a Occidente per visitare il Buddha e chiedergli le Scritture, e Xuanzang si fa avanti. Taizong allora lo adotta come suo fratello, Tang Sanzan o Tangseng, e gli consegna un lasciapassare che lo autorizza a lasciare il Paese (curioso che il personaggio storico Xu\u00e1nz\u00e0ng tale lasciapassare non lo ottenne e espatri\u00f2 illegalmente).\nDurante il cammino il monaco rischier\u00e0 pi\u00f9 volte la vita, soprattutto a causa dei demoni, che mangiando la sua carne santa auspicano di ottenere l'immortalit\u00e0, ed \u00e8 spesso salvato dall'intervento di Guanyin o dei discepoli che acquisisce strada facendo, in particolare Sun Wukong (in giapponese Son Goku). Il viaggio \u00e8 in effetti un'allegoria del viaggio interiore verso la salvezza e l'illuminazione, e la crescita dei personaggi riflette questo cambiamento (laddove probabilmente l'intervento dei demoni simboleggia le tentazioni che ostacolano il cammino); quello che cresce meno durante la storia \u00e8 proprio il povero Sanzang, che anzi cede spesso a comportamenti poco santi: mente, tortura i suoi discepoli, in generale fa poco altro che farsi servire e riverire, e occasionalmente trema terrorizzato."}
{"id": "440170", "revid": "848247", "url": "https://it.wikipedia.org/wiki?curid=440170", "title": "Bowery (New York)", "text": "La Bowery Street, pi\u00f9 comunemente detta \u201c\"the Bowery\"\u201d, \u00e8 una celebre via della \u201ccircoscrizione\u201d (borough) di Manhattan, a New York. Approssimativamente delimita i quartieri di Chinatown e Little Italy su un lato, mentre dall'altro il Lower East Side.\nStoria.\nThe Bowery fu uno dei primi insediamenti della citt\u00e0; sorse ai margini del porto ed era il quartiere dei marinai e degli immigrati appena arrivati negli Stati Uniti; man mano che questi facevano fortuna, si trasferivano sempre pi\u00f9 a nord, lasciando spazio a nuovi arrivi.\nNella seconda met\u00e0 dell'Ottocento, con \"the Bowery\" veniva indicata una vasta zona compresa tra Broadway e i docks dell'East Side; era considerata il regno delle gang, della povert\u00e0, della prostituzione, del gioco d'azzardo, delle fumerie di oppio, della corruzione della polizia e dei politici. Ci\u00f2 nonostante, vi sorsero e prosperarono teatri che diedero vita, in concorrenza con Broadway che era sinonimo di classicismo e di raffinatezza, ad un genere di rappresentazioni popolari che contribu\u00ec ad avvicinare vasti strati della popolazione al teatro, a lanciare negli Stati Uniti la moda del variet\u00e0 e del musical, a creare uno stile originale, che pi\u00f9 tardi avrebbe trionfato anche a Broadway, scalzandone gli spettacoli europei.\nAlla fine dell'Ottocento, con l'avvento di una prima ondata moralizzatrice nell'amministrazione della citt\u00e0, the Bowery fu parzialmente ripulita, inizi\u00f2 il recupero edilizio e cominci\u00f2 ad insediarvisi anche la piccola borghesia.\nLa via divenne il simbolo della depressione economica e la zona s'impover\u00ec negli anni venti e trenta.\nNegli anni quaranta il quartiere guadagn\u00f2 la reputazione d'essere mal frequentato, specialmente da ubriachi e senzatetto. Tra il 1960 e il 1980 lungo la Bowery e dintorni vi era il tasso di criminalit\u00e0 pi\u00f9 alto di tutta la parte meridionale di Manhattan, insieme agli affitti pi\u00f9 bassi. \nNel 1955 il Five Spot Caf\u00e9, gestito dai fratelli Joe e Iggy Termini, cominci\u00f2 a programmare musica jazz e contribu\u00ec in modo decisivo a lanciare la carriera di Thelonious Monk e, pi\u00f9 tardi, di Ornette Coleman. Molti sono i dischi di jazz famosi incisi dal vivo nel locale negli anni cinquanta e anni sessanta. \nNegli anni settanta vi sorse anche il CBGB, un locale di riferimento per la musica punk e New wave, da allora fino alla chiusura nel 2006.\nNei locali di Bowery Street emersero importanti icone del punk come Patti Smith, i Blondie, i Ramones e i Talking Heads ed altri ancora. La musica punk fu suonata ed ascoltata per le prime volte in quel locale.\nNegli anni novanta la via ed il Lower East Side sono stati riqualificati ed una popolazione pi\u00f9 agiata ha iniziato ad investire nel quartiere cosicch\u00e9 il prezzo degli affitti risulta tuttora elevato. Si sono formati altri locali che ospitano band emergenti jazz, folk ed Hip hop, come il Bowery Poetry Club.\nTrasporti.\nLa strada \u00e8 servita dalla metropolitana di New York attraverso l'omonima stazione della linea BMT Nassau Street, dove fermano i treni delle linee J e Z."}
{"id": "440171", "revid": "63716", "url": "https://it.wikipedia.org/wiki?curid=440171", "title": "Sanzo", "text": ""}
{"id": "440172", "revid": "1776051", "url": "https://it.wikipedia.org/wiki?curid=440172", "title": "Grammy Award alla miglior interpretazione metal", "text": "Il Grammy per la miglior canzone metal \u00e8 un premio Grammy istituito nel 1990, per premiare le migliori canzoni del genere heavy metal, e quelle che in parte lo incorporano.\nTra il 1992 e il 1994 ha cambiato temporaneamente nome in Best Metal Performance With Vocal."}
{"id": "440173", "revid": "775372", "url": "https://it.wikipedia.org/wiki?curid=440173", "title": "Lista di tipi di carattere", "text": "Qui di seguito \u00e8 riportata la lista di alcuni tipi di carattere diffusi e utilizzati. Sono facilmente reperibili in rete (sia gratis che a pagamento) e possono essere usati in svariati modi: dall'applicazione in programmi di videoscrittura, all'arricchimento di montaggi video. La maggior parte di questi caratteri \u00e8 di tipo TrueType."}
{"id": "440174", "revid": "767487", "url": "https://it.wikipedia.org/wiki?curid=440174", "title": "Mario Guidetti", "text": "\u00c8 il padre dell'ex calciatore Massimiliano Guidetti.\nCaratteristiche tecniche.\nGuidetti era un mediano di quantit\u00e0 e qualit\u00e0, impiegato prevalentemente in fase di copertura; all'inizio della carriera ha giocato anche come fluidificante a sinistra o come regista. Dotato di un buon sinistro, era in grado di impostare l'azione con lanci precisi, o concluderla personalmente con tiri da fuori area.\nCarriera.\nGiocatore.\nClub.\nDopo essere entrato nelle giovanili nel Verbania, nel 1967, disputa una stagione in prestito nel Vetta S.Lorenzo, in Prima Categoria; tornato al Verbania, esordisce nel campionato Serie C 1969-1970, disputando tre stagioni in terza serie. Nel 1972, a causa delle difficolt\u00e0 economiche del club, viene posto sul mercato e passa in compropriet\u00e0 al , dove si alterna con Enrico Burlando e Lorenzo Righi a centrocampo.\nRitornato al Verbania, disputa una stagione nella Solbiatese, prima di passare al , militante in Serie B e allenato da Giuseppe Marchioro, che lo conosceva dai tempi della militanza nel Verbania. Con i lariani conquista immediatamente la promozione in Serie A, al termine del campionato 1974-1975, ed esordisce nella massima serie il 5 ottobre 1975 nella sconfitta esterna a Napoli (1-0). A fine stagione il Como ritorna in Serie B, e Guidetti vi rimane fino all'ottobre 1977, quando viene ingaggiato dal L.R. Vicenza, in Serie A, richiesto da Giovan Battista Fabbri per rinforzare il centrocampo in fase di copertura. All'esordio in campionato realizza una doppietta contro l'Atalanta, e in Veneto si impone immediatamente come titolare del cosiddetto \"Real Vicenza\", che conquista il secondo posto in classifica dietro alla . Dopo un altro campionato a Vicenza conclusosi con la retrocessione in Serie B della squadra, passa al Napoli, dove rimane per tre stagioni contribuendo al terzo posto nel campionato 1980-1981.\nNel 1982 si accasa all'Hellas Verona, dove gioca per due stagioni nella massima serie: poco impiegato nella prima (8 presenze e 1 rete), ritrova continuit\u00e0 di impiego nella seconda (21 presenze e 2 reti). Nel 1984 torna in Serie C: milita per una stagione nell' e per una nella Pro Vercelli. Qui offre un rendimento inferiore alle attese, e per questo motivo dai primi mesi del 1986 si autoesclude dalla rosa della squadra. A fine stagione subisce una squalifica per omessa denuncia nell'ambito dello Scandalo del calcio italiano del 1986, e conclude definitivamente la carriera agonistica.\nIn Serie A, in 183 partite, ha segnato 23 reti.\nNazionale.\nHa giocato una partita con la Nazionale Under-23 l'8 novembre 1978 contro la Svizzera, mentre vestiva la maglia del Vicenza.\nAllenatore.\nInizia l'attivit\u00e0 nelle giovanili della , guidando poi Gravellona e Gozzano nei campionati dilettantistici piemontesi. Nel 1992 torna a Verbania come allenatore: ottiene la promozione nel Campionato Nazionale Dilettanti nel 1993, e viene riconfermato anche per la stagione successiva, conclusa con la retrocessione dopo lo spareggio contro il Seregno, sul neutro di Gallarate.\nLasciata Verbania, nel dicembre 1994 subentra sulla panchina del , che conduce alla promozione nel Campionato Nazionale Dilettanti dopo gli spareggi. L'anno successivo passa sulla panchina del Valsessera, nel campionato di Promozione, per poi tornare al Gravellona per poche giornate all'inizio della stagione 1997-1998. Nel 1998 passa sulla panchina della Juve Domo, in Prima Categoria, rimanendovi anche per il successivo campionato di Promozione."}
{"id": "440175", "revid": "1318658", "url": "https://it.wikipedia.org/wiki?curid=440175", "title": "Luciano Marangon", "text": "Carriera.\nClub.\nDopo essere cresciuto nelle giovanili della pass\u00f2 nel 1975 al , giocando da titolare, diciannovenne, il campionato di Serie B conclusosi con una salvezza di misura. L'anno seguente continu\u00f2 a essere titolare e conquist\u00f2 la promozione in Serie A nel primo anno di Giovan Battista Fabbri e di Paolo Rossi a Vicenza.\nEsord\u00ec in massima serie il 23 ottobre 1977, due giorni dopo il suo ventunesimo compleanno, ma nella stagione del secondo posto del Lanerossi gioc\u00f2 solo 12 partite, sostituito nel ruolo dal pi\u00f9 esperto Vito Callioni. Torna a essere titolare nella stagione seguente, giocando anche in Coppa UEFA. Dopo la retrocessione tra i cadetti dei biancorossi rimase per un anno a Vicenza, per passare poi al dove ritrov\u00f2 Mario Guidetti.\nCon i partenopei conquist\u00f2 il terzo posto in classifica, bissato l'anno successivo con la maglia della . \nPassato al quella stessa estate, lasci\u00f2 gli ex compagni giallorossi che vinsero lo scudetto che mancava al club romanista da oltre quarant'anni. Ritrovato per la terza volta come compagno Guidetti, dopo un quarto e un sesto posto centr\u00f2, alla terza stagione con gli scaligeri guidati da Osvaldo Bagnoli, uno storico titolo di campione d'Italia; in quella formazione milit\u00f2 anche suo fratello minore Fabio, di sei anni pi\u00f9 giovane.\nIn seguito pass\u00f2 nel 1985 all' , per 3 miliardi di lire, dove non trov\u00f2 molto spazio. Proprio con i nerazzurri, dopo il campionato 1986-1987 chiuso con appena 3 presenze, lasci\u00f2 il calcio.\nNazionale.\nAlla vigilia del , \u00e8 chiamato in Nazionale: esord\u00ec in azzurro il 14 aprile 1982 contro la , tuttavia rimase quella l'unica sua presenza poich\u00e9 il commissario tecnico Enzo Bearzot non lo incluse nella lista dei 22 partenti per la Spagna.\nDopo il ritiro.\nIn seguito si ciment\u00f2 nelle attivit\u00e0 di procuratore di calciatori; inoltre \u00e8 proprietario di un beach club a Ibiza.\nNel 2011 ha pubblicato l'autobiografia \"Luna tonda\".\nCollegamenti esterni.\nSegn\u00f2 un gol in coppa UEFA 85-86 nella partita tra INTER e SAN GALLO terminata con un perentorio 5 a 1 per i NERAZZURRI."}
{"id": "440178", "revid": "117231509", "url": "https://it.wikipedia.org/wiki?curid=440178", "title": "Renato Faloppa", "text": "Carriera.\n, arriv\u00f2 al Lanerossi nel 1970 dall'Empoli dopo essere cresciuto nel .\n fu una pedina importante fin dal suo primo anno in biancorosso, guadagnandosi un posto da titolare , stagioni in cui il Vicenza collezion\u00f2 tre salvezze.\nNel 1974-1975 retrocesse in Serie B e, nella stagione successiva, si piazz\u00f2 nelle zone medio-basse della classifica.\n Nella prima (1976-1977), il Lanerossi conquist\u00f2 la promozione in Serie A vincendo il campionato cadetto (con Paolo Rossi capocannoniere); l'anno successivo la squadra si qualific\u00f2 al secondo posto in Serie A dietro la Juventus e si guadagn\u00f2 la qualificazione in Coppa UEFA.\nLa stagione 1978-1979 segn\u00f2 anche la retrocessione in Serie B. A fine stagione Faloppa, dopo nove anni e 247 gare di campionato, torn\u00f2 a giocare nell'Opitergina, squadra della sua nativa Oderzo."}
{"id": "440181", "revid": "287204", "url": "https://it.wikipedia.org/wiki?curid=440181", "title": "Raggio sismico", "text": "Il raggio sismico \u00e8 comunemente noto come il percorso lungo cui viaggia l'energia trasportata dal campo d'onda associato ad una particolare onda sismica.\nDefinizioni alternative.\nEsistono tuttavia numerose diverse definizioni di raggio sismico:"}
{"id": "440185", "revid": "125833408", "url": "https://it.wikipedia.org/wiki?curid=440185", "title": "Ministero della cultura", "text": "Il Ministero della cultura, noto anche con l'acronimo MiC, \u00e8 un dicastero del governo italiano. \u00c8 preposto alla tutela della cultura e dello spettacolo e alla conservazione del patrimonio artistico, culturale e del paesaggio. Nato nel 1974 come \"Ministero per i beni culturali e ambientali\", negli anni ha assunto diverse denominazioni.\nL'attuale ministro \u00e8 Dario Franceschini, in carica dal 5 settembre 2019.\nStoria.\nL'attuale dicastero nacque dallo scorporo dal Ministero della pubblica istruzione con la denominazione di \"Ministero per i beni culturali e l'ambiente\", istituito nel 1974 dal governo Moro IV e di l\u00ec a poco ribattezzato \"Ministero per i beni culturali e ambientali\". Il primo titolare del dicastero fu Giovanni Spadolini (vedi Ministri dei beni e delle attivit\u00e0 culturali e del turismo della Repubblica Italiana per la citazione degli altri ministri incaricati dall'istituzione ad oggi).\nIl nuovo ministero, programmaticamente definito \"per\" i beni culturali, a rimarcare la volont\u00e0 di creare un organo prevalentemente tecnico, raccolse, in buona parte, le competenze e le funzioni in materia che erano prima del Ministero della pubblica istruzione, quali le antichit\u00e0 e le belle arti, le accademie e le biblioteche. A queste competenze e funzioni se ne aggiunsero alcune del Ministero dell'interno, come gli archivi di Stato, e della Presidenza del Consiglio dei ministri, come la discoteca di Stato, l'editoria libraria e diffusione della cultura.\nNel 1998 fu poi istituito il \"Ministero per i beni e le attivit\u00e0 culturali\", che raccolse tutte le precedenti competenze e funzioni, alle quali vennero aggiunte: la promozione dello sport e della impiantistica sportiva e la promozione delle attivit\u00e0 dello spettacolo in tutte le sue espressioni. L'anno successivo la riforma Bassanini conferm\u00f2 il dicastero riorganizzandone la struttura, e anticipandone l'entrata in vigore dal 2001, rispetto alla generalit\u00e0 degli altri ministeri.\nNel 2006, col governo Prodi II le competenze dello sport vennero assegnate al nuovo Dipartimento per le politiche giovanili e le attivit\u00e0 sportive, presso la Presidenza del Consiglio dei ministri. Anche la promozione del turismo, precedentemente affidata al Ministero dello sviluppo economico, venne affidata alla Presidenza, presso il nuovo Dipartimento per lo sviluppo e la competitivit\u00e0 del turismo, tuttavia la responsabilit\u00e0 di questa struttura venne affidata al ministro per i beni e le attivit\u00e0 culturali Francesco Rutelli, che era anche vicepremier. Col governo Monti il dipartimento venne unificato a quello per gli affari regionali e all'ufficio per lo sport creando il Dipartimento per gli affari regionali, il turismo e lo sport.\nNel 2013 il governo Letta affida al ministro Massimo Bray la competenza sul turismo, e il ministero assume dunque la denominazione di \"Ministero dei beni e delle attivit\u00e0 culturali e del turismo\". Tale delega \u00e8 stata mantenuta sotto i successivi governi Renzi, Gentiloni e Conte II, con la sola eccezione del governo Conte I, durante il quale \u00e8 stata affidata al Ministero delle politiche agricole alimentari e forestali. Nel 2021, con il governo Draghi, la competenza sul turismo viene affidata ad un nuovo ed apposito Ministero del turismo: di conseguenza, la denominazione del dicastero passa da \"Ministero dei beni e delle attivit\u00e0 culturali e del turismo\" a \"Ministero della cultura\".\nOrganizzazione.\nLa struttura organizzativa del dicastero \u00e8 piuttosto complessa, ed \u00e8 stata oggetto di ripetute modifiche. La struttura ministeriale dispone di uffici di diretta collaborazione del ministro e uffici propri del dicastero, a livello centrale, nonch\u00e9 di uffici periferici.\nPremessa.\nA partire dal 5 febbraio 2020 la struttura del Ministero \u00e8 conformata a quanto pubblicato nel . In precedenza, la struttura organizzativa e amministrativa del Ministero era regolata dal , finch\u00e9 nel 2014 non \u00e8 stato applicato un nuovo regolamento. I regolamenti precedenti erano il e il \nL'organizzazione dell'amministrazione \u00e8 stata inoltre interessata dalla che ha affidato le competenze del turismo al Ministero, con l'istituzione della Direzione generale per le politiche del turismo. Questa struttura fu oggetto di revisione ad opera del .\nStrutture centrali.\nSono uffici di diretta collaborazione i seguenti:\nOrgani centrali del Ministero.\nSecondo quanto statuito dal Regolamento di organizzazione DPCM 169/2019, questa \u00e8 l'attuale struttura del Ministero che vede attivo un Segretariato generale e, dopo la soppressione della Direzione generale Turismo che dal 2021 \u00e8 divenuta Ministero del Turismo, undici direzioni generali :\nSegretariato generale.\nil Segretariato generale, assicura il coordinamento e l'unit\u00e0 dell'azione amministrativa, elabora le direttive, gli indirizzi e le strategie concernenti l'attivit\u00e0 complessiva del Ministero, coordina gli uffici e le attivit\u00e0 del Ministero, vigila sulla loro efficienza e rendimento e riferisce periodicamente al Ministro gli esiti della sua attivit\u00e0. Il Segretario generale coordina inoltre le direzioni generali centrali e gli uffici dirigenziali generali periferici del Ministero ed \u00e8 responsabile direttamente nei confronti del Ministro dell'attivit\u00e0 di coordinamento e della puntuale realizzazione degli indirizzi impartiti dal ministro.\n\u00c8 organizzato in sette servizi:\nOrgani consultivi centrali.\nOperano presso il Ministero, quali organi consultivi a carattere tecnico-scientifico le strutture di consulenza e supporto di seguito indicate:\nnonch\u00e9 sette comitati tecnico-scientifici:\nI comitati durano in carica tre anni e possono riunirsi in seduta congiunta a richiesta del Ministro o del Segretario generale per l'esame di questioni a carattere interdisciplinare.\nNon \u00e8 stata confermata, nell'attuale struttura, l'esistenza di due ulteriori comitati di carattere consultivo\nIstituti dotati di autonomia speciale.\nTutti con sede a Roma, tranne ove indicato diversamente.\nIl ministero pu\u00f2 deliberare la creazione di istituti dotati di autonomia speciale, cui affidare determinati musei e parchi archeologici statali di rilevante interesse nazionale. Gli istituti autonomi sono dotati di autonomia scientifica, finanziaria, contabile ed organizzativa, e dipendono funzionalmente dalla Direzione generale Musei.\nPer un elenco completo degli istituti dotati di autonomia speciale e dei rispettivi siti assegnati, si rimanda all'apposito articolo.\nOrgani periferici.\nL'organizzazione periferica del dicastero \u00e8 alquanto complessa.\nIn primo luogo, \u00e8 da notare che il ministero, eccetto quanto concerne il patrimonio archivistico, non esercita competenza sui beni culturali delle tre regioni autonome Sicilia, Trentino-Alto Adige e Valle d'Aosta, in quanto i rispettivi statuti speciali affidano la materia in maniera esclusiva alle predette.\nAl vertice dell'organizzazione periferica si trovano 17 segretariati regionali: essi coordinano l'attivit\u00e0 di tutte le strutture periferiche del ministero site nella rispettiva regione. La loro attivit\u00e0 coinvolge quindi:\nI segretariati coordinano anche le attivit\u00e0 delle 17 Direzioni regionali Musei e della Direzione musei statali della citt\u00e0 di Roma, alle quali \u00e8 affidata la gestione ordinaria dei luoghi della cultura (musei e pinacoteche, aree e siti archeologici) non dotati di autonomia speciale.\nFigurano infine 17 Soprintendenze archivistiche e bibliografiche, che - a differenza dei segretariati regionali e delle direzioni regionali, - esercitano la loro competenza su tutte e 20 le regioni italiane, giacch\u00e9 (come scritto sopra) il patrimonio archivistico compete al ministero anche in Sicilia, Trentino-Alto Adige e Valle d'Aosta.\nEnti pubblici vigilati.\nIl ministero vigila anche sui seguenti enti pubblici:\nSociet\u00e0 controllate.\nIl ministero esercita i diritti dell'azionista per le seguenti societ\u00e0, le cui azioni sono detenute dal Ministero dell'economia e delle finanze:\nComando carabinieri per la tutela del patrimonio culturale.\nPresso il Ministero opera il Comando carabinieri per la tutela del patrimonio culturale, quale struttura dei carabinieri specializzata, a diretta dipendenza funzionale del ministro. Gerarchicamente la struttura dipende dalla Divisione unit\u00e0 specializzate carabinieri.\nLogo.\nIl logo del Ministero \u00e8 ispirato al volto di Apollo, nel celebre gruppo scultoreo di Apollo e Dafne del Bernini conservato presso la Galleria Borghese. "}
{"id": "440186", "revid": "599013", "url": "https://it.wikipedia.org/wiki?curid=440186", "title": "Ministero della giustizia", "text": "Il Ministero della giustizia \u00e8 un dicastero del governo italiano. \u00c8 preposto all'organizzazione dell'amministrazione giudiziaria civile, penale e minorile, dei magistrati e di quella penitenziaria.\nL'attuale ministro \u00e8 Marta Cartabia, in carica dal 13 febbraio 2021.\nStoria.\nIl Ministero \u00e8 presente sin dal Governo Cavour IV nel 1861, quale ministero che si occupava anche degli affari del culto, ossia delle attivit\u00e0 legate all'ambito religioso ed ecclesiastico. Infatti la denominazione varia col tempo in relazione a tale attivit\u00e0. A far data dal 1932, col Governo Mussolini, le attivit\u00e0 ecclesiastiche e del culto passano al Ministero dell'Interno, pi\u00f9 legato all'esecutivo, ove sono tuttora, e il ministero assunse la denominazione \"di Grazia e Giustizia\".\nMolte competenze sono variate con l'istituzione del Consiglio superiore della magistratura nel 1958, che ha sottratto al ministro tutti i poteri in relazione al reclutamento, nomina, trasferimento, promozioni, sanzioni disciplinari e dimissioni dei magistrati, tanto ordinari che onorari. Dal 1990, assume anche le competenze sulla Polizia penitenziaria. Viene pertanto creato il DAP, o Dipartimento per l'amministrazione penitenziaria.\nHa assunto l'attuale denominazione nel 1999 anticipando in parte l'entrata in vigore della Riforma Bassanini sull'organizzazione del Governo nonch\u00e9 la sentenza n. 200 del 2006 della Corte costituzionale, con cui il potere di grazia \u00e8 stato riservato al Presidente della Repubblica.\nDescrizione.\nFunzioni.\nIl Ministero della Giustizia ha come compito precipuo quello di:\nIl ministro della giustizia.\nA capo del Ministero vi \u00e8 il \"Ministro della giustizia\" nominato dal Presidente della Repubblica su proposta del Presidente del Consiglio dei Ministri; questi \u00e8 l'unico a essere citato direttamente nella Costituzione. Essa ne prevede, all'art. 110, le due funzioni fondamentali: l\"'organizzazione dei servizi\" e la \"titolarit\u00e0 dell'azione disciplinare nei confronti dei magistrati\". Le altre funzioni sono definite con legge ordinaria. Ai sensi dell'art. 107 della Costituzione ha anche facolt\u00e0 di promuovere azione disciplinare nei confrontindei membri togati della magistratura italiana.\nOrganizzazione del Ministero.\nL'Organizzazione del Ministero \u00e8 disciplinata dal decreto del Presidente della Repubblica 6 marzo 2001 n. 55.\nEsso \u00e8 organizzato in Uffici di diretta collaborazione del ministro e in quattro Dipartimenti. Funzione particolare ha la DGSIA che ha competenze trasversali. A capo di ciascun dipartimento \u00e8 posto un dirigente generale, affiancato da due vice.\nSono uffici di staff i seguenti:\nQuesta l'articolazione del dicastero:\nDal DAP dipende anche la Polizia penitenziaria.\nUffici giudiziari.\nIl Ministero sovraintende al personale e all'organizzazione di tutti gli Uffici giudiziari ordinari, in qualit\u00e0 di uffici territoriali del ministero, e fermo restando le funzioni sui magistrati del Consiglio superiore della magistratura. Gli uffici giudiziari di giudici speciali dipendono da amministrazioni e ministeri diversi (i Tribunali militari dipendono dal Ministero della Difesa, le Commissioni Tributarie dipendono dal Ministero dell'Economia e delle Finanze, la Corte dei conti, il Consiglio di Stato e i Tribunali amministrativi regionali dipendono dalla Presidenza del Consiglio dei ministri. Questa l'organizzazione degli uffici:\nLe amministrazioni degli uffici requirenti si definiscono Segreterie e quelle degli uffici giudicanti Cancellerie.\nUlteriore ufficio \u00e8 il CISIA, che si occupa dell'ambito informatico relativo ai software del ministero.\nStrutture minorili.\nDal dicastero dipendono le strutture minorili territorialmente articolate in 12 centri presenti in tutta Italia su base regionale o raggruppando due o pi\u00f9 regioni. Ogni centro opera sul territorio attraverso i servizi Minorili della Giustizia previsti dall'art. 8 del D. Lgs. 28 luglio 1989 n. 272:\nLa formazione del personale della giustizia minorile \u00e8 curata dall'Istituto centrale di formazione del personale con sede centrale in Roma. L'Istituto ha proprie sedi decentrate a Castiglione delle Stiviere (Mantova) e a Messina.\nStrutture penitenziarie.\nDal Ministero della Giustizia dipendono anche tutte le strutture carcerarie della Repubblica. Esse sono organizzate, ai sensi dell'art. 59 Legge 26 luglio 1975 n. 354, la legge sull'Ordinamento penitenziario, in:\nStrutture territoriali dell'amministrazione penitenziaria sono anche gli \"Uffici locali di esecuzione penale esterna\" (UEPE), cos\u00ec denominati dalla legge 27 luglio 2005, n. 154 che ha modificato l'art. 72 della legge 26 luglio 1975, n. 354 che costituiva i centri di servizio sociale per adulti dell'amministrazione penitenziaria.\nGli UEPE curano l'applicazione, la modificazione, la proroga e la revoca delle misure di sicurezza nonch\u00e9 il trattamento dei condannati e degli internati e seguono il reinserimento nella vita libera dei sottoposti a misure di sicurezza non detentive.\nLe varie strutture sono gestite dalle rispettive direzioni che operano nel rispetto delle direttive dei \"Provveditorati Regionali dell'amministrazione penitenziaria\", che assicurano l'uniformit\u00e0 dell'azione penitenziaria nell'ambito regionale. I Provveditorati Regionali esercitano le competenze relative ad affari di rilevanza regionale, secondo le direttive del DAP, che assicura l'uniformit\u00e0 dell'azione penitenziaria sul territorio nazionale, pur nel rispetto delle prerogative regionali. I Provveditorati Regionali sono in numero di 16.\nPolizia penitenziaria.\nAlle Dipendenze del 'Dipartimento dell'amministrazione penitenziaria (DAP), opera il Corpo di polizia penitenziaria come organo di polizia a ordinamento civile, come disposto dalla legge di riforma del 1990, che ha smilitarizzato il \"Corpo degli agenti di custodia\".\nIl Corpo si occupa prevalentemente della tutela della sicurezza delle strutture penitenziarie secondo un'organizzazione gerarchica che vede a capo della singola sede un Comandante, appartenente ai ruoli dei commissari di polizia penitenziaria, che a sua volta risponde al dirigente penitenziario che svolge le funzioni di Direttore.\nLa nuova organizzazione periferica.\nNel quadro delle riforme sull'ordinamento giudiziario, \u00e8 stato promulgato il decreto legislativo 25 luglio 2006, n. 240 recante: \u00ab\"Individuazione delle competenze dei magistrati capi e dei dirigenti amministrativi degli uffici giudiziari nonch\u00e9 decentramento su base regionale di talune competenze del Ministero della giustizia\"\u00bb.\nEsso contiene importanti, quasi rivoluzionarie innovazioni organizzative, in quanto:\nLa riforma non \u00e8 stata ancora attuata, anche per le resistenze della magistratura associata, timorosa di perdere il controllo che essa ha sull'amministrazione.\nInformatizzazione del Ministero.\nL'informatica nel Ministero della Giustizia viene organizzata dalla Direzione Generale Sistemi Informativi Automatizzati (DGSIA) che opera territorialmente attraverso i CISIA e gli esperti informatici ministeriali. Tuttavia la stragrande maggioranza delle attivit\u00e0 informatiche (compreso il trattamento dei dati sensibili) viene espletata da tecnici esternalizzati che operano come fossero dipendenti pubblici (con un costo doppio pagato alle ditte) nella commessa ATU (Assistenza Tecnica Unificata) aggiudicata da molti anni sostanzialmente alle stesse societ\u00e0 di assistenza.\nNegli ultimi anni, complice un progressivo taglio finanziario alle spese di giustizia, \u00e8 esploso un grave problema di irregolarit\u00e0 diffusa e precariato ai danni degli informatici esterni. La vicenda \u00e8 approdata sui media e in Parlamento a cui finalmente \u00e8 stata data una risposta che per\u00f2 non venne messa in pratica.\nAll'inizio del 2008, tramite contratto CNIPA, il servizio viene posto sotto il controllo di un RTI formato da Telecom Italia, ElsagDatamat, Engineering.\nUn ulteriore passaggio di mano concretizzatosi in uno degli sbocchi del cosiddetto \"SPC\" (Sistema pubblico di connettivit\u00e0) che di fatto rappresenta una \"involuzione\" del tutto, maggiormente burocratizzato e meno efficiente, nonostante i lavoratori e le societ\u00e0 ATU gi\u00e0 operanti (passate in subappalto per SPC) siano gli stessi..\nSituazione finanziaria.\nA fine 2006 i debiti dichiarati dal Ministero della Giustizia ammontavano a 394,5 milioni di euro. Di questi, 251 milioni pertinenti all'amministrazione giudiziaria, 132 milioni a quella penitenziaria, e 11,4 milioni a quella della Giustizia Minorile. Ci\u00f2 a fronte di un fabbisogno stimato per l'anno 2007 di 279,9 milioni di euro (154,4 milioni per l'amministrazione giudiziaria, 103,5 milioni per quella penitenziaria, e 22 milioni per la giustizia minorile).\nLa Corte dei Conti ha dichiarato che non \u00e8 realistica una soluzione nel breve periodo al problema dei debiti pregressi.\nPolitica degli incarichi dirigenziali.\nCon il ministro Alfano \u00e8 continuata una discutibile e poco trasparente politica degli incarichi volta a investire di funzioni dirigenziali o magistrati o esterni all'amministrazione, senza adeguate competenze. In occasione della costituzione del nuovo \"Organismo indipendente di valutazione\" (OIV) che sostituisce il \"Servizio di controllo interno\" (SECIN), sono stati nominati come presidente il discusso magistrato Angelo Gargani, - poi coinvolto nell'inchiesta sulla cd. Loggia P3 - e come componenti Angelo Giorgianni anch'esso magistrato, gi\u00e0 sottosegretario agli Interni del Governo Prodi I costretto a dimettersi tra le polemiche, e l'impiegato amministrativo Lello Casesa, tutti con rango e stipendio da Direttori generali. La nomina di Casesa ha suscitato particolare scalpore in quanto, nella delibera di omologazione da parte dalla Commissione Indipendente per la Valutazione, Integrit\u00e0 e la Trasparenza (CIViT) viene definito in possesso di \u201c\"una significativa esperienza nel settore dell'organizzazione e della gestione degli uffici e del personale, nonch\u00e9 conoscenze di carattere giuridico organizzativo, con particolare riferimento ai settori turistico e culturale\"\u201d, mentre invece, come rivelato dal giornalista Gian Antonio Stella si tratterebbe di un semplice impiegato amico del ministro, che nel curriculum vanta la presidenza della sagra del Mandorlo in fiore di Agrigento. Quanto a Gargani, settantenne, la Commissione osservava che \u201c\"l'et\u00e0 dei componenti non corrisponde alla soglia del collocamento a riposo, prevista in relazione alla professione di appartenenza\"\u201d."}
{"id": "440188", "revid": "2161151", "url": "https://it.wikipedia.org/wiki?curid=440188", "title": "Ministero dello sviluppo economico", "text": "Il Ministero dello Sviluppo economico (MiSE) \u00e8 un dicastero del governo italiano. Si occupa di politica industriale, di commercio e di comunicazioni.\nL'attuale ministro \u00e8 Giancarlo Giorgetti, in carica dal 13 febbraio 2021.\nEvoluzione storica.\nA partire dall'Unit\u00e0 d'Italia nel 1861, le politiche relative alle attivit\u00e0 produttive rientravano nell'ambito del Ministero per l'agricoltura, l'industria e il commercio, soppresso per un brevissimo periodo tra il 1877 e il 1878 dal governo Depretis II, ma subito ricostituito. Nel 1916, con il governo Boselli, viene aggiunta la competenza sul lavoro e la previdenza sociale ma scorporata l'agricoltura, creando cos\u00ec il Ministero per l'industria, il commercio e il lavoro. Nel 1920, con il governo Giolitti V, viene istituito il nuovo Ministero del lavoro e della previdenza sociale, lasciando il Ministero dell'industria e del commercio.\nDurante il governo Mussolini avvengono varie trasformazioni: nel 1923 viene istituito il Ministero dell'economia nazionale, accorpando i tre ministeri del Lavoro e della previdenza sociale, dell'Industria e del commercio, e dell'Agricoltura, ma viene soppresso nel 1929 trasferendo le competenze sull'agricoltura nel ricostituito Ministero dell'agricoltura e foreste, e quelle relative a industria, commercio e lavoro nel gi\u00e0 esistente Ministero delle corporazioni. Con la caduta del fascismo il governo Badoglio I nel 1943 sopprime quest'ultimo e ricrea il Ministero per l'industria, il commercio e il lavoro.\nNel dopoguerra, prima con il governo Parri nel 1945 le competenze vengono di nuovo suddivise tra il Ministero dell'industria e il commercio e il Ministero del lavoro e della previdenza sociale, e poi con il governo De Gasperi II nel 1946 viene anche scorporato il Ministero del commercio con l'estero. Nel 1966, con il governo Moro III, viene aggiunta la competenza sull'artigianato con modifica del nome in Ministero dell'industria, commercio e artigianato.\nAllo scopo di ridurre il numero dei ministeri, la riforma Bassanini del 1999 determin\u00f2 l'istituzione del Ministero delle attivit\u00e0 produttive, unendo all'Industria anche il Ministero del commercio con l'estero e il Ministero delle comunicazioni, che tuttavia fu mantenuto autonomo dal governo Berlusconi II nel 2001.\nNel 2006, con il governo Prodi II, vengono sia aggiunte le competenze sulle politiche di coesione, accorpando il Dipartimento per lo sviluppo e la coesione economica dal Ministero dell'economia e delle finanze, sia costituito di nuovo il Ministero del commercio internazionale, con conseguente cambio della denominazione nell'attuale Ministero dello sviluppo economico. Solo nel 2008 si decide di ripristinare la riforma Bassanini unificando nel Ministero dello sviluppo economico le funzioni del Ministero delle comunicazioni e del Ministero del commercio internazionale, che cessano di esistere a partire dal governo Berlusconi IV. \nNel 2014 \u00e8 stato scorporato il Dipartimento per lo sviluppo e la coesione economica per costituire la nuova Agenzia per la coesione territoriale. Nel 2019, con il governo Conte II, sono state trasferite al Ministero degli Affari esteri le competenze in materia di politica commerciale e di internazionalizzazione del sistema produttivo. Nel 2021 con il governo Draghi, sono state trasferite al nuovo Ministero della transizione ecologica le competenze in materia di energia (escluse quelle relative a concorrenza, mercato e sicurezza delle forniture).\nCompetenze.\nIl Ministero ha competenze relative ai seguenti ambiti dell'economia italiana.\nLe funzioni svolte dal Ministero e gli organismi a cui sovraintende danno attuazione alle disposizioni del Codice del consumo, del Codice delle assicurazioni private, del Codice della propriet\u00e0 industriale, del Codice delle comunicazioni elettroniche.\nIl Ministro \u00e8 componente del Consiglio supremo di difesa e nomina il segretario generale presso l'Autorit\u00e0 garante della concorrenza e del mercato (la cosiddetta Antitrust).\nEnti vigilati e societ\u00e0 controllate.\nGli enti pubblici vigilati dal Ministero sono:\nLe societ\u00e0 controllate a vario titolo sono:\nGli enti di diritto privato controllati sono:\nOrganizzazione interna.\nIl Ministero \u00e8 organizzato negli uffici di Gabinetto a diretta collaborazione del ministro, nell'ufficio del segretario generale e nelle seguenti Direzioni Generali (DG).\nSono organismi del Ministero il Consiglio superiore delle comunicazioni, il Comitato unico di garanzia, il Comitato media e minori, l'Organismo indipendente di valutazione (OIV), la Consulta emissione carte valori postali e filatelia, la Commissione studio carte valori postali, l'Osservatorio per i servizi pubblici locali, l'Osservatorio permanente per la sicurezza e la tutela delle reti e delle comunicazioni.\nMinistri dello sviluppo economico.\nL'elenco comprende i ministri dell'Industria e del commercio dal 1946 al 1966, dell'Industria, commercio e artigianato dal 1966 al 2001, delle Attivit\u00e0 produttive dal 2001 al 2006, dello Sviluppo economico dal 2006 in poi."}
{"id": "440189", "revid": "1005847", "url": "https://it.wikipedia.org/wiki?curid=440189", "title": "Ministero dei lavori pubblici", "text": "Il Ministero dei lavori pubblici era il dicastero del Governo Italiano che aveva competenza sulle reti infrastrutturali, quali quella stradale, autostradale, ferroviaria, portuale e aeroportuale, a servizio dei mezzi di trasporto.\nIl Ministero \u00e8 stato soppresso con la riforma Bassanini di cui al D.lgs. n. 300/1999, attuata nel 2001. Attualmente risulta accorpato al Ministero delle infrastrutture e della mobilit\u00e0 sostenibili.\nStoria.\nGi\u00e0 esistente dal 1861 con Governo Cavour, il primo dell'Italia unita, il Ministero dei lavori pubblici, spesso abbreviato in LL.PP., venne accorpato dal 2001 col Governo Berlusconi II in parte col nuovo Ministero delle infrastrutture e dei trasporti, in ottemperanza alla riforma Bassanini, e in parte col Ministero dell'ambiente e della tutela del territorio.\nDal 2006, il Governo Prodi II scisse in due il dicastero, ricreando il Ministero dei trasporti e il Ministero delle infrastrutture.\nInfine, la legge n. 244/2007 (legge finanziaria per il 2008) impose il ritorno alla riforma Bassanini e, pertanto, venne ricreato il Ministero delle infrastrutture e dei trasporti, divenuto operativo col Governo Berlusconi IV.\nOrganizzazione.\nIl dicastero, insieme al parallelo Ministero dei Trasporti, era organizzato nelle seguenti sezioni:\nUffici decentrati.\nErano dipendenti dal Ministero i seguenti uffici periferici:\nConsiglio superiore dei lavori pubblici.\nUna definizione dei compiti del Consiglio superiore dei lavori pubblici \u00e8 fornita nell'articolo 2 della legge 17 agosto 1942, n. 1150:\nElenco dei ministri dei lavori pubblici.\nL'elenco contiene il nominativo di tutti i ministri dei lavori pubblici dall'Unit\u00e0 d'Italia, dal 1861, col Governo Cavour, al 2001, anno in cui col Governo Berlusconi II si diede avvio all'istituzione del Ministero delle Infrastrutture e dei Trasporti, brevemente diviso negli anni 2006-2008 in due dicasteri e poi riaccorpati dal 2008."}
{"id": "440190", "revid": "599013", "url": "https://it.wikipedia.org/wiki?curid=440190", "title": "Ministero dei trasporti", "text": "Il Ministero dei trasporti era il dicastero del governo Italiano preposto ai trasporti sulle reti stradali, autostradali, ferroviarie, aeroportuali.\nIl Ministero venne soppresso con la riforma Bassanini di cui al d.lgs. 30 luglio 1999, n. 300, entrata in vigore nel 2001. Attualmente le sue funzioni sono svolte dal Ministero delle infrastrutture e dei trasporti.\nStoria.\nGi\u00e0 presente nel governo Boselli, il dicastero venne istituito il 22 giugno 1916 con la denominazione di Ministero dei trasporti marittimi e ferroviari. Col governo Nitti II, dal 21 maggio 1920 il dicastero viene soppresso ed accorpato al Ministero dei lavori pubblici.\nCon decreto luogotenenziale del 12 dicembre 1944, n. 413, il Ministero dei trasporti viene scorporato dal Ministero delle poste e telegrafi (che era stato ribattezzato \"Ministero delle comunicazioni\" nel 1924), ove gi\u00e0 da tempo un sottosegretario si occupava di trasporti, ferrovie e strade; la porzione restante, relativa a a telefoni, telegrafi e simili, vennero eretta in Ministero delle poste e delle telecomunicazioni.\nCol governo Leone I, nel 1963 viene aggiunta la componente sull'aviazione civile, con conseguente cambiamento di denominazione in \"Ministero dei trasporti e dell'aviazione civile\"; nel 1974, con il governo Moro IV, perse la competenza sull'aviazione civile e torn\u00f2 alla precedente denominazione.\nIl successivo accorpamento tra Ministero dei trasporti e Ministero della marina mercantile condusse alla nascita del \"Ministero dei trasporti e della navigazione\", divenuto operativo nel 1994 col governo Berlusconi I. La riforma Bassanini ne dispose l'ulteriore accorpamento col Ministero dei lavori pubblici per dare vita al Ministero delle infrastrutture e dei trasporti: la nuova struttura vide la luce nel 2001, col Governo Berlusconi II. \nNel 2006, col governo Prodi II, il Ministero dei trasporti fu ricostituito come dicastero autonomo, per essere poi definitivamente riaccorpato nel Ministero delle infrastrutture e dei trasporti nel 2008, col governo Berlusconi IV.\nFunzioni.\nIl Ministero dei trasporti proponeva, di concerto col Ministero delle infrastrutture, il piano generale dei trasporti e della logistica e i piani di settore per i trasporti, compresi i piani urbani di mobilit\u00e0, ed esprimeva, per quanto di competenza, il concerto sugli atti di programmazione degli interventi di competenza del Ministero delle infrastrutture.\nOrganizzazione.\nIl dicastero, insieme al parallelo Ministero delle infrastrutture, era organizzato nelle seguenti sezioni:\nDipartimenti.\nLa struttura organizzativa del ministero era implementata in 4 dipartimenti:\nUffici decentrati: Direzione generale territoriale (DGT).\nPiemonte, Valle d'Aosta, Lombardia, Liguria con sede a Milano;\nVeneto, Trentino-Alto Adige, Friuli-Venezia Giulia, Emilia-Romagna, Marche con sede a Venezia\nToscana, Umbria, Lazio, Abruzzo, Sardegna con sede a Roma\nCampania, Molise, Puglia, Basilicata, Sicilia, Calabria con sede a Napoli\nCollegamenti esterni.\nSito istituzionale"}
{"id": "440191", "revid": "367445", "url": "https://it.wikipedia.org/wiki?curid=440191", "title": "Grog", "text": "Il grog \u00e8 una bevanda alcolica composta di acqua e rum. Fu introdotto nella \"Royal Navy\" dal Vice Ammiraglio Edward Vernon il 21 agosto 1740. Versioni moderne della bevanda prevedono l'uso di succo di limone o di limetta, cannella o zucchero per migliorarne il gusto. Il rum con acqua, zucchero e noce moscata \u00e8 noto come Bumboo e fu popolare tra pirati e mercanti.\nOrigine e storia.\nL'uomo conscio fin dall'antichit\u00e0 di non poter bere l'acqua di mare e del bisogno di significative quantit\u00e0 di acqua dolce per i viaggi lunghi, non potendo desalinizzare l'acqua di mare, ne trasportava a bordo di dolce in barili. Questa sviluppava rapidamente alghe diventando limacciosa. L'acqua stagnante veniva addolcita con birra o vino per renderla gradevole al palato, il che significava altri barili soggetti a deterioramento. Con il divenire pi\u00f9 comune dei viaggi lunghi, divenne sempre pi\u00f9 difficile provvedere all'immagazzinamento e inizi\u00f2 ad avere un senso la razione giornaliera di un gallone di birra per marinaio. A seguito della conquista britannica della Giamaica nel 1655, una mezza pinta (o \"gill\") di rum rimpiazz\u00f2 gradualmente birra e brandy come bevanda preferita.\nDare la razione pura ai marinai causava altri problemi, poich\u00e9 alcuni conservavano le razioni di rum per alcuni giorni e poi le bevevano tutte in un colpo. A causa delle conseguenti indisposizioni e dei problemi disciplinari, il rum fu miscelato all'acqua. In questo modo se ne diluiva l'effetto inebriante e l'acqua si guastava pi\u00f9 lentamente. Una mezza pinta di rum mischiata con un quarto di gallone d'acqua (essendo 1 gallone pari ad 8 pinte, in pratica erano 4 parti di acqua ed 1 parte di rum) e servita in due parti, prima di mezzogiorno e dopo la fine della giornata lavorativa, divenne parte del regolamento ufficiale della Royal Navy nel 1756 e rest\u00f2 in vigore per pi\u00f9 di due secoli. Quando si scopr\u00ec che dosi giornaliere di vitamina C prevenivano lo scorbuto, alla ricetta fu aggiunto anche succo di limone o di limetta.\nI marinai chiamarono la bevanda annacquata \"grog\" prendendo spunto dal nomignolo del suo inventore, l'ammiraglio Edward \"Old Grog\" Vernon, chiamato cos\u00ec per il cappotto di Gros Grain (in inglese \"grogram\") che indossava. Sostenevano che la nuova bevanda, sanzionata dal regolamento, fosse sgradevole e del tutto diversa dal buon vecchio rum, \u00absottile (in inglese 'thin' significa anche 'diluito') come il cappotto del vecchio Grog!\u00bb. La pratica di servire \"grog\" due volte al giorno venne importata anche nella Continental Navy e nella Marina Militare degli Stati Uniti. Robert Smith, all'epoca Segretario alla Marina, prov\u00f2 a sostituire la razione di rum d'importazione con una di whiskey di segale.\nVedendo che la cosa era gradita ai marinai americani, il cambiamento divenne permanente. Si narra che i suoi marinai seguirono l'usanza dei loro predecessori inglesi e presero a chiamare la razione \"Bob Smith\" invece che \"grog\". Sebbene la Marina Militare degli Stati Uniti non contemplasse pi\u00f9 la razione di rum dal 1\u00ba settembre 1862, la Royal Navy ne continu\u00f2 la distribuzione. Con i \"movimenti per la temperanza\" del tardo XIX secolo inizi\u00f2 a cambiare l'atteggiamento verso le bevande alcoliche ed i giorni del \"grog\" lentamente giunsero alla fine. Il 28 gennaio 1970 ebbe luogo il \"Grande dibattito sul rum\" nella Camera dei Comuni ed il 30 luglio 1970, che tuttora \u00e8 chiamato il \"Black tot day\", fu dato l'ultimo segnale di \"Up Spirits\" nella Royal Navy.\nFino alla sospensione della razione di \"grog\" del 1970, il rum della Royal Navy aveva una gradazione alcolica di 47,5; la razione abituale era di 1/8 di pinta, diluita due parti ad una con acqua (tre parti ad una fino alla seconda guerra mondiale). Razioni extra di rum erano fornite per le feste speciali, come il \"Trafalgar day\", ed i marinai potevano dividere le loro razioni col cuoco o con un compagno che festeggiava il compleanno. Col tempo la distribuzione della razione di rum si arricch\u00ec di un rituale elaborato. Alle 11 di mattina l'aiuto nostromo suonava \"Up spirits\", il segnale per cui il sottufficiale di giornata saliva sul ponte di poppa e radunava le chiavi della stanza degli alcolici da un ufficiale, il costruttore di barili della nave, e un distaccamento dei Royal Marine.\nIn processione essi aprivano la porta della stanza degli alcolici, e testimoniavano all'immissione in un fusto di un ottavo di pinta di rum per ogni marinaio e sottufficiale della nave con pi\u00f9 di 19 anni di et\u00e0 e che non fosse sotto punizione. Due \"marine\" sollevavano il fusto e lo portavano sul ponte, prestando guardia mentre una fila di cuochi della mensa dei sottufficiali tenevano saldamente la propria brocca. Il sergente dei marine versava la razione su istruzione dell'attendente capo, che annunciava il numero di sottufficiali che potevano bere, presenti in ogni mensa sottufficiali. Il resto del rum veniva mischiato in una vasca con due parti di acqua, diventando il grog somministrato alla truppa.\nA mezzogiorno l'aiuto nostromo suonava \"Muster for rum\", e i cuochi di ogni mensa si presentavano con dei secchi di stagno. Il sergente dei \"marines\" prelevava il numero autorizzato di \"tots\" (mezze pinte) con la supervisione del sottufficiale di giornata. I pochi \"tots\" di \"grog\" che restavano nella vasca (detti \"plushers\") venivano versati negli scarichi (\"scuppers\") finendo in mare. I sottufficiali venivano serviti per primi e avevano diritto ad una razione di rum non diluita. La truppa beveva il suo \"grog\" in un unico sorso, quando aveva finito il proprio lavoro attorno a mezzogiorno.\nPreparazione.\nDi ricette di preparazione per il grog ve ne sono molte, questa \u00e8 una delle pi\u00f9 conosciute:\nGli ingredienti vanno mischiati. Una leggenda narra di come il 27 luglio 1812, la U.S.S. Constitution fosse salpata da Boston con un carico completo di 475 ufficiali e uomini, 48.600 galloni di acqua dolce, 7.400 palle di cannone, 11.600 libbre di polvere nera e 79.400 galloni di rum.\""}
{"id": "440192", "revid": "125834854", "url": "https://it.wikipedia.org/wiki?curid=440192", "title": "Ministero delle politiche agricole alimentari e forestali", "text": "Il Ministero delle politiche agricole alimentari e forestali (MiPAAF) \u00e8 un ministero del governo italiano. \u0116 preposto all'elaborazione e al coordinamento delle linee politiche agricole, forestali, agroalimentari nonch\u00e9 per l'ippica, la pesca a livello nazionale, europeo e internazionale, rappresentando l'Italia in seno all'Unione europea per le materie di competenza.\nL'attuale ministro \u00e8 Stefano Patuanelli, in carica dal 13 febbraio 2021.\nStoria.\nIl Ministero preposto all'ambito agricolo venne creato da Camillo Benso, conte di Cavour durante il suo terzo governo del Regno di Sardegna del 1860, per cos\u00ec trasferirlo nel primo governo del Regno d'Italia del 1861, affidato a Giuseppe Natoli e con l'identica denominazione di Ministero dell'agricoltura, dell'industria e del commercio.\nNel 1916, per scorporo dal predetto ministero, da parte del governo Boselli fu costituito il Ministero dell'agricoltura: il dicastero era concepito e organizzato per far fronte alle esigenze di rifornimento annonario legate alla prima guerra mondiale. Nel 1923 fu assorbito nell'istituendo Ministero dell'economia nazionale, che accorpava il Ministero dell'industria e del commercio e il Ministero del lavoro e della previdenza sociale da parte del governo Mussolini.\nIl ministero riprese le vecchie funzioni nel 1929, sempre col governo Mussolini, con la denominazione di \"Ministero dell'agricoltura e delle foreste\", denominazione che avrebbe mantenuto anche in seguito alla nascita della Repubblica; le competenze in materia di industria e commercio furono invece trasfuse in un ulteriore ministero, il \"Ministero dell'industria e del commercio\" (oggi Ministero dello sviluppo economico).\nCon l'attuazione delle regioni, prevista nella costituzione repubblicana e avvenuta nel 1970, molte funzioni del ministero furono trasferite ai suddetti enti locali (quale, a titolo d'esempio, la tutela di alcune tra le aree naturali protette, divenute parchi \"regionali\").\nA seguito dell'esito favorevole di un referendum del 1993, che ne abrogava la legge d'istituzione, il ministero sub\u00ec un'ulteriore diminuzione delle sue competenze, e di conseguenza vari cambi di denominazione:\nLa riforma Bassanini limit\u00f2 le competenze del Ministero all'ambito agricolo, alimentare, ma soprattutto di rappresentanza degli interessi unitari dell'Italia in seno all'Unione europea, al fine di evitare la perdita dei fondi della PAC, la Politica agricola comune. Venne, quindi, sottoposto a riforma organizzativa nel 2005.\nLa riforma Mad\u00eca soppresse dal 1\u00ba gennaio 2017 il Corpo forestale dello Stato (vedi sotto), che fino a quella data era inquadrato tra le strutture operative del MIPAAF, lasciando a quest'ultimo soltanto alcune funzioni amministrative in materia forestale assegnate in pari data alla neoistituita Direzione generale delle foreste (vedi sotto).\nIl decreto-legge 12 luglio 2018, n. 86 trasfer\u00ec al ministero anche le funzioni in materia di turismo, che dal 2013 erano esercitate dal Ministero per i beni e le attivit\u00e0 culturali. Il trasferimento, deciso dal governo Conte I, era volto a \"favorire una politica integrata di valorizzazione del \"Made in Italy\" e di promozione coerente e sostenibile del Sistema Italia\". Con una nota di agosto 2018 il ministero comunic\u00f2 a operatori e organi di controllo che la sigla utilizzata dovesse cambiare da \"MIPAAF\" a \"MIPAAFT\".\nAlla nascita del governo Conte II, il 5 settembre 2019, il Presidente del Consiglio Giuseppe Conte stabil\u00ec che la competenza in materia di turismo venisse riassorbita dal Ministero per i beni e le attivit\u00e0 culturali. Il trasferimento delle funzioni \u00e8 avvenuto con il decreto-legge 21 settembre 2019, n. 104; conseguentemente il ministero ha riassunto l'acronimo \"MIPAAF\".\nDescrizione.\nFunzioni.\nIl MiPAAF si occupa della politica agricola, fermo restando le competenze delle Regioni e delle Province autonome, dell'agroalimentare, della pesca, dell'acquacoltura, delle foreste, dei boschi vetusti, degli alberi monumentali, della fauna, dell'ippica, delle frodi alimentari, della sicurezza alimentare, delle funzioni e dei compiti statali spettanti in materia di agricoltura e foreste, caccia, alimentazione, pesca, produzione e prima trasformazione dei prodotti agricoli, come definiti dal paragrafo 1 dell'art. 32 del trattato che istituisce la Comunit\u00e0 europea, come modificato dal trattato di Amsterdam, ratificato con legge 16 giugno 1998, n. 209, nonch\u00e9 dalla vigente normativa comunitaria e nazionale. In particolare ha il compito specifico di rappresentare l'Italia nell'ambito della Commissione europea e del Parlamento europeo per la contrattazione della politica agricola comunitaria.\nOrganizzazione.\nIl Ministero \u00e8 stato riorganizzato con Decreto del presidente della Repubblica 22 luglio 2009, n. 129, recante \"Regolamento recante riorganizzazione del Ministero delle politiche agricole alimentari e forestali, a norma dell'articolo 74 del decreto-legge 25 giugno 2008, n. 112, convertito, con modificazioni, dalla legge 6 agosto 2008, n. 133.\", in GURI n. 207 del 7 settembre 2009, in uffici a diretta collaborazione del ministro, e in tre dipartimenti.\nDipendono direttamente dal ministro le seguenti strutture di staff:\nSono organi strutturati nell'amministrazione ministeriale i seguenti uffici:\nOrgani consultivi.\nSono organi consultivi del Ministero:\nEx Corpo forestale dello Stato.\nPresso il Ministero delle politiche agricole alimentari e forestali, con organico distinto e dipendenza autonoma, operava il Corpo forestale dello Stato, forza di polizia statale a ordinamento civile specializzata nella tutela dell'ambiente, nella protezione delle foreste, nella salvaguardia del paesaggio, nella conservazione della biodiversit\u00e0 animale e vegetale, nell'educazione ambientale e nella lotta attiva agli incendi boschivi con mezzi aerei e Direttori delle Operazioni di Spegnimento (DOS). Gestiva altres\u00ec 130 Riserve naturali statali e diverse aziende sperimentali per un totale di oltre 130.000 ettari di demanio forestale e provvedeva alla sorveglianza dei 22 Parchi nazionali italiani, collaborando con gli Enti Parco nei censimenti e nel recupero della fauna selvatica e nelle varie attivit\u00e0 tecniche ed educative.\nIl Corpo forestale dello Stato \u00e8 stato soppresso il 31 dicembre 2016 in applicazione della riforma Madia, dopo 194 anni di attivit\u00e0 al servizio del Paese, delle sue istituzioni e dei suoi cittadini. Le sue competenze istituzionali e le sue risorse umane (8.500 uomini e donne in divisa con qualifiche permanenti di polizia giudiziaria e di pubblica sicurezza + 1.500 operai forestali), strumentali (1 sistema informativo collegato a migliaia di PC, 16 sale operative del numero di emergenza telefonico 1515 collegate a migliaia di radio, cellulari e ripetitori, 1.350 automezzi di servizio, 190 mezzi speciali, 36 elicotteri, 1 aeroplano, migliaia di armi di reparto, munizioni, strumentazioni tecniche e scientifiche), logistiche (1.650 caserme, uffici, scuole, rifugi, camere di sicurezze, armerie, centri recupero fauna selvatica e basi elicotteristiche con relativi arredi, utenze, alloggi e biblioteche) e finanziarie (milioni di euro annui) sono state smembrate tra cinque corpi ed enti dello Stato. \nIn particolare, le maggiori funzioni e risorse del disciolto Corpo forestale dello Stato sono state assegnate al nuovo Comando unit\u00e0 per la tutela forestale, ambientale e agroalimentare (CUFA) istituito in seno all'Arma dei Carabinieri, mentre altre importanti funzioni sono state attribuite ai Vigili del fuoco (Anti incendio boschivo), alla Polizia di Stato (ordine pubblico - concorso), alla Guardia di finanza (soccorso alpino, polizia di mare - concorso) e alla nuova Direzione generale delle foreste (DIFOR) istituita presso il MiPAAF (per l'esercizio delle seguenti funzioni: politiche forestali nazionali, rappresentanza interessi forestali italiani presso l'UE e l'ONU, alberi monumentali, boschi vetusti, vivai forestali, CITES, EUTR- FLEGT ed economia montana).\nNella legislatura vigente sono stati presentati in Parlamento, grazie anche all'azione della Federazione per la Rinascita Forestale e Ambientale (FeRFA), diversi progetti di legge recanti il ripristino della Forestale, quale Corpo operativo dello Stato ad ordinamento civile. Il relativo esame \u00e8 attualmente in corso presso le Commissioni riunite I (Affari costituzionali) e IV (Difesa) della Camera dei Deputati.\nReparto pesca marittima della Capitaneria di porto.\nIl dicastero per i suoi compiti si avvale anche del reparto pesca marittima del Corpo delle capitanerie di porto, quale organo specializzato istituito presso il Ministero ai sensi dell'art. 4 del D. Lgs. 27 maggio 2005, n. 100; dipende funzionalmente dal ministro delle politiche agricole, ma gerarchicamente, tuttavia, dal Ministero delle infrastrutture e della mobilit\u00e0 sostenibili, ed esercita funzioni di supporto alle attivit\u00e0 di vigilanza e controllo della pesca marittima e dell'acquacoltura e delle relative filiere."}
{"id": "440209", "revid": "709565", "url": "https://it.wikipedia.org/wiki?curid=440209", "title": "Wolfriders", "text": "I Wolfriders (dall'inglese \"wolf-riders\", letteralmente cavalca-lupi, in Italia conosciuti come wolfrider -anche al plurale- o, a volte, come popolo del lupo) sono una immaginaria trib\u00f9 elfica, protagonista del fumetto fantasy \"Elfquest\", creato dai coniugi americani Wendy e Richard Pini. Piuttosto diversi dallo tipico stereotipo fantasy dell'elfo alto e raffinato, sono un popolo selvatico, di statura minuta, con grandi occhi e orecchie. Nell'ambito del fumetto, abitano un ipotetico mondo con due lune, conosciuto come Abode, parallelo al nostro.\nCaratteristiche salienti.\nI Wolfriders sono definiti come degli intrepidi viaggiatori e degli abilissimi cacciatori. Solitamente sono stanziali, abitano e proteggono una selva abbastanza grande per approvvigionarli e farli prosperare, ma se necessario sono in grado di affrontare lunghi viaggi. La loro peculiarit\u00e0 principale \u00e8 il legame di sangue che li lega ai lupi; la loro capostipite Timmain, infatti, mescol\u00f2 il suo sangue a quello di questi animali accoppiandosi con un lupo, e dando origine alla loro stirpe. Questo fatto ha permesso ai wolfriders di condividere alcune caratteristiche ferine (ad es. l'udito, la forza, l'olfatto) ma ha accorciato le loro vite, rendendoli mortali, a differenza delle altre razze elfiche del fumetto, e precludendo loro gran parte della magia elfica.\nDescrizione fisica.\nA differenza degli elfi di Tolkien, i Wolfriders (e la gran parte degli elfi di Elfquest) sono di taglia ridotta rispetto agli umani, non superano mai i 100\u2013110\u00a0cm di altezza, hanno corpi proporzionati e dalla muscolatura sviluppata. Come tutti gli Elfi di Elfquest, hanno orecchie a punta, quattro dita nelle mani ed occhi grandi ed espressivi. La loro carnagione \u00e8 chiara, in quanto conducono una vita prevalentemente notturna. Dai loro fratelli lupi i Wolfriders hanno acquisito caratteristiche ferine: denti aguzzi e peli facciali. Hanno sensi estremamente acuti e la capacit\u00e0 di vedere al buio, dato che solitamente cacciano di notte.\nNon sono immortali come gli altri Elfi, ma il loro ciclo di vita termina attorno ai 6.000 anni.\nLa comunicazione tra i Wolfriders, oltre che orale e psichica, si affida anche nell'ululato lupino. Un elfo di questa trib\u00f9 ha la capacit\u00e0 di distinguere gli ululati lupini da quelli elfici, identici per qualsiasi altro ascoltatore, e di intuire l'identit\u00e0 di colui che l'ha elevato o lo scopo (richiamo, sfida, richiesta d'aiuto o lamento funebre).\nDalla nascita fino al ventesimo anno, un Wolfriders \u00e8 considerato Cucciolo (\"Child\" o \"Cub\" in inglese). Giunto ad un secolo di vita \u00e8 detto Giovane (\"Youth\"). L'et\u00e0 adulta (Adult) giunge solo oltre il secolo e fino ai quattrocento anni. Gli Anziani (\"Elder\") hanno un'et\u00e0 compresa tra i quattrocento e gli ottocento anni. Oltre gli otto secoli un Wolfrider \u00e8 considerato Antico (\"Ancient\").\nPersonalit\u00e0.\nI Wolfriders sono istintivi e passionali, dotati di un'insolita vitalit\u00e0 rispetto ai loro ancestrali predecessori, gli Elfi Alti. Ogni elfo \u00e8 indipendente, ma il richiamo del branco \u00e8 parte della loro natura. Il branco \u00e8 guidato da un capo discendente diretto di Timmorn Occhi Gialli, figlio di Timmain, il primo Wolfriders. Quanto il capo stabilisce \u00e8 legge per tutta la trib\u00f9, sia per gli elfi che per i lupi. Il tipico wolfrider \u00e8 un fiero e risoluto abitante dei boschi, avvezzo a una vita breve e aspra.\nI Wolfriders hanno una vera e propria passione per le Dreamberries, particolari bacche con effetti stimolanti ed alcolici.\nIl Compagno Lupo.\nOgni Wolfriders \u00e8 accompagnato da un lupo suo alleato e compagno di viaggio; con esso stabilisce un rapporto empatico e telepatico. Se il lupo viene scacciato dal branco per qualche motivo, come aver perso una contesa per la guida o essere troppo vecchio, l'elfo non ha diritto di tenerlo legato a s\u00e9 e deve lasciarlo andare. Durante la sua vita un Wolfrider cambia spesso il proprio compagno lupo. Il lupo capobranco non \u00e8 necessariamente il compagno lupo del leader elfico.\nLa Magia.\nNel mondo di Elfquest, gli elfi sono naturalmente dotati di poteri magici. Tuttavia i Wolfrider, a causa del loro sangue di lupo, hanno poteri molto limitati rispetto ai loro simili, e solo alcuni membri di questa trib\u00f9 sviluppano tali doni. Gli Usufruitori di magia Wolfriders sono specializzati nella Guarigione, nel Modellare le Piante o nel Legame animale, le prime generazioni possedevano anche il potere di accendere i fuochi. Il potere di Levitare e altri poteri non fanno parte della loro tradizione magica.\nIl Nome Spirituale.\nI Wolfriders hanno intense doti telepatiche, che costituiscono il loro mezzo di comunicazione principale. Questo ha fatto s\u00ec che ognuno di loro abbia dovuto sviluppare particolari difese mentali e creare una sorta di barriera attorno al proprio io pi\u00f9 nascosto. Questa condizione ha fatto s\u00ec che ogni Wolfriders potesse avere un proprio luogo psichico personale, protetto da quello che viene chiamato Nome Spirituale.\nIl Nome Spirituale \u00e8 la chiave per accedere all'anima stessa del Wolfrider, sentirlo pronunciato a voce dal proprio compagno di riconoscimento o di un familiare placa qualsiasi rabbia e lascia una sensazione piacevole, ma se questo cade nelle mani di un nemico questi potrebbe ucciderlo straziandone la mente, o ridurlo ad un servitore derelitto e gemente. Anche se non \u00e8 un'usanza comune, pu\u00f2 accadere che due elfi particolarmente affini, ma non riconosciuti, si scambino loro nomi spirituali, siglando spiritualmente il loro rapporto.\nNomi Spirituali Wolfriders.\nDi seguito, sono elencati i nomi spirituali di alcuni wolfriders. (NB tra parentesi il nome proprio)\nIl Riconoscimento.\nIl Riconoscimento \u00e8 una componente essenziale nella vita dei Wolfriders, e in generale di tutti gli elfi del mondo di Elfquest. Si tratta di un fenomeno che avviene quando due Elfi, la cui unione genererebbe un nuovo e straordinario elfo, entrano in contatto. La leggenda parla dell'incontro degli occhi come chiave per scatenare in Riconoscimento. Il seguito \u00e8 un imperativo biologico e la condivisione del nome spirituale.\nQuanti vivono questa esperienza non sono sempre legati alla persona riconosciuta, difatti possono avere altri compagni, ma il legame empatico e telepatico si mantiene. Anche a grande distanza, i due elfi Riconosciuti possono avvertire sottili sensazioni provenire l'uno dall'altro, soprattutto nel caso di esperienze emotive scioccanti.\nDue Elfi legati dal Riconoscimento si scambiano vicendevolmente il proprio nome spirituale. Per motivi di ricambio genetico il Riconoscimento \u00e8 facilitato fra elfi appartenenti a popoli diversi. Nei momenti di regressione del numero della trib\u00f9, un guaritore elfico pu\u00f2 stimolare magicamente il Riconoscimento.\nOrganizzazione sociale.\nNel fumetto, l'intera organizzazione sociale dei Wolfriders \u00e8 retta dal capotrib\u00f9, o capo.\nQuanto il capo stabilisce \u00e8 legge per tutta la trib\u00f9, sia per gli elfi che per i lupi. Il segno del comando \u00e8 costituito da una particolare acconciatura dei capelli: una coda retta da un ornamento.\nSecondo la tradizione, il leader dei Wolfriders \u00e8 figlio del leader precedente e diretto discendente di Riconoscimento dello stesso Timmorn Occhi Gialli. Chiunque pu\u00f2 tuttavia sfidare in combattimento il capo per prenderne il ruolo, sul modello della struttura sociale dei lupi, e stabilire chi guida la trib\u00f9. Lo sconfitto pu\u00f2 essere bandito dalla trib\u00f9, a discrezione del vincitore. Il ruolo di capo o la sua autorit\u00e0 pu\u00f2 essere messa in discussione solo da un duello tribale.\nIl secondo in comando \u00e8 il Wolfrider pi\u00f9 anziano della trib\u00f9. Esiste poi un Consiglio, indetto dal Capo, in cui la Trib\u00f9 si confronta su problemi comuni. Altri ruoli sono quello del Cantastorie, che mantiene i ricordi della storia del clan sotto forma di canti, e del Custode della Via, che ha il compito di rammentare \u201cla Via\u201d dei Wolfriders.\nLa \"Via\" dei Wolfriders.\nI Wolfriders vivono seguendo una disciplina conosciuta come la \u201cVia\u201d, una serie di regole non scritte, ma tramandate oralmente, che regolano la loro vita.\nAlcuni di questi precetti, che possono essere desunti dai dialoghi del fumetto, sono:\nNomi.\nI nomi Wolfrider sono solitamente dei nomi compositi, ed hanno spesso un riferimento ad una caratteristica fisica o caratteriale dell'elfo, oppure da un'esperienza vissuta. Ad esempio Occhio Solitario ottenne questo nome quando gli umani lo accecarono, StrongBow ha avuto il proprio nome per la sua capacit\u00e0 con l'arco. Il loro nome pu\u00f2 anche cambiare in seguito ad eventi: Orma Rossa il cercatore di tracce, venne chiamato Lancia Rossa da quando salv\u00f2 il proprio capo trafiggendo appunto con una lancia una bestia che l'aveva assalito.\nUn corrispettivo storico ai nomi dei Wolfriders pu\u00f2 essere individuato nei nomi propri degli indiani d'America, specialmente dei Sioux.\nTerritori Wolfrider.\nQuando un clan di cavalcatori di lupi trova una zona a loro adatta, solitamente la ribattezzano Selva e vi si instaurano. Solitamente tendono a non far sospettare nessuno della loro presenza. I loro modellatori di alberi proteggono la cerchia pi\u00f9 interna con barriere vegetali e modellano grandi alberi per usarli come dimore. Per quanto consentano alle altre razze di cacciare nei loro territori, sempre in zone marginali, proteggono a tutti i costi la segretezza del cuore delle loro selve.\nCapi Wolfrider.\nNel fumetto, i Wolfriders sono soliti celebrare periodicamente una cerimonia, detta \"il Canto del Lupo\", in cui elencano e ricordano tutti i loro antichi leader, a partire da Timmorn."}
{"id": "440210", "revid": "1973788", "url": "https://it.wikipedia.org/wiki?curid=440210", "title": "Pista ciclabile", "text": "Una pista ciclabile (o ciclopista) \u00e8 un percorso protetto o comunque riservato alle biciclette, dove il traffico motorizzato \u00e8 generalmente escluso. Lo scopo di tali percorsi \u00e8 separare il traffico ciclabile da quello motorizzato e da quello pedonale, che hanno velocit\u00e0 diverse, per migliorare la sicurezza stradale e facilitare lo scorrimento dei veicoli. Essi, proprio per la maggiore sicurezza dei ciclisti, svolgono anche il ruolo di strumento per lo spostamento di quote di mobilit\u00e0 dal mezzo motorizzato privato alla bicicletta, riducendo in tal modo congestione e inquinamento.\nUn concetto correlato \u00e8 quello di rete ciclabile: le piste ciclabili di una citt\u00e0 svolgono un ruolo nella viabilit\u00e0 globale, nella sicurezza ecc. se sono fra loro interamente collegate in rete, in continuit\u00e0 fra di loro e su ogni singolo percorso. Il disegno della rete \u00e8 un'attivit\u00e0 di pianificazione e gestione della mobilit\u00e0 urbana.\nDescrizione.\nClassificazione normativa.\nLa definizione precisa di pista ciclabile varia da stato a stato; tuttavia la Convenzione di Vienna sul traffico stradale e la Convenzione di Vienna sulla segnaletica stradale del 1968 (ratificate da numerosi stati mondiali), pur non citando espressamente il termine \"pista ciclabile\", definisce i concetti di \"corsia per velocipedi\" e \"pista per velocipedi\". In particolare \u00e8 stabilito che:\nLa Convenzione di Vienna sulle segnaletica stradale definisce le caratteristiche e il significato del segnale \"pista ciclabile obbligatoria\", che indica ai ciclisti un percorso a loro riservato e obbligatorio. Come per gli altri segnali di obbligo previsti dalla Convenzione, sono previsti due modelli del segnale:\nSi noti che la sopracitate Convenzioni lasciano liberi gli stati contraenti di assimilare i ciclomotori alle biciclette; in tal caso \u00e8 possibile che anche i ciclomotori sia autorizzati (od obbligati) a servirsi delle piste ciclabili (come accade ad esempio in alcuni paesi del Nord Europa).\nQuantomeno in Italia, non va confusa la pista ciclabile con la corsia ciclabile, quest'ultima infatti costituisce una parte di carreggiata destinata alla circolazione dei velocipedi, ma non in modo esclusivo. \u00c8 infatti ammesso l'utilizzo di tali percorsi, quando necessario, anche dal resto dei veicoli.\nTipologie.\nVi sono differenti tipi di piste ciclabili, che possono essere monodirezionali o bidirezionali.\nDal punto di vista della collocazione si distinguono anzitutto tra:\nA livello delle tipologie realizzative si possono invece individuare:\nPiste ciclabili in sede propria.\nSi tratta di percorsi che corrono paralleli a strade aperte al traffico veicolare, ma separati da cordoli, marciapiedi o transenne, ringhiere, piolini, in modo da rendere impossibile la commistione con il traffico veicolare. Tale tipologia \u00e8 prevista soprattutto per arterie ad intenso traffico motorizzato e alta differenza di velocit\u00e0 con le biciclette.\nGeneralmente l'ossatura di una rete ciclabile urbana, proprio perch\u00e9 essa ricalca le grandi direttrici di spostamento motorizzato, \u00e8 costituita da piste ciclabili di questo tipo, in modo da ridurre al minimo i rischi derivanti da possibili invasioni da parte di mezzi a motore e possibili collisioni. La separazione fisica di questo tipo di piste ciclabili innalza anche la percezione soggettiva della sicurezza da parte dei ciclisti, incentivandola dunque, e rende impossibile o molto difficile l'ostruzione da sosta abusiva.\nPiste ciclabili con separazione ottica/logica (corsie).\nSi tratta di porzioni di carreggiata riservate al transito delle biciclette, indicate solo da segnaletica verticale e orizzontale (doppia striscia bianca e gialla, analoga alle corsie preferenziali), senza separazioni fisiche. Tale tipologia \u00e8 prevista dalla normativa tecnica vigente (D.M. 557/99) solo per strade di quartiere e solo monodirezionali, nello stesso senso del traffico.\nLe interpretazioni sono per\u00f2 controverse in alcune circostanze: ad esempio, una pista ciclabile inserita fra marciapiede e fila di parcheggi \u00e8 alle volte considerata come \u201cin sede propria\u201d e realizzata quindi in senso di marcia opposto rispetto al traffico veicolare.\nA causa della frequente invasione da parte di veicoli in transito, o di ostruzione in sosta abusiva, le piste ciclabili vengono talvolta protette da separatori \"morbidi\", come cordoli colorati (sormontabili), oppure strisce di piolini flessibili.\nPiste ciclabili contigue al marciapiede.\nNel caso di marciapiedi di sufficiente larghezza, o ampliandoli, \u00e8 molto diffuso ricavare piste ciclabili dalla fascia esterna, mentre quella interna rimane riservata ai pedoni. La pista ciclabile \u00e8 separata dal flusso pedonale tramite striscia bianca continua e con il facoltativo fondo colorato (generalmente rosso) che innalza la riconoscibilit\u00e0 e riduce il conflitto derivante da utilizzo improprio da parte di pedoni.\nIl grado di separazione dal traffico motorizzato \u00e8 simile a quelle delle piste ciclabili in sede propria, ma minore rispetto al flusso pedonale, riducendo in tal modo la velocit\u00e0 di scorrimento dei ciclisti. Tale tipologia \u00e8 presente anche su arterie di scorrimento, dove il traffico pedonale sia ridotto, e quindi modesta la possibile conflittualit\u00e0. La tendenza attuale \u00e8 di utilizzare questo tipo di piste ciclabile come livello di protezione intermedio rispetto alle corsie ciclabili.\nVengono usate prevalentemente per ottenere una maglia pi\u00f9 fitta delle reti ciclabili urbane. Anche in questo caso si ha un alto grado di sicurezza oggettiva e soggettiva per i ciclisti.\nPercorsi ciclo-pedonali o promiscui.\nIn certi contesti si tende a far confluire su un'infrastruttura comune pedoni e ciclisti, mantenendo un buon grado di protezione rispetto al traffico motorizzato.\n\u00c8 il caso di percorsi inseriti in aree verdi in cui non \u00e8 consentito l'accesso ai veicoli a motore, con uso prevalentemente ricreativo, ed anche gli itinerari cicloturistici, per esempio su argini di fiumi, valli ecc. sono di questo tipo.\nTali percorsi promiscui ciclo-pedonali si riscontrano anche in ambito urbano, talvolta per motivi di spazio insufficiente alla separazione, ma il loro utilizzo \u00e8 controverso: tendono a mettere in conflitto pedoni e ciclisti, annullando il vantaggio del percorso riservato soprattutto nei casi in cui ambedue i flussi, pedonale e ciclabile, siano intensi.\nAspetti costruttivi.\nIl fondo stradale pu\u00f2 essere costituito da:\nNelle realizzazioni in ambito urbano, le mattonelle autobloccanti vengono utilizzate soprattutto per gli attraversamenti ciclabili, che possono essere in tal modo resi pi\u00f9 visibili e sicuri tramite la modesta elevazione, analogamente a quelli pedonali. L'attraversamento rialzato, sia pedonale che ciclabile, non rientra nella tipologia dei dossi rallentatori, ed ha quindi un uso meno limitativo.\nLe pavimentazioni in calcestruzzo drenante consente una permeazione dell\u2019acqua verso il terreno e al tempo stesso una traspirazione verso l\u2019alto, non impermeabilizza il terreno: questo comporta una serie di effetti benefici, per esempio non si creano risalite di acqua e formazione di bolle sotto la pavimentazione, le radici seguono il proprio naturale sviluppo, l\u2019ecosistema non viene attaccato. Peraltro permette il deflusso delle acque, riduce quindi il ruscellamento e l'aquaplanning. Considerato che la pavimentazione drenante tendenzialmente non ha il problema di dovere avere delle pendenze per fare defluire l\u2019acqua, in mancanza di esplicite indicazioni il pavimento pu\u00f2 essere realizzato senza pendenze.\nSpesso le piste ciclabili sono bersaglio di parcheggi abusivi che le ostruiscono, o del transito di motoveicoli. Il sanzionamento dei comportamenti illeciti, con rimozione dei veicoli impedenti, risulta spesso di difficile praticabilit\u00e0 o di scarsa efficacia; sembra preferibile l'apposizione di strutture di protezione (paletti, cordoli, arredi urbani ecc.), che impediscano fisicamente l'accesso ai mezzi non autorizzati. Le piste ciclabili sono normalmente allocate al margine della sede stradale, e spesso sono realizzate su un solo lato della strada (in tal caso generalmente bidirezionali, in sede propria o contigue al marciapiede). Nelle realt\u00e0 pi\u00f9 sviluppate si tende invece a realizzare piste ciclabili su ambedue i lati della strada, con le varianti unidirezionali (spesso in Danimarca) o bidirezionali.\nPiste e reti ciclabili urbane.\nIn ambito urbano le piste ciclabili hanno prevalemente funzione trasportistica, per gli spostamenti quotidiani (es. casa-lavoro, casa-scuola ecc.), e solo in certi casi ricreativa. Realizzazioni sicure ed efficaci richiedono un'attenta progettazione, valutando vari aspetti.\nRete.\nPer essere efficaci le piste ciclabili devono essere in rete, e non spezzoni isolati o scollegati. La rete ciclabile ha funzioni analoghe a quella dei trasporti pubblici di una citt\u00e0, o a quella stradale primaria: coprire l'area urbana, collegando centro e periferie (anche fra di loro), con le direttrici necessarie agli spostamenti quotidiani casa-lavoro, casa-scuola e per raggiungere servizi di ogni genere (tempo libero, acquisti, sanit\u00e0, enti pubblici ecc.) dal luogo di abitazione o di permanenza per es. per lavoro.\nContinuit\u00e0.\nLa continuit\u00e0 \u00e8 indispensabile anche per ogni singolo percorso (pista ciclabile). In particolare essa va assicurata alle intersezioni (incroci, rotatorie ecc.), generalmente tramite attraversamenti ciclabili (semaforizzati e non) ed in alcuni casi per mezzo di sovrappassi o sottopassi.\nLinearit\u00e0.\nI percorsi della rete ciclabile devono essere diretti e lineari, senza aggiramenti, che altrimenti annullano i vantaggi delle piste ciclabili che la compongono.\nSicurezza.\nIl pericolo di essere travolti, o anche la sua percezione soggettiva, possono essere ampiamente ridotti con vari mezzi: ovunque esista un intenso traffico motorizzato ed un forte differenziale di velocit\u00e0 con le bicicletta di solito tramite la separazione fisica dei flussi (per esempio piste ciclabili in sede propria o contigue al marciapiede). Su viabilit\u00e0 a medio traffico, per es. nell'attraversamento di quartieri, \u00e8 spesso sufficiente una separazione meno marcata.\nVisibilit\u00e0, riconoscibilit\u00e0 e accessibilit\u00e0.\nSia per la sicurezza che per incanalare pi\u00f9 facilmente i ciclisti sulla viabilit\u00e0 ad essi riservata le piste ciclabili richiedono immediata e forte riconoscibilit\u00e0 (anche per i pedoni) e facilit\u00e0 per imbocchi e sbocchi, senza imporre rallentamenti o addirittura di smontare.\nIncroci.\nEssi rappresentano il maggiore punto critico e di conflitto o incidentalit\u00e0. L'utilizzo dell'attraversamento ciclabile deve essere sistematico, curando sempre la visibilit\u00e0 di esso da parte di veicoli in svolta. In molti casi la linea di stop deve essere arretrata rispetto all'attraversamento. Problematici sono infine i passi carrabili, sebbene i conducenti siano comunque obbligati a fermarsi e dare la precedenza a qualsiasi flusso di veicoli o pedoni che sopraggiunge.\nFondo stradale.\nDeve essere possibilmente privo di buche e scalini (per esempio alle intersezioni), con griglie per le acque piovane trasversali al senso di marcia, spesso di colore rosso, soprattutto nei punti che richiedono una maggiore visibilit\u00e0: attraversamenti e possibili conflitti/invasioni con i pedoni, per es. quando la sola separazione \u00e8 la striscia bianca.\nPiste ciclabili (o ciclovie) a carattere escursionistico.\nSi tratta di infrastrutture prevalentemente extraurbane, spesso dislocate in ambienti di pregio paesaggistico, storico-culturale o naturalistico destinate alla pratica del cicloturismo ed al tempo libero. \nIl termine di ciclovia \u00e8 comunemente usato per questo tipo di percorsi, solitamente senza carattere trasportistico, e non per quelli urbani (o anche extraurbani, per esempio nelle aree metropolitane) destinati agli spostamenti quotidiani.\nIn alcuni casi i percorsi, spesso del tutto separati dalla viabilit\u00e0 stradale (a fianco, o anche in zone verdi, argini, valli ecc.) possono svolgere un doppio ruolo, combinato, fra quello ricreativo e quello trasportistico.\nA met\u00e0 fra le due tipologie di destinazione si trovano piste ciclabili anche urbane in localit\u00e0 di villeggiatura, ad esempio sui lungomare, in grado di ridurre gli spostamenti in auto per tragitti brevi, per esempio verso spiagge, pinete, zone verdi, locali ecc. Un caso a s\u00e9 \u00e8 diventata la San Candido-Lienz, divenuta una delle pi\u00f9 frequentate in assoluto per breve tratto in Italia e il resto in Austria dove i ciclisti possono avvalersi per il ritorno in salita del locale treno esercito dalle ferrovie austriache.\nControversie e criticit\u00e0.\nLe maggiori controversie sono le seguenti:\nStatistiche piste ciclabili in Unione europea.\nDalla tabella sottostante si nota lo sviluppo delle piste ciclabili nei vari stati europei. Lo sviluppo dipende in larga misura dall'uso della bicicletta. Nei Paesi Bassi ce ne sono pi\u00f9 di una per abitante e ogni olandese percorre in media 1019\u00a0km all'anno. In Italia ci sono 0,44 biciclette per abitante.\nPiste ciclabili in Italia.\nSecondo la definizione del codice della strada italiano (articolo 3, comma 1, numero 39) una pista ciclabile \u00e8 una \"parte longitudinale della strada, opportunamente delimitata, riservata alla circolazione dei velocipedi\".\nIl codice della strada prevede che i ciclisti utilizzino una pista ciclabile quando disponibile. Talvolta lo stesso percorso deve essere condiviso tra ciclisti e pedoni, e viene detto di conseguenza \"ciclo-pedonale\". In quest'ultimo caso, secondo le interpretazioni pi\u00f9 accreditate, non vige l'obbligo di utilizzo da parte dei ciclisti. Tale obbligo \u00e8 controverso anche in altri casi: per esempio quando la pista ciclabile (bidirezionale) \u00e8 solo su un lato della carreggiata stradale e quindi difficilmente raggiungibile o riconoscibile da chi si muove o proviene dal lato opposto.\nLe norme tecniche di costruzione sono regolate in Italia dal decreto ministeriale 30 novembre 1999, n. 557 (G.U. n. 225, 26 settembre 2000, Serie Generale) \"Regolamento recante norme per la definizione delle caratteristiche tecniche delle piste ciclabili\".\nSegnaletica verticale e orizzontale.\nLa segnaletica verticale \u00e8 articolata in tre cartelli rotondi con sfondo blu di inizio, che indicano il punto da cui vige l'obbligo di utilizzo, e tre di fine pista, dove l'obbligo decade.\nLa segnaletica orizzontale, applicata sulla pavimentazione di carreggiate e marciapiedi \u00e8 costituita da:\nNella segnaletica orizzontale rientrano anche i pittogrammi bici, da applicare sul fondo delle piste ciclabili, allo scopo di evidenziarne il carattere di viabilit\u00e0 riservata, ed in particolare sugli attraversamenti ciclabili, per aumentarne la visibilit\u00e0 e segnalarne la precedenza.\nInfine il fondo delle piste e degli attraversamenti ciclabili \u00e8 frequentemente di colore rosso, anche in questo caso per aumentarne la visibilit\u00e0 e innalzarne dunque la sicurezza. L'uso del fondo colorato \u00e8 utilizzato massicciamente ovunque ci sia esigenza di visibilit\u00e0 particolare, sia nei confronti del traffico motorizzato, sia di quello pedonale. In casi di separazione univoca si rinuncia spesso al fondo colorato, che pu\u00f2 essere verniciato (analogamente alle strisce bianche pedonali, di stop o di mezzeria) oppure in bitume pigmentato, spesso con maggiore ruvidit\u00e0 dell'asfalto ed applicato sopra di esso in leggero rilievo.\nIllustrazioni segnaletica.\nI pi\u00f9 importanti cartelli previsti nel Codice della strada italiana, di inizio e fine percorsi ciclabili e di attraversamento.\nIntersezioni.\nInevitabilmente le piste ciclabili intersecano altri flussi, specialmente quelli veicolari. Gli incroci stradali ne sono l'esempio pi\u00f9 frequente e dotato di criticit\u00e0, altri casi son dati da fermate di bus e tram, marciapiedi, passi carrabili ecc.\nUn principio fondamentale delle piste ciclabili \u00e8 la loro continuit\u00e0, lo strumento che la garantisce \u00e8 l'attraversamento ciclabile agli incroci. Esso \u00e8 dotato di precedenza, al pari di quello pedonale (\"zebrato\") e si differenzia per l'uso di riquadri bianchi 50x50 cm al posto delle strisce. Nel frequentissimo caso di affiancamento fra attraversamento pedonale e ciclabile quest'ultimo pu\u00f2 avere una sola fila di riquadri invece di due: le strisce pedonali definiscono in tal caso l'altro margine dell'attraversamento ciclabile, mantenendo comunque due flussi separati."}
{"id": "440215", "revid": "123185901", "url": "https://it.wikipedia.org/wiki?curid=440215", "title": "Emmanuel Goldstein", "text": "Emmanuel Goldstein \u00e8 un personaggio letterario creato da George Orwell, presente nel romanzo \"1984\". \u00c8 il nemico principale del Partito che governa Oceania. A causa della sua opposizione al Grande Fratello, ogni giorno a partire dalle 11.00, in ogni ufficio e luogo pubblico si tengono manifestazioni di isteria collettiva contro di lui: i famosi \"Due minuti d'odio\".\nProbabilmente Orwell prese ispirazione per questo personaggio da Lev Trockij (il cui vero nome era Lev Davidovi\u010d Bron\u0161tejn) l'uomo che analogamente fungeva da capro espiatorio del regime sovietico; Goldstein, come Trotsky, era stato membro del partito ma dopo la sua ascesa ne era stato espulso e ne era considerato un nemico; le loro comuni origini ebraiche vengono presentate da Orwell come stigma di alterit\u00e0, che facilita il compito di chi desidera scatenare contro di loro le folle. In tale contesto potrebbe essere presente anche un'autocritica che Orwell, nel corso degli anni, avrebbe sviluppato verso i leggeri sentimenti antisemiti che aveva nutrito in alcune fasi della propria vita.\nGoldstein in \"1984\" \u00e8 anche il leader de \"La Fratellanza\" (o \"La Confraternita\" secondo le traduzioni), un'organizzazione segreta che combatte il Partito.\nIl protagonista del romanzo, comunque, appurer\u00e0 in seguito che Goldstein e la Confraternita sono concetti sfruttati dal Partito per individuare eventuali ribelli, al punto che la loro stessa esistenza non \u00e8 data per certa."}
{"id": "440217", "revid": "198277", "url": "https://it.wikipedia.org/wiki?curid=440217", "title": "Societ\u00e0 Sportiva Lanerossi Vicenza 1977-1978", "text": "Questa voce raccoglie le informazioni riguardanti la Societ\u00e0 Sportiva Lanerossi Vicenza nelle competizioni ufficiali della stagione 1977-1978.\nPer le prestazioni offerte in campionato nel corso di quell'annata, che garantirono al club berico ampi consensi da parte di pubblico e critica nonch\u00e9 il secondo posto in campionato, ci si riferisce alla rosa biancorossa del tempo con l'appellativo di \"Real Vicenza\" \u2013 in seguito divenuto anche il nome di una seconda squadra cittadina.\nStagione.\nRiguadagnata la Serie A dopo due anni di purgatorio, il L.R. Vicenza, con Giovan Battista Fabbri confermato alla guida della squadra, si present\u00f2 ai nastri di partenza del torneo con la stessa innovazione tattica introdotta all'inizio della stagione precedente, ovvero l'uso dell'ala destra Paolo Rossi come centravanti in sostituzione del titolare Alessandro Vitali.\nLa stagione non era incominciata nel migliore dei modi per la squadra, che dopo cinque giornate aveva incassato solo tre punti (frutto di altrettanti pareggi e due sconfitte), tuttavia la svolta si ebbe a partire dall'incontro con l'Atalanta, che vide il ritorno di Franco Cerilli e il prepotente esordio del mediano Mario Guidetti, autore di una doppietta contro i bergamaschi.\nDi l\u00ec in poi la squadra inanell\u00f2 una serie di risultati utili consecutivi (tra cui una clamorosa vittoria in casa contro la Roma, conclusasi con il risultato di 4-3 dopo che Ernesto Galli aveva parato all'ultimo minuto un rigore battuto da Di Bartolomei) che la portarono, alla dodicesima giornata, a un solo punto dalla vetta. Nel girone di ritorno il Lanerossi continu\u00f2 nella sua serie positiva lottando contro Milan e per il secondo posto: la clamorosa vittoria a Napoli per 4-1 assicurer\u00e0 alla squadra il secondo posto, migliorando il record stabilito pochi anni prima dalla Lazio per quanto riguarda la miglior prestazione in campionato offerta da una neopromossa.\nAl termine del campionato la squadra collezion\u00f2 inoltre il record di miglior attacco della stagione: furono cinquanta i gol segnati, di cui poco meno della met\u00e0 (24) da Paolo Rossi, il quale riusc\u00ec ad affermarsi in campo nazionale ottenendo addirittura la convocazione al campionato del mondo 1978. A parte Rossi, la squadra non era costituita da grandi nomi del calcio italiano: il conseguimento di questo risultato fu infatti reso possibile grazie al gioco corale adottato da Fabbri.\nMaglie e sponsor.\nPer la stagione 1977-1978 la divisa del L.R. Vicenza non sub\u00ec particolari modifiche rimanendo quindi bianca con strisce rosse e colletto con scollo a \"V\". Calzoncini e calzettoni erano di colore bianco, ma talvolta potevano essere di colore rosso.\nOrganigramma societario.\nArea direttiva\nArea tecnica\nArea sanitaria"}
{"id": "440218", "revid": "729019", "url": "https://it.wikipedia.org/wiki?curid=440218", "title": "Distretto di Eisenstadt-Umgebung", "text": "Eisenstadt-Umgebung \u00e8 uno dei distretti dell'Austria situato nel Burgenland.\nGeografia fisica.\nIl capoluogo, pur essendo extradistrettuale, \u00e8 la citt\u00e0 di Eisenstadt, mentre il centro maggiore del distretto \u00e8 Neufeld an der Leitha. L'altra citt\u00e0 statutaria nei pressi del distretto e confinante con esso per 3/4 del suo territorio \u00e8 Rust."}
{"id": "440220", "revid": "287204", "url": "https://it.wikipedia.org/wiki?curid=440220", "title": "Le fantastiche avventure di Kavalier e Clay", "text": "Le fantastiche avventure di Kavalier e Clay (\"The Amazing Adventures of Kavalier &amp; Clay\") \u00e8 un romanzo del 2000, scritto da Michael Chabon. Ha vinto il premio Pulitzer per la narrativa nel 2001, \u00e8 stato nominato nel 2000 per il premio National Book Critics Circle e per il PEN/Faulkner.\nTrama.\nIl romanzo segue le vite di Josef Kavalier, un artista cecoslovacco, e di Sam Clay, uno scrittore statunitense originario di Brooklyn - entrambi ebrei - prima, durante e dopo la Seconda guerra mondiale. Kavalier e Clay diventano figure pi\u00f9 grandi durante l'Eta d'Oro del fumetto; spesso molte vicende sono riprese dalle vite reali di grandi scrittori come Stan Lee, Jack Kirby, Joe Shuster, Jerry Siegel, Joe Simon e tanti altri. Altre celebrit\u00e0 storiche di gran calibro come Salvador Dal\u00ed, Orson Welles e Fredric Wertham hanno dei piccoli cameo in questo libro.\nCommento.\nUn aspetto importante del romanzo \u00e8 il preponderante aspetto di scrittori e artisti ebrei non solo nel campo dei fumetti, ma della fantascienza e della cultura pop Americana in generale. A parte la causa pragmatica di ci\u00f2 (infatti molti ebrei si dedicarono al campo dei fumetti perch\u00e9 non potevano avvicinarsi a campi pi\u00f9 rispettabili), Chabon suggerisce che i fumetti e i romanzi \"pulp\" sono entrati in una sorta di \"mitologia\" americana, che permise agli immigrati e ai rifugiati di accostarsi al sogno dell'eroe e che una parte della tradizione ebrea contribu\u00ec alla creazione di questo mito.\nArgutamente, il pi\u00f9 importante tema del romanzo \u00e8 quello della fuga. Il protagonista del fumetto, \"L'Escapista\", creato da Kavalier e Clay, simboleggia la fuga di Joe da Praga e dall'occupazione nazista europea e la stessa fuga interiore di Sammy, che tenta di fuggire dal suo corpo affetto da poliomielite e la sua pi\u00f9 tardi rivelata omosessualit\u00e0. \nL'idea di fuga addirittura \"detta\" delle determinate azioni ai due protagonisti lungo lo svilupparsi di tutto il libro.\nIl romanzo, molto corposo, affronta svariati temi; relativamente alla fuga si rivelano particolari della vita di Harry Houdini, si parla del mitologico Golem ebraico, dei processi di creazione dei comics e, fondamentale, delle controversie sul diritto d'autore, della vita nel freddo glaciale dei poli.\nL'opera pu\u00f2 essere anche vista come un'epopea del sogno americano, della ricerca e realizzazione dei propri ideali, della propria affermazione e della sconfitta che segue.\nMolto interessante il fatto che questo tema pu\u00f2 anche essere trovato in altre opere letterarie ebraiche, incluso \"Nemici. Una storia d'amore\" di Isaac Bashevis Singer e \"La famiglia Markowitz\" di Allegra Goodman.\nI diritti del romanzo sono stati acquistati ed \u00e8 stata pianificata la realizzazione di un lungometraggio basato sul romanzo, diretto da Stephen Daldry. La Dark Horse Comics inoltre ha pubblicato una collana a fumetti in cui vengono riprese le avventure del supereroe creato (nel romanzo di Chabon) da Kavalier e Clay, intitolata appunto \"L'Escapista\". Lo stesso Chabon ha curato la sceneggiatura di alcuni episodi della collana."}
{"id": "440223", "revid": "962319", "url": "https://it.wikipedia.org/wiki?curid=440223", "title": "West Village", "text": "Il West Village \u00e8 una parte del quartiere noto come Greenwich Village situato nel \u201cdistretto\u201d (borough) di Manhattan, a New York. I quartieri confinanti sono Chelsea e Flatiron a nord, East Village e NoHo ad est, e Soho e TriBeCa a sud.\nIl quartiere \u00e8 caratterizzato da vie che escono dallo schema a scacchiera, presentando curve e angolazioni particolari, con gli unici casi di incroci tra strade numerate, che differenzia l'area dal reticolo di strade e viali tipico di Manhattan.\nA differenza del vicino Greenwich Village (da cui \u00e8 separato da Sixth Avenue) presenta un carattere pi\u00f9 residenziale, con strette vie alberate dove affacciano piccole palazzine spesso monofamiliari. \u00c8 considerato uno dei quartieri pi\u00f9 costosi e di tendenza di New York, annoverando tra i suoi residenti diversi personaggi dello spettacolo e della moda. \nLa quasi totalit\u00e0 del territorio nei confini del West Village \u00e8 protetta dall'ufficio del Landmark Preservation (il corrispettivo americano della sovraintendenza dei beni culturali) che ha permesso la conservazione di gran parte delle strutture di inizio '900, grazie a rigide regole urbanistiche.\nTrasporti.\nIl quartiere \u00e8 servito dalla metropolitana di New York attraverso le stazioni di 14th Street-Eighth Avenue (linee IND Eighth Avenue e BMT Canarsie, treni delle linee A, C, E e L), West Fourth Street-Washington Square (linee IND Eighth Avenue e IND Sixth Avenue, treni delle linee A, B, C, D, E, F e M) e 14th Street, Christopher Street-Sheridan Square e Houston Street (linea IRT Broadway-Seventh Avenue, treni delle linee 1, 2 e 3)."}
{"id": "440226", "revid": "1224362", "url": "https://it.wikipedia.org/wiki?curid=440226", "title": "Musei civici di Padova", "text": "I Musei civici di Padova, noti anche come \"Musei civici agli Eremitani\", sono un complesso museale situato in piazza Eremitani nella citt\u00e0 di Padova.\nI musei civici raggruppano il Museo archeologico e il Museo d'arte medioevale e moderna. Dal 1985 \u00e8 ospitato nei chiostri dell'ex convento dei frati eremitani, restaurati secondo il progetto degli architetti Franco Albini e Franca Helg. Da alcuni anni fa parte dei musei civici anche il prospiciente palazzo Zuckermann, che ospita il Museo di arti applicate e il Museo Bottacin.\nIl nucleo pi\u00f9 antico del museo \u00e8 l'antica collezione dei Canonici Lateranensi di San Giovanni di Verdara resa pubblica nel 1784. Il Convento di San Giovanni fu soppresso nel 1783 e le raccolte artistiche furono assegnate al Comune.\nDopo le soppressioni di enti religiosi avvenute in epoca napoleonica, il nome del Museo fu dato nel 1825 alla raccolta di iscrizioni venetiche, greche e romane che l'abate Furlanetto aveva esposto nelle logge del Palazzo della Ragione.\n\u00c8 annessa al complesso la cappella degli Scrovegni con il celebre ciclo di affreschi di Giotto.\nRecentemente, nel piano nobile del Caff\u00e8 Pedrocchi, \u00e8 stato allestito il Museo del Risorgimento e dell'et\u00e0 contemporanea.\nNel 2012 \u00e8 stato visitato da 256.471 persone.\nMuseo archeologico.\nIl Museo archeologico ospita reperti di epoca preromana, provenienti da necropoli patavine, databili dall'VIII al III secolo a.C., vasi decorati risalenti al terzo periodo atestino (VI - V secolo a.C.), stele paleovenete, oggetti votivi, bronzetti etruschi, italici e paleoveneti. La sezione romana ospita tra l'altro il busto di Sileno, il cippo funerario della danzatrice Claudia Toreuma, la monumentale edicola funeraria dei Volumnii e numerosi mosaici di epoca tardo-romana. Due sale sono riservate a reperti egiziani recuperati dall'esploratore padovano Giovanni Battista Belzoni.\nMuseo d'arte medioevale e moderna.\nIl Museo d'arte medioevale e moderna ospita una pinacoteca con circa 3000 dipinti datati dal '300 al '800, oltre ad un'ampia collezione di sculture ed frammenti decorativi ed architettonici. L'occasione per la costituzione di una vera e propria Pinacoteca Civica fu la concessione al Comune da parte dell'imperatore Francesco Giuseppe, in visita a Padova nel 1857, dei dipinti provenienti dalle corporazioni religiose soppresse. Acquisti e lasciti privati arricchirono le collezioni. \nVi si trovano opere di Giorgione, Tiziano Vecellio (\"Nascita di Adone\", \"Selva di Polidoro\"), Giotto, Guariento, Francesco Squarcione (\"Polittico De Lazara\"), Romanino, Tintoretto, Paolo Veronese, Antonio Canova, Giambattista Tiepolo, Jacopo Bellini, Bernardo Strozzi, Andrea Briosco, Valentin Lefevre, Luca Giordano, Giambattista Piazzetta, Pietro Longhi, Marco Ricci, Fran\u00e7ois de Dijon, Bernardino Luini, Chiara Varotari, Andrea Previtali raffinata pittrice barocca.\nIl Lapidario (chiostro minore) raccoglie frammenti architettonico-decorativi provenienti da Padova e dal territorio, che danno informazioni sulla Citt\u00e0 dal Medioevo fino alla caduta della Repubblica Veneta.\nMuseo di arti applicate e Museo Bottacin.\nA palazzo Zuckermann si trova invece il nuovo Museo di arti applicate che espone oltre duemila pezzi tra mobili, paramenti sacri, oggetti devozionali e liturgici, vetri, intagli, ceramiche, argenti, avori, tessili.\nGli oltre 400 gioielli esposti provengono dal lascito di Leone Trieste (1883).\nAl secondo piano trova spazio il Museo Bottacin, che ospita una collezione, prevalentemente numismatica, donata dal mercante triestino Nicola Bottacin alla citt\u00e0 di Padova nel 1865. Le sale richiamano idealmente gli ambienti della villa triestina del Bottacin. Vi trovano posto quadri, mobili, armi antiche, sculture. Una intera sezione \u00e8 dedicata agli oltre 20.000 pezzi della collezione di monete e medaglie, ordinati in successione cronologica, a partire da esemplari di epoca preromana, per passare a emissioni di epoca repubblicana e imperiale, a monete medioevali e a monete di epoca veneziana, di cui la collezione Bottacin \u00e8 una delle pi\u00f9 complete al mondo.\nMuseo del Risorgimento e dell'et\u00e0 contemporanea.\nIl Museo del Risorgimento e dell'et\u00e0 contemporanea \u00e8 stato allestito accanto al piano nobile dello storico Caff\u00e8 Pedrocchi. Vi sono conservati documenti che testimoniano un secolo e mezzo di storia padovana e nazionale, dalla caduta della Repubblica di Venezia (1797) alla promulgazione della Costituzione italiana (1948).\nIn una saletta del museo si possono visionare filmati, tratti da cinegiornali d'epoca, sulla visita di Mussolini a Padova nel 1938 e su altri eventi storici della citt\u00e0, una giubba rossa originale ed una copia del celeberrimo \"obbedisco\" di Garibaldi."}
{"id": "440227", "revid": "486946", "url": "https://it.wikipedia.org/wiki?curid=440227", "title": "Musei Civici agli Eremitani di Padova", "text": ""}
{"id": "440228", "revid": "93556", "url": "https://it.wikipedia.org/wiki?curid=440228", "title": "Socing", "text": "Socing (in inglese \"Ingsoc\") \u00e8 la traduzione in Neolingua di \"socialismo Inglese\", l'ideologia dominante dello stato immaginario di Oceania, uno dei tre paesi in cui \u00e8 diviso il mondo nel romanzo di George Orwell \"1984\". Coloro che aderiscono alla dottrina del \"Socing\" devono credere senza riserve a tre slogan: \"la guerra \u00e8 pace, la libert\u00e0 \u00e8 schiavit\u00f9, l'ignoranza \u00e8 forza (in inglese: war is peace, freedom is slavery, ignorance is strength)\"\nLa Teoria.\nLa guerra \u00e8 pace.\nQuesto metodo viene trovato negli sforzi bellici, i quali richiedono ingenti risorse produttive che vengono sottratte cos\u00ec alla produzione. Tutte e tre le superpotenze di \"1984\" utilizzano quindi la guerra come sfogo della produzione, ma anche come sicurezza di isolamento. Infatti l'odio per il nemico che l'ideologia infonde non permette ai cittadini di avere alcun contatto con quelli delle altre due superpotenze e quindi di poter fare confronti sui tipi di societ\u00e0 in cui vivono. Le tre societ\u00e0, pressoch\u00e9 identiche, non possono sopravvivere senza la guerra perenne che quindi non potr\u00e0 mai vedere un vincitore in quanto essa \u00e8 necessaria. Per questo i tre contendenti sono sempre in stallo e, per assurdo, otterrebbero il medesimo risultato con la pace.\nLa libert\u00e0 \u00e8 schiavit\u00f9.\nLa schiavit\u00f9, secondo il Socing, \u00e8 libert\u00e0; questo paradosso viene spiegato nel senso che l'uomo libero \u00e8 sempre condannato alla sconfitta e alla morte. Solo quando si sottomette all'entit\u00e0 collettiva ed eterna del Partito pu\u00f2 divenire onnipotente ed immortale. Come ogni concetto espresso dal Partito, esso \u00e8 soggetto a inversione di bipensiero, ovvero pu\u00f2 divenire il suo contrario sia in senso logico che grammaticale, con un'inversione dei termini: \"la schiavit\u00f9 \u00e8 libert\u00e0\".\nL'ignoranza \u00e8 forza.\nDa sempre sono esistiti tre tipi di persone: gli Alti, Medi e Bassi. Tutte le rivoluzioni che hanno cambiato le societ\u00e0 sono state guidate da una classe scontenta (Medi) che, dopo avere preso coscienza di s\u00e9, ha guidato la rivolta facendosi paladina dell'uguaglianza agli occhi del popolo (Bassi), per poi prendere e mantenere il potere con la forza sconfessando questi ideali (un esempio \u00e8 la borghesia durante la Rivoluzione francese). In questo ciclo continuo per i Bassi ogni mutamento storico non ha fatto che apportare un cambiamento per quanto riguarda il nome dei loro padroni. Le ascese al potere si ripropongono costantemente ed uguali nelle linee essenziali; prima o poi gli Alti perderanno infatti il loro potere: che siano sconfitti dall'esterno o che governino in modo tanto inefficiente da spingere alla rivolta. Lo scopo del Partito \u00e8 ovviamente quello di riuscire a preservare la loro posizione preminente, per attuare ci\u00f2 \u00e8 necessario privare le classi subordinate di un'istruzione formale, di influenzare ed imbottire le loro menti cos\u00ec da impedire loro di prendere coscienza della propria forza."}
{"id": "440229", "revid": "1222", "url": "https://it.wikipedia.org/wiki?curid=440229", "title": "Trematodi", "text": ""}
{"id": "440230", "revid": "1222", "url": "https://it.wikipedia.org/wiki?curid=440230", "title": "Trematode", "text": ""}
{"id": "440231", "revid": "7336", "url": "https://it.wikipedia.org/wiki?curid=440231", "title": "Piste ciclabili", "text": ""}
{"id": "440233", "revid": "23390", "url": "https://it.wikipedia.org/wiki?curid=440233", "title": "Joe Dallessandro", "text": ""}
{"id": "440235", "revid": "23390", "url": "https://it.wikipedia.org/wiki?curid=440235", "title": "Joe D'Alessandro", "text": ""}
{"id": "440236", "revid": "23390", "url": "https://it.wikipedia.org/wiki?curid=440236", "title": "Joe Dalessandro", "text": ""}
{"id": "440237", "revid": "7336", "url": "https://it.wikipedia.org/wiki?curid=440237", "title": "Ciclopista", "text": ""}
{"id": "440238", "revid": "7336", "url": "https://it.wikipedia.org/wiki?curid=440238", "title": "Ciclovia", "text": ""}
{"id": "440240", "revid": "767487", "url": "https://it.wikipedia.org/wiki?curid=440240", "title": "Emppu Vuorinen", "text": "Biografia.\nEmppu inizi\u00f2 a suonare il proprio strumento all'et\u00e0 di 12 anni come studente privato e da allora ha partecipato a diverse formazioni, fra le quali vi sono anche alcuni progetti paralleli come i \"Brother Firetribe\" e gli \"Altaria\". Con questi ultimi, ha suonato dal 2002 insieme a Jani Liimatainen dei Sonata Arctica e sull'album d'esordio \"Invitation\", fino a gennaio del 2004, quando per decisione di tutti e senza alcun rancore, lascia la band.\nL'ultimo album pubblicato invece dai \"Brother Firetribe\" \u00e8 del 2008 e si intitola \"Heart Full of Fire\", disco al quale partecipa in una traccia anche Anette Olzon, la nuova cantante in sostituzione di Tarja Turunen.\nHa inoltre preso parte al progetto Aina, un supergruppo che raccoglie alcuni fra i migliori musicisti contemporanei della scena hard rock e metal, suonando l'assolo di chitarra sul brano \"Rebellion\", contenuto nell'opera metal \"Days of Rising Doom\".\nHa preso parte all'album \"Guitar Heroes\", un progetto finlandese che comprende chitarristi famosi come Timo Tolkki e Alexi Laiho, componendo e suonando il brano \"Ulterior Motive\".\nStrumentazione.\nChitarre, corde e plettri.\nVuorinen utilizz\u00f2 inizialmente chitarre Washburn per la registrazione dei primi album (la WASHBURN CS-780,in finitura sia bianca che viola e dotata di hardware dorato), ma recentemente \u00e8 diventato endorser della ESP. Attualmente utilizza una versione \"custom\" della ESP Horizon FR-II, la ESP EV1, dotata di pickups Seymour Duncan (un TB-5 al ponte, un SHR-1n posizionato al centro e un SH-2n collocato al manico), una di colore bianco e due viola (una di queste ultime due ha una aerografia di una ragazza velata sul top), nonch\u00e9 una ESP Eclipse \"Vintage Black\", la quale \u00e8 stata utilizzata durante le riprese dei videoclip di \"Amaranth\" e \"Bye Bye Beautiful\". Ha inoltre 2 ESP LTD MH-400, una nera e una blu, le quali per\u00f2 non vengono usate nei live. Usa corde DR 0.09-0.42 per l'accordatura in E e corde DR 0.10-0.46 per l'accordatura in D. Usa plettri 0.83 marcati con il logo del gruppo.\nRack ed effetti.\nNel suo rack, gestito da una pedaliera midi Boss FC-50, trovano posto un sistema wireless per chitarra elettrica Beyerdynamic Opus 500 MKII, un preamplificatore SansAmp PSA-1 Preamp e un multieffetto TC Electronic G-Major. Usa i seguenti effetti: Jim Dunlop Cry Baby Volume/Wah, Digitech Whammy WH 4, Morley Power Wah, un Boss MT-2 modificato e un tap-tempo Boss FS-5U.\nAmplificatori.\nCome amplificatori utilizza un Mesa Boogie \"Dual Rectifier\" e un Mesa Boogie Stereo 50/50 collegati a 2 cabinets: un 4x12 Marshall JCM 800 e un 4x12 Marshall JCM 900. In studio usa anche amplificatori Engl e Bogner.\nStile.\nCome componente dei \"Nightwish\", Vuorinen ha un ruolo fondamentale concernente le parti ritmiche dei brani, sostenendo e intrecciandosi con le linee di tastiera di Holopainen. Brevi, ma comunque intensi gli spazi che gli vengono affidati per gli assoli."}
{"id": "440241", "revid": "78273", "url": "https://it.wikipedia.org/wiki?curid=440241", "title": "Assonometria Obliqua", "text": ""}
{"id": "440243", "revid": "124708358", "url": "https://it.wikipedia.org/wiki?curid=440243", "title": "Paul Ekman", "text": "\u00c8 divenuto, grazie alle sue ricerche scientifiche, pioniere nel riconoscere le emozioni enfatizzando le espressioni facciali.\nL'11 maggio del 2009, secondo il Times Magazine, \u00e8 entrato nella lista delle 100 persone pi\u00f9 influenti al mondo.\nBiografia.\nNato a Washington nel 1934, \u00e8 cresciuto a Newark, New Jersey, Washington, Oregon e California del Sud. Ha frequentato sia l'University of Chicago che la New York University. Nel 1958 ha conseguito il dottorato in psicologia clinica presso l'Adelphi University, dopo aver praticato un anno di tirocinio nel Langley Porter Neuropsychiatric Institute. Nel 1971 ha ricevuto lo \"Scientist Research Award dal National Institute of Mental Health\" (NIMH), successivamente rinnovato nel 1976, 1981, 1987, 1991 e 1997. Per oltre 40 anni, il NIMH ha sostenuto la sua ricerca attraverso borse di studio, finanziamenti e premi. Nel 2001 ha collaborato con John Cleese ad un documentario per la BBC. Dal 1960 al 2004 ha lavorato presso il Langley Porter Psychiatric Institute. Dopo aver insegnato come professore di psicologia dal Dipartimento di Psichiatria della University of California, Ekman si \u00e8 ritirato nel 2004.\nLavoro.\nLo spunto della ricerca di Ekman sulle espressioni del viso fu il lavoro dello psicologo Silvan Tomkins. Ekman ha dimostrato che, contrariamente alla convinzione precedente di alcuni antropologi tra cui Margaret Mead, le espressioni facciali e le emozioni non sono determinate dalla cultura di un posto o dalle tradizioni, ma sono universali ed uguali per tutto il mondo, indicando il fatto che sono di origine biologica.\nNel 1972, seguendo una trib\u00f9 isolata dal mondo in Papua Nuova Guinea, redasse le espressioni di \"base\" universali: \nEkman ampli\u00f2 la sua lista di emozioni base nel 1992 aggiungendo:\nNel 1987 condusse un esperimento per stabilire quanto influisse il contesto sociale, testando un gruppo di americani e uno di giapponesi, rilevando come i giapponesi apparissero meno espressivi solo in compagnia, mentre da soli esprimevano le stesse emozioni primarie.\nIn un progetto di ricerca insieme al Dr. \"Maureen O'Sullivan\", denominato Progetto Wizards, Ekman , le quali possono dare un contributo nel rivelare se una persona mente o meno. Dopo aver testato un totale di 20.000 persone provenienti da tutti i ceti sociali, solo 50 avevano la capacit\u00e0 di individuare l'inganno, senza alcun addestramento formale. Questi talenti naturali sono noti anche come \"Truth Wizards\", o maghi di rilevazione dell'inganno. Ha implementato EMFACS (FACS prima, dopo Ekman: EMFACS) utile a classificare ogni espressione del viso umano. Ekman ha condotto e pubblicato ricerche su una vasta gamma di argomenti nell'ambito generale del comportamento non verbale. Il suo lavoro sulla menzogna, per esempio, non era limitato al viso, ma anche sull'osservazione del resto del corpo. Nella sua professione, utilizza anche la semiotica, la prossemica e la cinesica. Attualmente \u00e8 nel Consiglio Editoriale della rivista Greater Good, pubblicata dalla Greater Good Science centro della University of California, Berkeley. I suoi contributi comprendono l'interpretazione della ricerca scientifica nelle radici della compassione, altruismo, serenit\u00e0 e spirito di collaborazione. Ekman ha lavorato anche a un software di rilevamento emozionale chiamato \"Face Reader\". Lo stesso Ekman afferma per\u00f2 che nessuna macchina pu\u00f2 sostituire l'uomo per rilevare le menzogne.\nInnovazioni educative.\nEkman scrisse un articolo in un numero del Greater Good Magazine dedicato alla fiducia. In questo numero, Ekman e la figlia Eva vengono intervistati sulla fiducia genitore-figlio. Il tema principale del colloquio si concentra sui vantaggi del fidarsi del proprio figlio, quanto per incoraggiare un comportamento degno di fiducia, e quello che serve per costruire la fiducia tra genitori e figli. Ekman \u00e8 un collaboratore di Greater Good Magazine, Greater Good Science Center, University of California, Berkeley.\nCritiche.\nIl lavoro di Ekman, in particolare le sue applicazioni per la sicurezza aeroportuale attraverso la Transportation Security Administration 's \"Screening di passeggeri Observation Techniques\", \u00e8 stato criticato per non essere stato sottoposto al controllo di test scientifici.\nCultura di massa.\nLa vita del Dr. Paul Ekman ha ispirato, in maniera romanzata, anche una serie televisiva, \"Lie to Me\". Cal Lightman, personaggio parzialmente ispirato ad Ekman, \u00e8 il protagonista della serie ed il fondatore del Lightman Group; la serie \u00e8 svolta sotto la consulenza dello stesso Ekman, il quale afferma che nella serie (complici i tempi televisivi) le bugie si scoprono molto pi\u00f9 velocemente e con molta pi\u00f9 certezza rispetto alla realt\u00e0. Lightman \u00e8, nella serie, lo scopritore delle microespressioni, mentre nella realt\u00e0 Ekman non le ha scoperte, ma le ha perfezionate e ampliate, e ne ha teorizzato l'universalit\u00e0, tutte ricerche che nella serie vengono effettuate dal protagonista alcuni anni prima della storia narrata. Gli studi di Lightman in Papua Nuova Guinea, di cui si parla nella serie, sono ispirati al vero periodo passato tra gli indigeni papuasi da Ekman."}
{"id": "440247", "revid": "29244", "url": "https://it.wikipedia.org/wiki?curid=440247", "title": "Davide di Michelangelo", "text": ""}
{"id": "440249", "revid": "1543377", "url": "https://it.wikipedia.org/wiki?curid=440249", "title": "Guido Rossi", "text": "Biografia.\nQuale Alunno del Collegio Ghislieri (1948-1953), si \u00e8 laureato in Giurisprudenza all'Universit\u00e0 degli Studi di Pavia nel 1953, conseguendo nel giugno 1954 il Master of Laws all'Universit\u00e0 di Harvard.\nGi\u00e0 docente universitario di Diritto commerciale, di Diritto privato comparato e Filosofia del diritto a Trieste, Venezia, Pavia e Milano (Statale, Bocconi e Vita-Salute San Raffaele), nel 1981 viene nominato presidente della Consob. Eletto senatore per la Sinistra Indipendente nella X Legislatura (dal 1987 al 1992), \u00e8 stato promotore della legislazione antitrust in Italia. In seguito ha guidato la Ferfin-Montedison e la Telecom Italia. \nPer un anno ha tutelato gli interessi della banca olandese Abn Amro. Nel 2003 ha difeso il presidente di Capitalia Cesare Geronzi, coinvolto negli scandali Cirio e Parmalat. Nel 2006 viene nominato commissario straordinario della Figc per gestire la situazione di emergenza creatasi dopo lo scandalo di Calciopoli. Il 15 settembre 2006, dopo le dimissioni di Marco Tronchetti Provera, viene nominato nuovamente presidente di Telecom Italia, incarico che lascer\u00e0 il 6 aprile 2007. L'anno successivo \u00e8 diventato consulente della Fiat, nel tentativo di rilanciare la societ\u00e0 in crisi di vendite.\nIl 4 maggio 2011 \u00e8 stato nominato garante etico della Consob, carica dalla quale si \u00e8 dimesso il 26 ottobre 2012.\nIn passato \u00e8 stato direttore responsabile della \"Rivista delle Societ\u00e0\" e direttore della rivista \"Banca, Borsa e Titoli di Credito\", nonch\u00e9 editorialista del Sole 24 Ore.\nControversie.\nRossi ricevette accuse, in merito alla sua attivit\u00e0 di commissario FIGC durante Calciopoli, di non essere una personalit\u00e0 \"super partes\". A generare controversie fu la decisione di Rossi, il quale era stato membro del CdA dell'Inter dal 1995 al 1999, di conferire il 26 luglio 2006 il titolo di campione d'Italia per la stagione 2005-2006 (inizialmente non assegnato in seguito al verdetto della giustizia sportiva a causa delle penalizzazioni della e del ) proprio all'Inter, dopo che lo studio del caso era stato delegato a un comitato di tre saggi (Gerhard Aigner, Massimo Coccia e Roberto Pardolesi).\nLa polemica sulla presunta parzialit\u00e0 di Rossi \u00e8 nata quando, in un'intervista al Corriere della Sera, l'ex presidente della FIGC, Franco Carraro, ha detto che il commissario, in merito all'assegnazione del titolo, era stato forse mal consigliato dai suoi esperti. A queste parole Aigner ha risposto con una smentita categorica, specificando che il suo compito e quello degli altri \"saggi\" era quello di verificare se gli statuti e i regolamenti di Uefa, Figc e Lega davano la possibilit\u00e0 di creare una classifica diversa dopo la penalizzazione di alcune societ\u00e0. Secondo Aigner, le norme concedevano questa possibilit\u00e0 e il compito degli esperti si era limitato a confermarlo al commissario, il quale, una volta acquisito il parere giuridico, decret\u00f2 autonomamente l'assegnazione dello scudetto. Rossi, dal canto suo, ha sempre negato di essere stato condizionato nelle sue scelte, sottolineando, a tale proposito, come l'esito del campionato 2006 non fosse stato determinato da lui ma dai comportamenti di Luciano Moggi."}
{"id": "440251", "revid": "287204", "url": "https://it.wikipedia.org/wiki?curid=440251", "title": "Barbablu", "text": ""}
{"id": "440252", "revid": "465169", "url": "https://it.wikipedia.org/wiki?curid=440252", "title": "Gilles de Rais", "text": "Dal 1427 al 1435 serv\u00ec come comandante nell'esercito reale francese e combatt\u00e9 contro gli inglesi durante la guerra dei cent'anni; fu nominato maresciallo di Francia nel 1429. Accusato di praticare l'occulto, dopo il 1432 venne implicato in una serie di omicidi di bambini. Nel 1440 una violenta controversia con un religioso apr\u00ec un'indagine ecclesiastica che lo port\u00f2 a essere accusato dei reati sopra citati. Durante il processo i genitori dei bambini scomparsi e i servi di Gilles testimoniarono contro di lui, facendolo condannare a morte per una vasta serie di reati. Venne impiccato a Nantes il 26 ottobre 1440.\nSi pensa che Gilles de Rais abbia ispirato lo scrittore francese Charles Perrault per la fiaba del 1697 \"Barbabl\u00f9\" (\"Barbe bleue\"). La favola narra infatti di un crudele signorotto che uccide brutalmente le proprie mogli e ne nasconde i cadaveri in una stanza segreta del proprio castello.\nBiografia.\nDi nobile casato (i Montmorency-Laval erano due fra le pi\u00f9 potenti famiglie di Francia, imparentate con il connestabile Bertrand du Guesclin), a soli undici anni rimase orfano di entrambi i genitori (la madre mor\u00ec di malattia ed il padre ucciso da un cinghiale durante una battuta di caccia), e fu allevato dal nonno materno, Jean de Cra\u00f2n.\nJean de Cra\u00f2n lo fidanz\u00f2 a tredici anni con Jeanne Peynel, una ricca ereditiera, poi con Beatrice de Rohan, nipote del duca Giovanni IV di Bretagna. La morte prematura di entrambe le giovani imped\u00ec il matrimonio. Spos\u00f2 infine un'altra ereditiera, Catherine de Thouars (1409-1462), il 30 novembre 1420.\nLa carriera militare.\nNel 1427, agli ordini di Arturo III di Bretagna, entr\u00f2 al servizio di Carlo VII di Francia combattendo alla testa di un proprio contingente in svariati episodi della guerra dei cent'anni e finanziando il futuro re nelle sue campagne militari. Grazie alla parentela con Georges de La Tr\u00e9moille, gran ciambellano di Francia, entr\u00f2 nelle grazie del sovrano combattendo poi contro gli inglesi al fianco di Giovanna d'Arco, ad Orl\u00e9ans, a Jargeau, a Meung-sur-Loire e a Beaugency.\nDivenuto pari di Francia, consigliere e ciambellano di re Carlo VII, presenzi\u00f2 alla consacrazione di quest'ultimo, avvenuta a Reims il 17 luglio 1429, dopo essere stato elevato al titolo di maresciallo di Francia il precedente 21 aprile. Continu\u00f2 a combattere prima sulla Loira quindi in Normandia, alla testa di un piccolo esercito personale da lui stesso mantenuto.\nLa decadenza.\nMorto il nonno, nel 1432 eredit\u00f2 un'immensa fortuna, consistente soprattutto in propriet\u00e0 terriere in Bretagna, nel Maine e nell'Angi\u00f2, cui si aggiungevano le ricchezze dei de Rais e quelle della moglie, ritrovandosi cos\u00ec ad essere uno degli uomini pi\u00f9 ricchi del suo tempo. Grazie a questa fortuna finanzi\u00f2 Carlo VII nelle sue campagne, con denaro che non gli venne mai restituito.\nRitiratosi dal servizio militare (l'ultima azione cui prese parte ebbe luogo nell'estate 1432 a Lagny-sur-Marne, assediata dalle truppe di Giovanni di Lancaster), inizi\u00f2 a condurre una vita dispendiosa e raffinata, circondandosi di manoscritti preziosi e finanziando sfarzosi spettacoli teatrali. Si sa che nel corso di una visita ad Orl\u00e9ans il suo seguito di 200 persone occup\u00f2 tutte le locande della citt\u00e0, e in pochi mesi la spesa arriv\u00f2 a 80\u00a0000 corone d'oro. Non manc\u00f2 di interessarsi di religione, costruendo una sfarzosa cappella privata e finanziando opere caritatevoli.\nDissip\u00f2 cos\u00ec in breve tempo il patrimonio di famiglia, fino ad essere costretto a ricorrere a prestiti e a svendere i propri possedimenti per somme irrisorie. In seguito agli sperperi, fra il 1434 e il 1436 la moglie lo abbandon\u00f2, il fratello prese possesso dell'avito castello di Champtoc\u00e9 e Carlo VII giunse su richiesta dei familiari a emanare nei suoi confronti un atto di interdizione, dichiarando nulle ulteriori vendite. Giovanni V di Bretagna non rese nota tuttavia l'interdizione nei propri domini e con il vescovo di Nantes Jean de Malestroit, ansiosi entrambi di opporsi alla politica del sovrano e soprattutto interessati all'acquisto dei terreni, nomin\u00f2 de Rais luogotenente generale di Bretagna.\nFu probabilmente in quel periodo che, per cercare di ritrovare la perduta fortuna, Gilles de Rais cominci\u00f2 a interessarsi alla creazione della pietra filosofale, motivo per cui affid\u00f2 al suo cappellano Eustache Blanchet il compito di procacciargli alchimisti. Fu proprio Blanchet a recarsi a Firenze e a incontrare, nel 1439, Francesco Prelati, un giovane monaco spretato toscano dedito all'occultismo, che assold\u00f2 e port\u00f2 con s\u00e9 nel castello di Tiffauges.\nPrelati, impegnato nel tentativo di ottenere la pietra filosofale, disse a Rais di avere al proprio servizio un demone personale, di nome \"Barron\". Davanti all'inquisizione Prelati dichiar\u00f2 che, non essendo in grado di soddisfare i desideri del suo mecenate, ogni giorno pi\u00f9 bisognoso di denaro, richiese a nome del demone il sacrificio di un bambino.\nIl processo e la condanna.\nIl 15 maggio 1440 de Rais riprese armi alla mano il castello di Saint-\u00c9tienne de Mermorte, che egli stesso aveva venduto al tesoriere di Bretagna Guillaume Le Ferron (prestanome del duca). Ci\u00f2 facendo non solo viol\u00f2 un contratto, ma infranse anche le leggi della Chiesa entrando in armi in un luogo sacro e prendendo in ostaggio il canonico Jean Le Ferron (fratello del proprietario), che stava celebrando la messa. Il fatto indusse il vescovo di Nantes, competente sul territorio, ad aprire un'indagine.\nDopo la liberazione di Le Ferron, nel settembre dello stesso anno de Rais fu arrestato insieme a servitori e amici, e il 28 settembre cominci\u00f2 il processo inquisitoriale di fronte al vescovo e al viceinquisitore di Nantes, Jean Blouyn. Quel giorno deposero otto testimoni a suo carico, seguiti poi da altri due, tutti lamentando la scomparsa di bambini e attribuendone il rapimento a una serva di Gilles de Rais, Perrine Martin soprannominata \"la Meffraye\", al momento in prigione a Nantes.\nIl 13 ottobre il processo riprese; nel frattempo furono stilati 49 capi d'imputazione: de Rais fu accusato di avere, con l'aiuto di complici, rapito numerosi bambini, averli uccisi nei modi pi\u00f9 perversi, smembrati, bruciati, averli offerti in sacrificio ai demoni, di aver condotto con Prelati pratiche stregonesche, ecc. Alcuni giorni dopo, il 16 e il 17, furono raccolte le deposizioni dei presunti complici. Gilles de Rais inizialmente si scagli\u00f2 con violenza contro i giudici, accusandoli apertamente di volerlo processare per sottrargli le sue ricchezze (de Rais si era gi\u00e0 distinto in precedenza per l'atteggiamento polemico o apertamente violento nei confronti del clero); il vescovo e l'inquisitore lo minacciarono di scomunica, e gli diedero 48 ore di tempo per preparare una difesa.\nIl 15 ottobre Gilles de Rais ricomparve davanti al tribunale: sotto tortura confess\u00f2 nei giorni successivi una quantit\u00e0 enorme di crimini di incredibile efferatezza. Il 25 ottobre fu emessa la sentenza: in nome del vescovo e dell'inquisitore, Gilles de Rais fu dichiarato colpevole di apostasia e invocazione demoniaca; a nome del solo vescovo fu dichiarato colpevole di sodomia, sacrilegio e violazione dell'immunit\u00e0 della Chiesa. Il 26 ottobre de Rais, insieme ai due servitori e complici, Henriet Griart e \"Poitou\", fu giustiziato mediante impiccagione prima ed al rogo poi, ma non prima di ricevere l'assoluzione dai peccati commessi. Ma resta il membro di una famiglia potente e quindi chiede ed ottiene che il suo corpo, dopo essere stato impiccato, non venga arso e di venire tumulato nella cappella dei Carmelitani di Nantes, luogo di sepoltura dei duchi di Bretagna.\nLa vicenda giudiziaria non si estinse con l'esecuzione: da una lettera di Carlo VII del 1442 si apprende che Gilles de Rais aveva inoltrato appello al re e al Parlamento di Parigi, senza che ci\u00f2 venisse tenuto in conto dai giudici; poich\u00e9 i familiari volevano dar seguito alla cosa, Pierre de l'H\u00f4pital, presidente del tribunale di Bretagna, e gli altri giudici, erano chiamati a comparire davanti al Parlamento. In una seconda lettera del sovrano il Parlamento e i balivi di Maine, Angi\u00f2 e Turenna vengono chiamati all'apertura di un'inchiesta sulle circostanze della condanna. Le lettere furono redatte ma mai spedite: si ignora il motivo, tuttavia \u00e8 significativo il solo fatto - per quel che concerne le accuse a Gilles de Rais - che Carlo VII le abbia scritte.\nDiscendenza.\nDal matrimonio con Catherine de Thouars nacque una figlia, Marie (1433 o 1434-1457), sposata con l'ammiraglio Prigent de Co\u00ebtivy, e in seconde nozze con il cugino maresciallo Andr\u00e9 de Loh\u00e9ac. La sua vedova, un anno dopo la morte di Gilles, contrasse nuovo matrimonio con Jean de Vend\u00f4me. La famiglia si estinse nel 1502.\nGiudizio storico.\nPer secoli la figura di Gilles de Rais si identific\u00f2 nell'immaginario popolare con l'archetipo di \"Barbabl\u00f9\", e la gravit\u00e0 delle accuse a suo carico non fu mai messa in discussione. Se gi\u00e0 Voltaire nel suo \"Essai sur les m\u0153urs\", aveva affermato - in maniera generica - l'innocenza del maresciallo, imputando le accuse alla superstizione e all'ignoranza, la storiografia ufficiale ha iniziato ad interrogarsi circa la correttezza del processo e la veridicit\u00e0 delle accuse a cavallo tra XIX e XX secolo, in seguito alla pubblicazione parziale degli atti del processo da parte dell'abate Eug\u00e8ne Bossard.\nQuattro sono i documenti pervenutici riguardo al processo:\nBossard fece riferimento alle copie pi\u00f9 antiche esistenti degli atti processuali, senza dubitare che fossero gli originali, e diede della vicenda un resoconto volutamente a tinte forti; nel complesso l'opera di Bossard \u00e8 lacunosa in alcuni punti: per l'autocensura che caratterizza gli aspetti pi\u00f9 scabrosi, come le testimonianze degli imputati, sgraditi alla pudibonda societ\u00e0 di fine Ottocento, e per la mancanza nei documenti utilizzati (antichi dunque ma incompleti) del resoconto dell'esecuzione (presente invece in altre copie degli atti).\nSecondo lo storico Salomon Reinach il duca di Bretagna e il suo cancelliere Jean de Malestroit, vescovo di Nantes, avendo acquistato a condizioni vantaggiose le propriet\u00e0 di Gilles de Rais, avevano tutto l'interesse ad impedirgli di esercitare il diritto di riscatto. Jean de Malestroit nutriva nei confronti di Gilles de Rais anche motivi di risentimento personale: nel 1426 Malestroit era stato indicato come responsabile del fallimento dell'assedio a Saint-Jean de Beuvron, nei pressi di Avranches, dove Gilles, all'epoca al servizio di Arturo III di Bretagna, dovette ritirarsi di fronte agli inglesi; Arturo III fece arrestare Malestroit, che recuperata a stento la libert\u00e0 giur\u00f2 vendetta contro l'uno e l'altro.\nIl processo fu istruito e condotto dallo stesso Malestroit con l'appoggio del duca, quindi de Rais fu accusato, giudicato e giustiziato da persone che avevano tutto l'interesse a rovinarlo. Le testimonianze a suo carico superarono le cento, ma ben poche si potrebbero oggigiorno definire credibili, e il processo fu condotto con i metodi propri dell'Inquisizione, senza il diritto di difesa e con l'impiego della tortura (o la minaccia di essa). Gilles de Rais, minacciato di tortura, confess\u00f2 in effetti crimini efferati con parole ricalcanti esattamente le due pi\u00f9 lunghe testimonianze a suo carico, e in parte anche l'atto d'accusa redatto prima dell'audizione dei testimoni, il che lascerebbe supporre una scarsa spontaneit\u00e0 nelle sue dichiarazioni. Reinach vede con diffidenza la trattazione che degli atti fece l'abate Bossard, e la conseguente analisi - a suo giudizio tendenziosa - della vicenda, tenuto anche conto del clima di ostilit\u00e0 fra Stato e Chiesa che si respirava in Francia sul finire del secolo XIX.\nNel 1921 gli scrittori Fernand Fleuret e Louis Perceau (sotto lo pseudonimo di Ludovico Hernandez) diedero alle stampe \"Le proc\u00e8s inquisitorial de Gilles de Rais, Mar\u00e9chal de France, avec un essai de r\u00e9habilitation\", fornendo la traduzione completa dei processi e del resoconto dell'esecuzione. Si servirono per\u00f2 di un manoscritto francese del XVII secolo, non degli originali in latino; ebbero tuttavia il merito di redigere la prima rassegna completa dei manoscritti esistenti, inaugurando un approccio storicamente pi\u00f9 critico.\nGeorges Bataille, cui per primo si deve la preoccupazione di ricercare la fonte documentale pi\u00f9 affidabile, ritenne di collocare in una diversa luce - anche politica - gli avvenimenti, affermando che Gilles de Rais, pur colpevole, non sarebbe stato inquisito se non avesse voluto riprendere con le armi il castello di Saint-\u00c9tienne de Mermorte: in un colpo solo si era attirato quindi l'ostilit\u00e0 del duca di Bretagna e del vescovo di Nantes; non potendo contare pi\u00f9 sull'appoggio di tali potenti, de Rais fu arrestato e condotto a Nantes dove venne istruito un processo nei suoi confronti dai suoi stessi ex protettori, processo che mai altrimenti sarebbe stato celebrato dato il rango del personaggio. Bataille leggeva in definitiva nella vicenda l'eterno arbitrio delle classi superiori sui miserabili.\nIn mancanza di un'edizione critica degli atti del processo, unico strumento per far piena luce sulla vicenda, il giudizio degli storici moderni non si discosta in genere dal giudizio tradizionale (fatta eccezione per alcuni dichiaratamente \"innocentisti\"): le incongruenze e le approssimazioni nei resoconti processuali erano all'epoca piuttosto comuni, e perci\u00f2 in s\u00e9 non sufficienti per ipotizzare oggigiorno un complotto contro il maresciallo. Un tentativo in tal senso \u00e8 stato, tuttavia, quello dello scrittore francese Gilbert Prouteau, che nel 1992 pubblic\u00f2 una biografia di de Rais, in cui, analizzando gli atti del processo, esprime un giudizio di non colpevolezza, ritenendo il barone una delle tante vittime dell\u2019inquisizione e, in questo caso, dei forti interessi materiali sulle sue enormi propriet\u00e0."}
{"id": "440256", "revid": "767487", "url": "https://it.wikipedia.org/wiki?curid=440256", "title": "Marco Hietala", "text": "Biografia.\nNato a Tervo, in Finlandia, il 14 gennaio 1966, all'et\u00e0 di 15 anni si trasferisce a Kuopio dove ha studiato teoria musicale, canto e chitarra classica per tre anni, per poi fare altri due anni di basso e teoria musicale al conservatorio pop e jazz di Oulunkyl\u00e4, Helsinki. Ha inoltre cinque anni di esperienza come tecnico di studio, compositore, arrangiatore e paroliere.\nDal 2001 al 12 gennaio 2021 \u00e8 stato il bassista (in sostituzione di Sami V\u00e4nsk\u00e4) e seconda voce dei Nightwish. Suona, assieme al fratello Zachary Hietala, nei Tarot, band con cui ha esordito. Ha preso parte alla \"all-star metal band\" finlandese Northern Kings.\nMarco ha inoltre partecipato in gruppi come Sinergy, Conquest, Warmath, al progetto metal Aina e ha cantato \"Control The Storm\" e \"Nothing Left\" nell'album April Rain della band olandese Delain, di cui ha fatto parte dal 2005 alla fine del 2006.\nDal 2009, in sostituzione di Hannu Paloniemi, \u00e8 il cantante dei Sapattivuosi, tribute band che propone cover in finlandese dei Black Sabbath.\nAttualmente vive a Kuopio, \u00e8 sposato e ha due figli gemelli. Nel tempo libero legge libri, gioca ai videogiochi e guarda dei film. I suoi generi preferiti sono: fantasy, horror e fantascienza.\nIl 12 gennaio 2021 Marko annuncia il suo ritiro dalla vita pubblica per motivi personali, e quindi anche l'uscita dai Nightwish."}
{"id": "440257", "revid": "24471", "url": "https://it.wikipedia.org/wiki?curid=440257", "title": "Dual Disc", "text": ""}
{"id": "440259", "revid": "23390", "url": "https://it.wikipedia.org/wiki?curid=440259", "title": "Kappa edizioni", "text": ""}
{"id": "440260", "revid": "755885", "url": "https://it.wikipedia.org/wiki?curid=440260", "title": "A Beautiful Lie", "text": "A Beautiful Lie \u00e8 il secondo album in studio del gruppo musicale statunitense Thirty Seconds to Mars, pubblicato il 16 agosto 2005 dalla Virgin Records.\nL'album non segue l'approccio potente e cerebrale di quello precedente, lasciando spazio a suoni pi\u00f9 sfumati e tematiche pi\u00f9 personali e drammatiche. Il titolo \u00e8 stato concepito dal frontman Jared Leto, il quale ha detto di essere affascinato dalla profonda contraddizione intrinseca della natura del mondo.\nL'album ha venduto pi\u00f9 di 4.000.000 di copie in tutto il mondo. Nell'agosto 2006 l'album \u00e8 stato certificato disco d'oro dalla RIAA, per poi essere certificato disco di platino nel dicembre dello stesso anno sempre dalla RIAA per aver venduto oltre un milione di copie.\nRegistrazione.\n\"A Beautiful Lie\" fu registrato in cinque diversi studi in tre continenti in un periodo di tre anni dovuto agli impegni cinematografici di Jared Leto. La traccia titolo dell'album, cos\u00ec come tre altre canzoni, fu composta a Citt\u00e0 del Capo in Sudafrica dove Leto concep\u00ec il titolo dell'album. Prima di questo, l'album sarebbe stato pubblicato sotto il titolo di \"The Battle of One\".\nStile musicale.\n\"A Beautiful Lie\" \u00e8 stato accostato dalla critica musicale principalmente a generi come rock ed emo. Lo stile del disco si discosta sensibilmente da quello del precedente album della band, andando a toccare temi pi\u00f9 riflessivi ed emotivi e avvicinandosi a uno stile pi\u00f9 mainstream, avvicinandosi all'arena rock. Tuttavia rimangono le influenze nu metal di \"30 Seconds to Mars\" in alcuni brani e forti attitudini all'hard rock.\nPubblicazione.\nVisto che \"A Beautiful Lie\" venne messo in rete cinque mesi prima della sua uscita ufficiale, il gruppo decise di includere due tracce aggiuntive: \"Battle of One\" (brano inizialmente deciso come traccia titolo dell'album) e \"Hunter\" (una cover di Bj\u00f6rk). Per promuovere meglio l'album, sono stati inseriti dei \"golden passes\" in un certo numero di copie, che garantiscono ai loro possessori l'accesso gratis ai concerti dei Thirty Seconds to Mars e l'accesso al backstage.\nRistampe.\nIl 21 novembre 2006 venne pubblicata l'edizione deluxe dell'album, la quale contiene la bonus track \"The Kill (Rebirth)\", ovvero una re-incisione di \"The Kill\", e un DVD che rappresenta la loro vittoria agli MTV Video Music Awards, i making of dei videoclip per i singoli estratti dall'album ed alcuni concerti di MTV 2 registrati durante il \"Welcome to the Universe Tour\". Di fronte alla produzione dell'edizione deluxe, il gruppo richiese i nomi dei membri del fan club Echelon per poterli ringraziare per il loro appoggio; di conseguenza, la cover interiore dell'edizione presenta un vasto elenco di nomi. Inoltre, la copertina di questa versione contiene un'immagine olografica: la \"Mithra\" ed i \"Trinity\".\nUna ristampa dell'edizione deluxe fu pubblicata il 26 novembre 2007, come anticipazione del singolo \"A Beautiful Lie\". Questa edizione, oltre alle tracce della precedente, contiene anche una versione acustica di \"A Beautiful Lie\" registrata al NRJ. Il DVD differisce da quello precedente, e sono presenti brani eseguiti dal vivo a MTV 2. Si divide in due capitoli; il primo, intitolato \"Initium\", contiene i video e le dietro le quinte di \"From Yesterday\" e \"The Kill\", ed un'intervista al gruppo. Assente nel DVD, ma presente nel booklet, c'\u00e8 il dietro le quinte di \"A Beautiful Lie\". Il secondo capitolo, \"MTV2's All That Rocks\", contiene \"Attack\", \"The Kill\" e \"The Fantasy\" registrate dal vivo al CBGB.\nNel corso del 2007 l'edizione regolare dell'album fu pubblicato anche in Europa e segue il loro esteso tour europeo. Grazie al tour, il gruppo riusc\u00ec ad affermarsi al pubblico europeo, riuscendo a registrare il tutto esaurito nei concerti, fino ad arrivare a conquistare il disco di platino nel Regno Unito e in Italia. Sempre nello stesso anno, in Irlanda, \u00e8 stata pubblicata un'ulteriore versione del disco, contenente \"The Kill (Rebirth)\" e una versione acustica di \"A Beautiful Lie\" registrata in una sessione radiofonica."}
{"id": "440261", "revid": "110157", "url": "https://it.wikipedia.org/wiki?curid=440261", "title": "Cagiva", "text": "La Cagiva Motor S.p.A. \u00e8 una casa motociclistica italiana. Ha la sua sede a Varese.\nNata nel 1950 a Varese da Giovanni Castiglioni, originariamente come azienda produttrice di minuteria metallica, \u00e8 nel mondo delle corse dal 1978, quando i fratelli Claudio e Gianfranco Castiglioni rilevano la societ\u00e0 AMF-Harley Davidson in liquidazione dandole il nome dell'azienda di famiglia. Il nome deriva dall'acronimo tra il nome del fondatore e la sede degli impianti, significa infatti \"CAstiglioni GIovanni VArese\". Nel 2011 l'azienda passa al figlio di Claudio, Giovanni.\nStoria.\nGli inizi.\nCagiva entr\u00f2 nel mercato motociclistico nel 1978, dapprima con una scuderia di due moto da corsa affidate a Gianfranco Bonera e Marco Lucchinelli, subito dopo aver rilevato lo stabilimento di Schiranna nel quale venivano prodotte le AMF-Harley Davidson (e prima ancora le Aermacchi).\nFino al 1980 la produzione, in base agli accordi, venne contrassegnata con il marchio \"HD-Cagiva\" prima di passare al solo con nome della societ\u00e0 italiana. In breve venne conosciuta sul mercato internazionale come la \"casa dell'elefantino\", dalla presenza dello stesso nel marchio di fabbrica, simbolo portafortuna selezionato nel dopoguerra da Giovanni Castiglioni.\nPer i primi anni di attivit\u00e0 la commercializzazione di modelli diversificati tra stradali, enduro e cross fu limitata alle piccole cilindrate, nel 1983 incominci\u00f2 ad entrare nel settore media-alta cilindrata, con l'adozione di motori Ducati.\nL'acquisto di Ducati, Moto Morini e Husqvarna.\nAlla ricerca di una pi\u00f9 consistente quota di mercato, nella seconda met\u00e0 degli anni ottanta, Cagiva attua un ampio piano industriale di espansione acquisendo Ducati, Moto Morini e Husqvarna.\nIn particolare grazie alla guida di Claudio Castiglioni e al designer Massimo Tamburini, la casa varesina rilanci\u00f2 la storica azienda bolognese Ducati, da poco acquisita ed entrata a far parte del gruppo. Furono prodotti in questi anni di controllo Cagiva alcuni modelli molto noti, come la Ducati 916 e la Ducati Monster, nata dalla matita di Miguel Galluzzi.\nCagiva nel 1992 intraprese anche un nuovo progetto industriale: rilanciare il marchio MV Agusta, ormai dimenticato, con un progetto ambizioso: creare una moto super sportiva con motore a 4 cilindri in grado di battersi con la migliore concorrenza.\nLa moto fu presentata al pubblico nel 1997 al Salone di Milano: si chiamava F4 750: il suo design divenne uno dei punti di riferimento per ricercatezza e pulizia delle linee, inoltre l'esclusivit\u00e0, la qualit\u00e0 della componentistica, la cura dei particolari e il rigore ciclistico fecero definire la F4 come \"Ferrari\" delle due ruote.\nLe vendite e l'acquisizione.\nAlla fine degli anni novanta la Cagiva vendette prima Ducati (nel 1996) e poi Moto Morini (nel 1999); un decennio dopo (nel 2007) venne venduta anche la Husqvarna, alla BMW.\nL'11 luglio 2008, dopo che il marchio Cagiva era stato incorporato nel \"MV-Agusta Group\", il gruppo \u00e8 stato acquisito dalla Harley-Davidson per circa 70 milioni di euro (109 milioni di dollari). Nell'ottobre 2009, tuttavia, Harley-Davidson ha deciso per\u00f2 di rivendere MV Agusta, cedendola nell'agosto 2010 proprio a Claudio Castiglioni, fondatore del marchio Cagiva, il quale \u00e8 deceduto il 17 agosto 2011, lasciando l'azienda in mano al figlio Giovanni, che gi\u00e0 conduceva l'azienda da circa un anno.\nIn seguito tutti i modelli a marchio Cagiva sono usciti dal catalogo, in quanto tutti gli sforzi produttivi e progettuali sono stati concentrati sul marchio \"premium\" MV Agusta.\nCentro Ricerche Cagiva.\nIl Centro Ricerche Cagiva, poi ridenominato Centro Ricerche Castiglioni, \u00e8 stato fondato nel 1987 a San Marino ed \u00e8 un centro di sviluppo motociclistico dal quale sono prodotti i modelli Cagiva e MV Agusta, oltre ai modelli da competizione.\nIl compito del centro \u00e8 la creazione di nuovi prodotti e della loro realizzazione dai bozzetti all'industrializzazione vera e propria, mentre la sede centrale di Varese si riserva la gestione dello studio e la definizione delle parti speciali.\nMotomondiale, Motocross, Dakar.\nCagiva, con il suo reparto Cagiva Corse ha avuto un importante ruolo nelle competizioni sportive internazionali: dal Motomondiale, al Motocross, alle competizioni Dakar.\nIl settore dove Cagiva ha avuto il maggiore successo \u00e8 stato nella Dakar e nel Motocross, con molti titoli piloti e costruttori vinti. Nel motomondiale ha avuto un percorso meno costante, riuscendo tuttavia ad aggiudicarsi alcuni gran premi.\nLe competizioni Dakar (Paris-Dakar).\nCagiva debutta in questo campionato nel 1985, con il modello Elefant 650, guidato da Hubert Auriol che aveva abbandonato il team BMW, con cui aveva vinto il titolo nel 1983. La moto \u00e8 curata, progettata e assistita in gara da Roberto Azzalin e il suo staff. Dopo un inizio di alta classifica, una rottura meccanica fa concludere l'annata all'ottava posizione.\nGli anni successivi la moto cambia la livrea in Lucky Explorer, senza migliorare le prestazioni per via dei ritiri dei piloti, delle squalifiche o per problemi alle coperture.\nLa svolta si ha nel 1990, anno in cui Edi Orioli vince la sua seconda Dakar (la prima per Cagiva). In quest'anno la moto aveva apportato molte innovazioni, dal motore 900\u00a0cm\u00b3 all'iniezione elettronica. Cagiva vince e porta due piloti italiani sul podio, con Alessandro De Petri terzo classificato (che riesce a conquistare 5 tappe) e il settimo posto di Arcarons (vincitore di due speciali).\nL'anno successivo Cagiva conquista il quinto posto di Arcarons, mentre Cyril Neveu si ritrova venticinquesimo per via di problemi elettrici. Nel 1992, Cagiva riesce a piazzarsi seconda, terza e quarta rispettivamente con Laporte, Arcarons e Morales, mentre Orioli si ritrova settimo e Trolli decimo.\nNel 1994 la moto viene elaborata da CH Racing: vengono applicati i carburatori Kehin e miglior sospensioni. Con questa moto Cagiva domina il campionato, concludendo con Orioli vincitore della Dakar per la terza volta, dopo una combattuta lotta con Arcarons.\nL'anno successivo, nel 1995, viene introdotto il GPS, la lotta si fa pi\u00f9 serrata e la Cagiva conclude seconda e terza, rispettivamente con Arcarons e Orioli. Parteciper\u00e0 anche alle Dakar successive, ma si piazzer\u00e0 sempre tra il sesto e il settimo posto, lasciando infine la corsa dopo l'edizione del 1997.\nLe competizioni nel Motocross.\nCagiva entrata in questo campionato nel 1979, con moto subito performanti. Le vittorie arriveranno nella classe 125, arrivando a sfiorare in due occasioni anche nella classe 250.\nNel campionato 125 la Cagiva a partire dal 1984 con Corrado Maddii si avvicina al titolo piloti, che viene perso per via di un infortunio all'ultima gara di campionato a Ettelbruck, e cos\u00ec si deve accontentare della seconda posizione, mentre nel 1985 con Pekka Vehkonen e 1986 con Dave Strijbos sono vincitori del titolo i piloti in sella alle Cagiva WMX.\nNel 1987 arriva seconda perdendo l'ultima gara, mentre la casa ottiene il titolo costruttori nel 1985, 1986 e 1987- Con queste vittorie la Cagiva interrompe le troppe vittorie consecutive della Suzuki sia nei costruttori che piloti (essendo Cagiva la seconda casa ad aver vinto sia il titolo piloti che costruttori).\nNel campionato 250 Cagiva piazza il suo pilota Pekka Vehkonen al secondo posto del mondiale del 1987 e 1988, sempre in sella alla WMX 250.\nNonostante i buoni risultati, decide di ritirarsi dalle corse di motocross alla fine del '88.\nIn queste competizioni Cagiva ottiene 2 titoli Piloti, e 3 titoli costruttori, tutti nella classe 125 (MX2), inoltre ottiene 4 secondi posti nel titolo piloti, di cui due nella classe 125 e due nella classe 250, interrompendo l'egemonia Suzuki nella classe 125.\nLe competizioni nel motomondiale.\nLa Cagiva inizia la sua avventura nel Motomondiale nel 1977 come sponsor del Team Life, l'anno successivo invece si ha una partecipazione come team, partecipando alle classi 250, 350, 500 e 750, riprendendo anche i vecchi modelli del reparto corse Aermacchi Harley-Davidson, detentrici di tre titoli nella classe 250 e uno in 350.\nNel Motomondiale 1980 con la classe 500 ritornata classe regina, si ha la \"1C2\" (un ibrido su base Yamaha TZ 500), nel Motomondiale 1981 si produce la \"2C2\", che questa volta \u00e8 interamente costruita dalla Cagiva, mentre a partire dal Motomondiale 1982 con la \"3C2\", guidata da Jon Ekerold (fresco campione mondiale della classe 350 nel 1980 a bordo di una Bimota), si riesce ad ottenere il primo punto in assoluto per Cagiva, con il 10\u00ba posto ad Hockenheim (ultima gara della stagione).\nNel Motomondiale 1983 con la nuova \"4C3\" si sperimenta un telaio particolare che verr\u00e0 rivisto durante la stagione, dove il motore diventa elemento stressato, che per\u00f2 rende la moto inguidabile e compromette la stagione, nel 1984 la moto riesce a sviluppare 132 CV, e conquista il decimo posto al GP di Jugoslavia.\nNel Motomondiale 1985 la \"C10\" adotta un motore V4 di 90\u00b0 a due alberi motore controrotanti e alimentazione a lamelle (invece dei dischi rotanti delle versioni precedenti), mentre il telaio segue lo schema Deltabox delle Yamaha ufficiali; con questa moto la Cagiva riesce a prendere punti.\nNel Motomondiale 1987 la nuova moto, la \"C587\", ora completamente rossa e pronta in occasione della quarta prova del mondiale, il GP delle Nazioni, si dimostra subito all'altezza della situazione; il nuovo 4 cilindri ha la V da 56\u00b0, sempre con gli alberi motore controrotanti, il telaio ha ancora una struttura di tipo Deltabox ma pi\u00f9 piccolo del precedente. Nel GP del Brasile, il belga Didier de Radigu\u00e8s conclude al quarto posto.\nNel Motomondiale 1988 la \"C588\", che monta pneumatici Pirelli, ha un motore pi\u00f9 snello, un telaio rinforzato e al posteriore monta un forcellone curvo per permettere d'avere le espansioni dei cilindri anteriori allo stesso lato. Il pilota Randy Mamola ottiene solo un settimo posto al GP d'Italia. Successivamente Massimo Tamburini disegna una carenatura pi\u00f9 filante, di tipo sigillato (novit\u00e0 assoluta) che migliora la competitivit\u00e0 della moto, la stagione continua con il terzo posto in Belgio a Spa (primo podio per Cagiva), sotto la pioggia, il quarto in Jugoslavia e il sesto in Francia al Paul Ricard.\nL'88 risulta anche l'unica annata di presenza di Cagiva in 125, con una monocilindrica pilotata da Pier Paolo Bianchi e dal britannico Ian McConnachie. Il migliore piazzamento della moto sar\u00e0 un 4\u00ba posto al \"Nazioni\" di Imola con Bianchi, diciannovesimo nella classifica finale (McConnachie finir\u00e0 28\u00b0).\nNel Motomondiale 1989 \u00e8 presentata la \"C589\", pi\u00f9 leggera e potente, ma la stagione non \u00e8 positiva. Nel 1990 la \"C590\" (pilotata, oltre che da Mamola, anche da Alex Barros e Ron Haslam) cade svariate volte e la stagione non viene risollevata nemmeno dalla novit\u00e0 tecnica, mostrata in occasione del GP di Cecoslovacchia, di una \"C590\" con telaio e forcellone in fibra di carbonio.\nNel Motomondiale 1991 approda in squadra Eddie Lawson che fa crescere la moto, conquistando il 6\u00ba posto assoluto in classifica generale e nel 1992 realizza il sogno della Cagiva, con la prima vittoria nel motomondiale, in Ungheria, ma il campione si ritira dalle competizioni motociclistiche l'anno stesso.\nNel Motomondiale 1993 la Cagiva \u00e8 sempre protagonista con la \"V593\" e vince il Gran premio statunitense a Laguna Seca con John Kocinski (ingaggiato a fine stagione).\nNel Motomondiale 1994 con la \"C594\" \u00e8 ancora meglio (risultando la stagione pi\u00f9 vincente), con John Kocinski che sale sette volte sul podio, vince il Gran Premio d\u2019Australia e conquista il terzo posto in classifica generale.\nLa Cagiva si ritirer\u00e0 a fine 1994, con un'ultima presenza al Gran premio d'Italia 1995 (pilota Pierfrancesco Chili).\nNella sua carriera nel motomondiale Cagiva ha conquistato 3 vittorie, 12 podi, 6 pole position e 3 giri pi\u00f9 veloci in gara."}
{"id": "440262", "revid": "1799663", "url": "https://it.wikipedia.org/wiki?curid=440262", "title": "Sismogramma", "text": "Un sismogramma \u00e8 un grafico risultante dalle registrazioni fatta da un sismografo, che pu\u00f2 rappresentare lo spostamento, la velocit\u00e0 o l'accelerazione del suolo in funzione del tempo.\nUn sismogramma riporta tipicamente i movimenti del suolo in funzione del tempo lungo i tre assi cartesiani (x, y e z), con l'asse z perpendicolare alla superficie terrestre, mentre gli assi x e y sono paralleli alla superficie e normalmente orientati nel senso nord-sud e est-ovest nell'ordine.\nOltre ai pi\u00f9 ampi movimenti associati ai terremoti, i sismogrammi sono in grado di rivelare anche minime oscillazioni nelle vicinanze del sismografo come traffico intenso, forti onde marine, vento, oltre ad esplosioni naturali o artificiali.\nSismogramma ed onde sismiche.\nIl sismogramma \u00e8 definibile come la registrazione dell'arrivo di una qualunque onda sismica, prodotta da una sorgente naturale o artificiale, e registrata alla stazione sismica. Comunemente, comunque, si intende come sismogramma \"l'intera\" registrazione sismica.\nIn un modello di terra omogeneo - isotropo, in assenza di rumore, gli unici arrivi (o \"fasi\") che apparirebbero su un sismogramma sarebbero gli arrivi P ed S diretti. In un modello di terra reale, oltre al rumore sismico a bassa ampiezza, si osservano nuove \"fasi\", dovute alla presenza di eterogeneit\u00e0 a grande e piccola scala nel mezzo.\nLe eterogeneit\u00e0 a grande scala producono fenomeni di riflessione, rifrazione e conversione di onde sismiche, oltre alla formazione di onde superficiali.\nL'interazione del campo d'onda con eterogeneit\u00e0 a piccola scala, specialmente in sismogrammi ad alta frequenza, produce fenomeni di scattering, portando alla formazione della cosiddetta \"coda\" delle onde di volume."}
{"id": "440263", "revid": "125678525", "url": "https://it.wikipedia.org/wiki?curid=440263", "title": "Romanioti", "text": "I Romanioti sono un gruppo ebraico che vive nel territorio della odierna Grecia da pi\u00f9 di 2000 anni. La loro lingua \u00e8 il greco e le principali comunit\u00e0 si trovano nelle citt\u00e0 di Tebe, Giannina, Arta, Corinto, e nelle isole di Corf\u00f9 e Lesbo.\nStoricamente, quindi, i Romanioti si distinguono dai Sefarditi che si stanziarono in Grecia dopo l'espulsione degli Ebrei dalla Spagna nel 1492.\nStoria.\nPrimi riferimenti storici.\nIl primo riferimento ad un Ebreo Greco \u00e8 un'inscrizione risalente al 300-250 a.C. ritrovata ad Oropos, una cittadina costiera tra Atene e la Beozia; l'iscrizione fa riferimento a \"Moschos, figlio di Moschion l'Ebreo\", che potrebbe essere stato uno schiavo.\nI romanioti sono ebrei greci che si distinguono sia dai sefarditi che dagli ashkenaziti. Gli ebrei hanno vissuto in Grecia sin dai tempi dell'Esilio babilonese, ed \u00e8 accertato che ai tempi di Ges\u00f9 avevano stabilito comunit\u00e0 nelle principali citt\u00e0 greche.\nUna tradizione orale romaniota fissa l'arrivo dei primi ebrei a Giannina poco dopo la distruzione del Secondo Tempio nel 70 d.C. Secondo il Nuovo Testamento San Paolo preg\u00f2 in numerose sinagoghe ebraiche in Grecia.\nBeniamino di Tudela registra l'esistenza di ebrei a Corf\u00f9, Arta, Aphilon, Patrasso, Corinto, Tebe, Calcide, Salonicco e Drama. La comunit\u00e0 pi\u00f9 grande era quella di Tebe che contava circa 2000 membri, dediti principalmente alla tintura dei tessuti, alla tessitura e nella produzione di seta. Questi ebrei erano conosciuti a quei tempi come \"Romanioti\".\nI Sefarditi che arrivarono dalla Spagna dopo l'espulsione del 1492, si stabilirono nella Grecia dell'impero ottomano e, essendo pi\u00f9 ricchi, pi\u00f9 orgogliosi e pi\u00f9 colti, si separarono dai Romanioti. Salonicco, in Macedonia, ebbe una della pi\u00f9 estese (la maggior parte erano Sefarditi) comunit\u00e0 ebraiche nel mondo e una solida tradizione rabbinica. Nell'isola di Creta, gli Ebrei ebbero un ruolo importante nei trasporti.\nAlla fine, la maggior parte delle comunit\u00e0 romaniote fu inglobata dalle pi\u00f9 numerose comunit\u00e0 sefardite. I Romanioti rimanenti sono sopravvissuti a Giannina (Epiro) e la Sinagoga Kehila-Kedosha-Janina degli USA nella citt\u00e0 di New York, sinagoga costruita nel 1927, \u00e8 un luogo di ritrovo per questi ebrei greci. I Romanioti hanno i loro usi e costumi, molto diversi da quelli dei sefarditi; diversamente dagli ebrei sefarditi non parlano la lingua giudeo-spagnola, ma il dialetto greco ievanico e la lingua greca. Gli scolari Romanioti traducono il Tanakh in lingua greca.\nAll'inizio del Ventesimo secolo la comunit\u00e0 Romaniota di Giannina contava all'incirca 4000 persone, la maggior parte dei quali commercianti e operai. L'emigrazione per motivi economici caus\u00f2 la diminuzione del loro numero e alla vigilia della Seconda guerra mondiale c'erano approssimativamente 1950 Romanioti rimasti a Giannina. Centrati attorno alla vecchia parte fortificata della citt\u00e0 o kastro, dove la comunit\u00e0 ha vissuto per secoli, hanno mantenuto due sinagoghe, una delle quali la Sinagoga Kehila Kedosha Yashan rimane ancora oggi.\nLa seconda Guerra Mondiale e l'Olocausto.\nDurante la Seconda guerra mondiale, quando la Grecia fu occupata dall'Asse, l'86% degli ebrei greci, specialmente quelli delle aree occupate dalla Germania nazista e dalla Bulgaria, furono assassinati I tedeschi ed i loro alleati bulgari riuscirono a deportare molti ebrei greci, ad esempio si stima che circa 49,000 ebrei di Salonicco furono deportati e sterminati.\n Durante l'occupazione i Romanioti potevano usare la lingua greca meglio dei Sefarditi, che parlavano la lingua giudeo-spagnola e che parlavano Greco con un accento \"cantato\". Questa caratteristica rese i Sefarditi pi\u00f9 vulnerabili e fu uno dei numerosi fattori che portarono all'elevato numero di perdite subito dalle comunit\u00e0 sefardite. A Ioannina 1860 dei 1950 Ebrei presenti furono deportati ad Auschwitz-Birkenau nell'aprile del 1944 e la gran parte sterminata.\nLa creazione dello stato d'Israele nel 1948, assieme alla Guerra Civile Greca, fu l'episodio finale nella storia dei Romanioti, la maggior parte dei quali emigr\u00f2 in Israele o negli Stati Uniti.\nGiorni d'oggi.\nOggi un piccolo numero di Romanioti vive in Grecia (per lo pi\u00f9 a Giannina), in Israele e negli Stati Uniti (per lo pi\u00f9 a New York). Gli Ebrei greci storicamente tendevano a seguire i Talmud di Gerusalemme invece dei Talmud babilonesi, e svilupparono un proprio Minhag e una propria lingua greca-ebraica, chiamata Yevanic - un termine che deriva dal greco 'Ionia'.\nCi sono approssimativamente dai 4.500 ai 6.000 ebrei che oggi vivono in Grecia, tra romanioti e sefarditi. Molti di loro vivono a Salonicco.\nLa Sinagoga Ioanniotiki rimane l'unica sinagoga romaniota ad Atene, dietro agli uffici della Comunit\u00e0 ebrea di Atene al numero 8 di Viale Melidoni. Costruita nel 1903, \u00e8 in funzione soltanto durante gli Yamim Nora\u00efm, ma \u00e8 aperta per i visitatori su richiesta attraverso l'ufficio della Comunit\u00e0 ebraica.\nA Ioannina, la comunit\u00e0 romaniota rimasta \u00e8 diminuita fino a un numero di 50 persone, per lo pi\u00f9 anziane. La Sinagoga Kehila Kedosha Yashan rimane chiusa, apre solamente su richiesta dei visitatori. I Romanioti che vivono all'estero ritornano ogni estate e aprono la vecchia sinagoga. L'ultima volta che \u00e8 stato tenuto un Bar mitzvah (il rituale ebraico per celebrare il passaggio alla et\u00e0 della maturit\u00e0 di un bambino) nella sinagoga fu nel 2000, ed \u00e8 stato un evento eccezionale per la Comunit\u00e0."}
{"id": "440264", "revid": "1649409", "url": "https://it.wikipedia.org/wiki?curid=440264", "title": "Ivy Dumont", "text": ""}
{"id": "440283", "revid": "6923", "url": "https://it.wikipedia.org/wiki?curid=440283", "title": "Garage punk", "text": "Il garage punk \u00e8 un genere musicale che fonde influenze di garage rock e punk rock ed altre forme musicali che si \u00e8 sviluppata nell'indie rock underground tra la fine degli anni '80 e l'inizio degli anni '90. Le band spesso inserite in questa categoria riprendono molto il punk rock della fine degli anni '70 ed il proto-punk di Detroit, incorporando un gran numero di stili ed attitudini differenti tra cui il power pop, i gruppi femminili ed il garage rock degli anni '60, l'hardcore punk, il primo blues ed il R'n'B fino al surf rock. Queste band suonano ritmi molto rapidi, utilizzano spesso registrazioni lo-fi e chitarre grezze, e sono caratterizzati spesso dall'adesione al mercato musicale indipendente come scelta politico-estetica. I temi pi\u00f9 comunemente trattati riguardano generalmente problemi personali e divertimento, oltre al rifiuto delle regole sociali. A volte i complessi appartenenti a questo sottogenere prendono le distanze dai gruppi punk e hardcore politicizzati, sebbene esistano alcune eccezioni, come gli The (International) Noise Conspiracy, che esprimono idee comuniste nelle proprie canzoni.\nIl termine garage punk viene poi frequentemente riferito a stili degli anni '60 ed utilizzato come sinonimo di garage rock e garage revival. Il termine \"Garage punk\" risale al 1972 mentre la datazione convenzionale del punk propriamente detto viene fatta risalire al 1976. Dopo gli anni '80, i gruppi etichettati come \"garage punk\" erano in contrasto con la nascente scena del revival dei garage retr\u00f2, superando la riproposizione rigorosa delle sonorit\u00e0 della met\u00e0 degli anni '60. Le band associate a questo movimento contribuirono in seguito allo sviluppo dello stoner rock ed a varianti pi\u00f9 psichedeliche.\nEtimologia ed utilizzo del termine.\nIl termine \"punk rock\" fu inizialmente utilizzato per descriver la musica delle garage band americane della met\u00e0 degli anni '60 e non trov\u00f2 applicazione come nome di un genere musicale fino al 1976. Quando ci si riferisce con questo termine alle band degli anni '60, \"garage punk\" viene usato come sinonimo di \"garage rock\". Per quel che ne sappiamo, il termine \"garage punk\" venne utilizzato per la prima volta da Lenny Kaye nelle note della seminale compilazione di musica psichedelica del 1972 \"\" per descrivere la canzone della band the Shadows of Knight come \"un classico del garage punk\". Beverly Bryan di MTV sostenne ch \"garage punk\" pu\u00f2 essere utilizzato \"pi\u00f9 probabilmente\" per riferirsi al garage rock oppure al garage revival.\nStoria.\nDagli anni '80: la fusione con il punk.\nIl genere nacque dai gruppi punk degli anni '70 e '80, oltre che dai gruppi garage rock statunitensi dagli anni '60 influenzati dal rhythm and blues, e pu\u00f2 includere anche elementi soul, beat, surf, power pop, hardcore punk e rock psichedelico.\nI primi gruppi garage punk nacquero attorno alla fine degli anni '80, e molti di essi, tra cui Mudhoney e Supersuckers, firmarono per l'emergente etichetta di Seattle Sub Pop, diventando un'importante influenza per il nascente grunge. Raramente i gruppi garage punk hanno raggiunto il successo nel mainstream, ma alcuni gruppi, tra cui The Humpers e New Bomb Turks, hanno ottenuto ottimi consensi nell'underground. In seguito il garage punk ha influenzato anche alcuni gruppi del \"revival\" stoner rock come i Nebula.\nNegli anni 2010 ha riscosso un enorme successo il duo statunitense The Black Keys, vincitore di 7 Grammy Awards tra il 2011 e il 2013, che nella propria musica unisce elementi caratteristici del garage punk al blues rock."}
{"id": "440289", "revid": "21880", "url": "https://it.wikipedia.org/wiki?curid=440289", "title": "Lycorhinus", "text": ""}
{"id": "440300", "revid": "767487", "url": "https://it.wikipedia.org/wiki?curid=440300", "title": "Erik Trolle", "text": "Biografia.\nEra \"lawspeaker\" di N\u00e4rke (carica tipicamente scandinava il cui compito era di recitare le leggi) e un membro del Concilio di Svezia dal 1487.\nErik Trolle nacque all'incirca nel 1460, e apparentemente era interessato a una carriera ecclesiastica. Studi\u00f2 all'Universit\u00e0 di Rostock e di Colonia, ebbe incarichi canonici a Uppsala e Link\u00f6ping ma non fu mai ordinato. Spos\u00f2 la ricca Ingeborg Filipsdotter (Tott) e scelse come sua residenza al suo castello, Ekholmen, in Uppland.\nTrolle fu eletto reggente (\"riksf\u00f6rest\u00e5ndare\") all'incontro del Concilio di Svezia del 1512, ma non svolse mai il ruolo assegnatogli."}
{"id": "440313", "revid": "88740", "url": "https://it.wikipedia.org/wiki?curid=440313", "title": "Calcutta (disambigua)", "text": ""}
{"id": "440339", "revid": "7077", "url": "https://it.wikipedia.org/wiki?curid=440339", "title": "Edoardo Cacciatore", "text": " \nBiografia.\nNato a Palermo da genitori agrigentini, sin dalla prima infanzia Cacciatore si trasfer\u00ec a Roma dove visse fino alla morte.\nHa sempre condotto una ricerca solitaria: cominci\u00f2 la sua attivit\u00e0 letteraria come saggista, ma negli anni '50 si rivel\u00f2 come poeta pubblicando le sue prime poesie (dal titolo \"Graduali\", poi raccolte e nuovamente edite nel 1986) sulla rivista \"Botteghe Oscure\" diretta da Giorgio Bassani e patrocinata da Marguerite Caetani. La poesia di Cacciatore si pu\u00f2 ricondurre alla forma chiusa: \u00abNell'accezione di Cacciatore, l'espressione forma chiusa si riferisce a un sistema basato su rigorose regole interne; in tal senso si potrebbe affermare che l'autore faccia uso in tutti i suoi testi esclusivamente di forme chiuse\u00bb. \u00abCacciatore, manierista, neoretorico, gnomico, \u00e8 autore di una poesia che costituisce una sorta di \"hapax\" nel nostro Novecento. \u00c8 una poesia che non guarda tanto ai modelli italiani coevi o della tradizione in cui ha le proprie radici la letteratura del secolo appena trascorso. Piuttosto si rivolge ai grandi testimoni della crisi - espressiva e conoscitiva - ..., Eliot o Benn, e intende riformulare le forme metriche chiuse, in una grande variet\u00e0 di misure e di accenti, verso l'esempio del sonetto elisabettiano, che suggestion\u00f2 anche Eliot per la duttilit\u00e0 di un metro capace di consentire la mescolanza \"sui generis\" di passione e di pensiero, di sentimento e di raziocinio, come scrisse Mario Praz. Cacciatore soffre, nella storia della poesia contemporanea, proprio di questa singolarit\u00e0, della propria radicale estraneit\u00e0 ai modelli dominanti del secondo dopoguerra\u00bb.\nNote critiche.\n\u00ab[\u2026] la caratura della poesia di Cacciatore \u00e8 altissima: basti considerare, rispetto al primo punto [la messa in questione del lirismo quale unica e sola estrinsecazione del dettato poetico], che la tendenza che gli \u00e8 connaturata della poesia-pensiero costituisce di per se stessa, di fatto, motivo di detonante polemica verso la nostra tradizione, rimasta sempre pi\u00f9 o meno sotterraneamente preda del neoidealistico postulato della poesia intuitiva e sentimentale; che, sul secondo punto [l'ampliamento del discorso critico a tutti gli ambiti e livelli dell'elaborazione testuale], la eccezionale densit\u00e0 e ricchezza della poesia cacciatoriana esorbita di gran lunga tutti gli standard e mette a mal partito ogni parzialit\u00e0 metodologica; che, infine, a proposito del terzo punto [l'articolazione dell'ipotesi di una letteratura attuale di opposizione e conflitto], sarebbe piuttosto difficile configurare lo spettro e le caratteristiche della sperimentazione attuale senza valutare a pieno l'apertura di nuove prospettive contenuta nelle procedure dell'autore qui in esame. Ed \u00e8 da notare [\u2026] la sordit\u00e0 della critica italiana verso Cacciatore [\u2026]. Alle inadempienze della critica ufficiale conviene ribattere evidenziando in tutta la sua portata l'attualit\u00e0 della posizione di Cacciatore; la quale principalmente risiede, a nostro avviso, nel non lasciasi catturare dalle due sirene dell'ideologia contemporanea, il neotradizionalismo e il postmodernismo.\u00bb\n\u00ab[Per la premessa materialistica della filosofia di Cacciatore, ovvero per la negazione di qualsiasi entit\u00e0 spiritualistica o trascendente e per l'affermazione del divenire e della caducit\u00e0 dei fenomeni,] la parola nel trapasso dal piano della contiguit\u00e0 spazio-temporale a quello della similarit\u00e0 e della discontinuit\u00e0 [\u2026] diviene il luogo in cui si rappresenta la mobilit\u00e0 trasformativa dello stesso linguaggio del divenire istantaneo dell'esperienza e del pensiero. Non solo i referenti chiamati in causa dal segno, ma il segno in quanto tale, \u00e8 concepito ed espresso nella transitoriet\u00e0 dei momenti in cui si esplica e si riproduce il fenomeno globale dell'alterazione.\u00bb\nPubblicazioni.\nRaccolte di saggi.\nNel 2003 Florinda Fusco ha curato l'edizione dell'opera completa di Edoardo Cacciatore."}
{"id": "440342", "revid": "287204", "url": "https://it.wikipedia.org/wiki?curid=440342", "title": "Zoltan Halmay", "text": ""}
{"id": "440344", "revid": "1543377", "url": "https://it.wikipedia.org/wiki?curid=440344", "title": "Zolt\u00e1n Halmay", "text": "Biografia.\nZolt\u00e1n Halmay nacque a Nagymagasfalu, all'epoca citt\u00e0 ungherese dell'Impero austro-ungarico; ora la localit\u00e0 fa parte della Slovacchia, ed il suo nome ufficiale \u00e8 Vysok\u00e1 pri Morave.\nIl diciannovenne Halmay fece il suo esordio olimpico alla II Olimpiade di Parigi nel 1900. Fu terzo nei 1000 metri con il tempo di 15'16\"4, dietro all'inglese John Arthur Jarvis (13'40\"2) e all'austriaco Otto Wahle (14'53\"6). Jarvis vinse anche i 4000 metri stile libero in 58'24\", con Halmay secondo a 10' di distacco. L'ungherese ottenne un altro secondo posto sui 200 metri con il tempo di 3'31\"4, dietro all'australiano Frederick Lane (3'25\"2).\nQuattro anni dopo, alle Olimpiadi di St. Louis, vinse due medaglie d'oro. Secondo il database del Comitato Olimpico Internazionale (CIO), le gare vinte da Halmay furono le 100 iarde stile libero, vinte con un tempo di 1'02\"8 (record olimpico), e le 50 iarde stile libero, stabilendo anche qui un nuovo record olimpico in 28\"2.\nNel 1906 si disputarono ad Atene le Olimpiadi intermedie, per celebrare il decimo anniversario della I Olimpiade dell'et\u00e0 moderna. Halmay arriv\u00f2 secondo nei 100 metri stile libero dietro allo statunitense Charles Daniels, staccato dal vincitore di una iarda, ma vinse la staffetta 4 x 250 metri metri assieme ai connazionali J\u00f3zsef \u00d3nody, Henrik Haj\u00f3s e G\u00e9za Kiss, 16'52\"4. Tali medaglie non compaiono nel database del CIO, che non riconosce i Giochi intermedi come edizione ufficiale dei Giochi olimpici.\nAlle Olimpiadi di Londra 1908 \"Zoltan de Halmay\" fu ancora una volta secondo nei 100 metri stile libero dietro Daniels. Il nuotatore ungherese era partito in testa, ma fu raggiunto dallo statunitense ai 30 metri; i due gareggiarono testa a testa nella parte centrale, poi nella seconda met\u00e0 di gara Daniels increment\u00f2 il vantaggio. Daniels concluse primo con il tempo 1'05\"6 stabilendo il nuovo record del mondo, Halmay arriv\u00f2 secondo con 1'06\"2. All'argento individuale si aggiunse quello della staffetta, dove Halmay, che aveva iniziato l'ultima frazione in testa, fu rimontato e battuto dal britannico Henry Taylor; il tempo totale della squadra fu 10'59\"0.\nOltre alle medaglie olimpiche, Halmay vinse quattordici titoli nazionali ungheresi nel nuoto. Fu uno sportivo versatile, che pratic\u00f2 anche atletica leggera, canottaggio, calcio e pattinaggio a rotelle, dove vinse un campionato nazionale sui 5000 metri. Dopo il ritiro dalle competizioni divent\u00f2 allenatore di nuoto, e fu per anni il capo allenatore della federazione ungherese di nuoto.\nNel 1968 fu inserito nella International Swimming Hall of Fame, la \"Hall of Fame\" internazionale del nuoto.\nNel 1996, nel centesimo anniversario della I Olimpiade dell'era moderna, venne fondata la \"Halmay Zolt\u00e1n Olimpiai Hagyom\u00e1ny\u00f6rz\u00f6 Egyes\u00fclet\", un'associazione ungherese a lui intitolata dedicata a conservare e promuovere la tradizione olimpica."}
{"id": "440346", "revid": "834", "url": "https://it.wikipedia.org/wiki?curid=440346", "title": "Zoltan de Halmay", "text": ""}
{"id": "440350", "revid": "834", "url": "https://it.wikipedia.org/wiki?curid=440350", "title": "Zoltan de Holomay", "text": ""}
{"id": "440356", "revid": "767487", "url": "https://it.wikipedia.org/wiki?curid=440356", "title": "IWeb", "text": "iWeb era un'applicazione prodotta dalla Apple Inc.. Fu presentata durante il Macworld Conference &amp; Expo a San Francisco, California il 10 gennaio 2006. iWeb fa parte della suite iLife '06, che fu presentata lo stesso giorno. L'applicazione permette di creare siti web e blog e di pubblicarli attraverso .Mac ed altri servizi di \"hosting\".\nDurante il Keynote di apertura della WWDC 2011, Apple ha presentato iCloud, servizio che va a sostituire MobileMe. Poco dopo, Steve Jobs in una mail inviata ad un utente ha dichiarato che iWeb non sar\u00e0 pi\u00f9 disponibile e non verr\u00e0 pi\u00f9 aggiornata.\nCaratteristiche.\niWeb \u00e8 uno strumento \"user-friendly\" per la creazione di pagine web e \"blog\". L'utente non deve necessariamente conoscere alcun linguaggio per il web per utilizzare quest'applicazione.\nTra le funzioni di iWeb ci sono:\nMolti servizi sono disponibili solo utilizzando Il servizio di hosting .Mac di Apple:\niWeb presenta diverse limitazioni, dovute alla sua estrema semplicit\u00e0 d'uso:\nCompatibilit\u00e0 .Mac di Apple:\nScoperta.\niWeb fu scoperto, prima del suo annuncio ufficiale, da un gruppo di appassionati Macintosh. Il famoso forum sul Mac, MacRumors, fu il primo a raccontare la storia. Un utente stava guardando la pagina di supporto per GarageBand e si accorse di alcuni link in fondo alla pagina. I link erano su iLife '06, le sue applicazioni ed una nuova, iWeb. L'utente scatt\u00f2 uno screenshot della pagina web e lo mostr\u00f2 al forum. Apple subito riport\u00f2 la pagina alla sua versione precedente. iWeb fu presentato da Steve Jobs il giorno dopo, durante il Macworld Conference &amp; Expo.\nAlternative.\nCi sono vari prodotti analoghi per Mac:"}
{"id": "440360", "revid": "281779", "url": "https://it.wikipedia.org/wiki?curid=440360", "title": "Peter Abrahams (scrittore sudafricano)", "text": "Nero e cresciuto in un ghetto, nel 1939 lasci\u00f2 il suo paese a causa della povert\u00e0 e della segregazione razziale, stabilendosi prima a Londra e dal 1956 in Giamaica. I suoi romanzi sono incentrati su queste tematiche.\nBiografia.\nIl suo primo romanzo, \"Mine Boy\" (1946), descrive la politica dell'apartheid condotta in Sudafrica. Sebbene abbia lasciato il suo paese trasferendosi prima in Inghilterra (1939), e successivamente in Giamaica (1955), Abrahams ha spesso posto l'Africa al centro della propria narrativa, come attestano il volume di racconti \"Dark Testament\" (1942), \"Wild Conquest\" (1950), sul Grande Trek (la migrazione degli afrikaner tra il 1835 e il 1843), e sul conflitto fra bianchi e neri, e l'autobiografia \"Dire libert\u00e0\" (1954), che registra gli anni della sua infanzia nel ghetto di Vrededorp.\nUna delle opere pi\u00f9 significative di Abrahams, il romanzo \"A Wreath for Udomo\" (1955), \u00e8 incentrata sull'assassinio di un uomo politico indigeno nel periodo successivo all'indipendenza. Sia in questo romanzo sia in \"This Island, Now\" (1966 riveduto nel 1970), la prima opera ambientata nei Caraibi, l'autore d\u00e0 voce a una visione pessimistica sul futuro del Terzo Mondo."}
{"id": "440362", "revid": "123255976", "url": "https://it.wikipedia.org/wiki?curid=440362", "title": "Atto di Mediazione", "text": "Con Atto di Mediazione si designa una risoluzione con la quale Napoleone Bonaparte attribu\u00ec, il 19 febbraio 1803, alla Svizzera una nuova Costituzione di stampo maggiormente federalistico e dunque con maggiori poteri attribuiti ai Cantoni.\nDopo aver imposto, intervenendo brutalmente negli affari politici svizzeri nel 1798, l'esperienza unitaria - la Repubblica Elvetica - il 30 settembre 1802 Napoleone Bonaparte riconobbe inevitabile, di fronte alle insanabili divisioni interne, porvi fine e in quanto mediatore convoc\u00f2 a Parigi i deputati della Consulta Elvetica per la fine novembre del 1802.\nNella lettera di apertura della prima riunione (10 dicembre 1802) egli scrisse ai delegati svizzeri:\nIn tale circostanza egli, in quanto Primo Console della Repubblica francese e Presidente della Repubblica Italiana, rilev\u00f2 peraltro che era desiderio nel contempo degli Svizzeri, ma anche dei vasti Stati che li circondavano che la nuova Costituzione garantisse tre principi fondamentali: 1) l'uguaglianza di diritti fra i 18 Cantoni; 2) la rinuncia dei nobili ai privilegi del passato; 3) l'organizzazione federale, nella quale ogni Cantone potesse organizzarsi seguendo la propria lingua, la propria religione, i suoi costumi, interessi e opinioni.\nPertanto, dopo che i 56 delegati si erano riuniti pi\u00f9 volte con i negoziatori francesi (Barth\u00e9lemy, Roederer, Fouch\u00e9, Desmeunier), il 19 febbraio 1803 Napoleone Bonaparte pot\u00e9 promulgare l'Atto di Mediazione, che entr\u00f2 in vigore il 15 aprile, mentre la Dieta federale si riun\u00ec per la prima volta il primo venerd\u00ec di luglio.\nLa nuova costituzione riportava la Svizzera indipendente alla sua tradizionale natura confederale e riconosceva l'autonomia costituzionale interna dei 19 cantoni, vincolandoli solo ad un quadro di eguaglianza democratica fra i cittadini e a non ammettere diritti fondati sull'antico regime politico. Ogni cantone inviava alla Dieta un deputato, sottoposto a vincolo di mandato in modo da azzerare il rischio di una deriva unitaria."}
{"id": "440367", "revid": "6923", "url": "https://it.wikipedia.org/wiki?curid=440367", "title": "Rodolfo I d'Asburgo", "text": "Rodolfo era figlio del conte Alberto IV il Saggio e di Edwige di Kyburg. Nacque nel castello di Limburg, Brisgovia. Pare che Federico II di Svevia fosse suo padrino al battesimo. Si spos\u00f2 una prima volta con Gertrude di Hohenberg, (chiamata anche Anna), che mor\u00ec il 16 febbraio 1281, ed una seconda volta con Elisabetta di Borgogna (morta nel 1323).\nL'opera di Rodolfo fu riconosciuta gi\u00e0 dai contemporanei. Egli termin\u00f2 l'interregno, sconfisse Ottocaro II, re di Boemia, e ripristin\u00f2 l'ordine e la giurisdizione imperiale in vaste zone dell'impero. Rafforz\u00f2, per quanto era possibile, il potere sovrano, nonostante la posizione preminente in Germania di alcuni principi. Egli \u00e8 considerato dallo storico Bernd Schneidm\u00fcller come uno dei re-conte. Inoltre pose le basi della potenza della casa d'Asburgo. Viene inoltre considerato uno dei sovrani pi\u00f9 amati del medioevo, e Dante Alighieri, nella Divina Commedia, lo cita nel VII canto del Purgatorio.\nBiografia.\nConte d'Asburgo (1240-1273).\nRodolfo d'Asburgo \u00e8 considerato il primo Asburgo importante. Dopo la morte del padre, nel 1240, Rodolfo era conte su territori sparsi tra l'Alsazia e l'attuale Svizzera nord-occidentale. Seppe far buon uso degli eccellenti rapporti con gli Hohenstaufen, nonch\u00e9 delle sue capacit\u00e0 militari, per espandere i propri territori. Fu cos\u00ec che, anche grazie all'eredit\u00e0 della contea di Kyburg nel 1264, divenne il pi\u00f9 importante signore nella Svizzera settentrionale.\nL'elezione del 1273.\nDopo che nel 1266 la dinastia degli Hohenstaufen era - di fatto - tramontata, l'impero conobbe un periodo d'instabilit\u00e0, caratterizzato dalla presenza contemporanea di diversi Re, nessuno dei quali riusc\u00ec a cingere la corona imperiale. In quell'anno rimasero due re a contendersi la corona: Riccardo di Cornovaglia e Alfonso X di Castiglia. Nel 1272 mor\u00ec il primo, ma il papa, Gregorio X, non volle riconoscere il suo rivale come legittimo re. In questo modo lasci\u00f2 campo libero ad una nuova elezione da parte dei principi tedeschi.\nOltre a Rodolfo, la rosa dei candidati comprendeva il re di Boemia, Ottocaro II, il re di Francia Filippo III, e il langravio di Turingia, Federico I. Il 1\u00ba ottobre 1273, all'et\u00e0 (per l'epoca molto avanzata) di 55 anni, Rodolfo venne eletto a Francoforte Re dei Romani. Fu incoronato il 24 ottobre successivo ad Aquisgrana da Engelberto II di Falkenburg, arcivescovo di Colonia. Nell'elezione di Rodolfo ebbe quindi un ruolo importante la circostanza che i papi si attribuivano il diritto di ratificare l'elezione dei Re dei Romani (\"approbatione\").\nIl nuovo imperatore dovette assicurare (\"capitulatio\") ai principi la restituzione dei beni imperiali sottratti durante il periodo degli Hohenstaufen, e che da allora in poi tali beni sarebbero stati alienati solo con il consenso dei principi. Inoltre si impegn\u00f2 a riappacificare l'impero e a terminare le numerose in corso.\nIl conflitto con il re di Boemia (1273-1277).\nIl nemico pi\u00f9 potente di Rodolfo, sino a quando mor\u00ec, fu il re di Boemia Ottocaro II. Il re di Boemia era il pi\u00f9 potente tra i nobili dell'Impero, e quello che governava i territori pi\u00f9 vasti. Dopo la delusione patita in occasione dell'elezione, Ottocaro si oppose a Rodolfo, rifiutandosi di restituire i beni imperiali. Dapprima Rodolfo intraprese passi formali, facendo confermare, nella dieta di Augusta, il dovere del re di Boemia di omaggio all'Imperatore. Ma Ottocaro si rifiut\u00f2 di farlo. In una dieta successiva, tenutasi sempre ad Augusta il 24 giugno 1275, a Ottocaro vennero revocati tutti i feudi e gli uffici imperiali, ed egli stesso venne assoggettato ad un bando imperiale (Reichsacht).\nNel giro di un anno Rodolfo riusc\u00ec a stipulare un'alleanza con il re d'Ungheria, assieme al quale, nell'ottobre del 1276, assedi\u00f2 Vienna. Alla fine Ottocaro cedette, con un trattato di pace con il quale rinunciava alle sue pretese sulla Svizzera e sull'Austria, e riconosceva Rodolfo come legittimo re. Ma la tregua non resse a lungo: nel giugno del 1278 le ostilit\u00e0 scoppiarono nuovamente. Molti dei precedenti alleati preferirono la neutralit\u00e0. Ciononostante Rodolfo sconfisse Ottocaro nella battaglia di Marchfeld. Ottocaro venne ucciso dopo la battaglia, per mano di suoi nemici personali.\nLe basi della potenza asburgica in Austria.\nAll'indomani della restituzione dei beni imperiali di Ottocaro, nel 1282 Rodolfo, con l'approvazione dei principi, invest\u00ec i propri figli Alberto e Rodolfo dei feudi di Austria, Stiria, Carniola e la marca vindica, elevandoli nel contempo al rango di principi imperiali. In precedenza, nel 1276, Rodolfo aveva convinto alcuni principi ecclesiastici a cedere ai suoi figli alcuni beni in quel territorio. Con un ordinamento del 1283 (Rheinfelder Hausordnung) Rodolfo stabil\u00ec che questi territori sarebbero stati affidati unicamente ad Alberto e ai suoi eredi. Il fratello Rodolfo avrebbe ottenuto in cambio un risarcimento. In questo modo aveva creato le basi della futura potenza asburgica. Il tentativo di assicurare ad Alberto la successione fall\u00ec, perch\u00e9 Rodolfo non fu mai incoronato imperatore. Se fosse riuscito in quest'intento, avrebbe potuto assicurare al figlio l'elezione a re. Anche se, durante il regno di Rodolfo, vi furono ben 8 papi, e due volte si riusc\u00ec a stabilire un termine per l'incoronazione, questa per\u00f2 non ebbe mai luogo.\nIl superamento dell'interregno.\nRodolfo non si limit\u00f2 a rinnovare il \"Reichslandfrieden\" del 1235 (ispirandosi all'esempio degli Hohenstaufen), ma contratt\u00f2 dei \"Landfrieden\" locali con i singoli grandi feudatari nell'ovest e nel sud della Germania, come fece per esempio con il Landfrieden austriaco del 1276 e con quello bavarese, renano e franco del 1281. Cerc\u00f2 di affermare l'ordine anche in regioni pi\u00f9 periferiche dell'impero: nel 1289/90, in Turingia, fece abbattere 66 castelli che ospitavano cavalieri che si erano dati al brigantaggio. Nel marzo 1287 Rodolfo ritenne i tempi maturi per proclamare un Landfrieden generale.\nIl 9 agosto 1281 decret\u00f2 che tutte le donazioni o cessioni di beni e diritti imperiali avvenute dopo la fine del regno di Federico II dovevano essere considerate nulle, a meno che non venissero ratificate dalla maggioranza dei principi tedeschi. Inoltre nomin\u00f2 appositi funzionari, incaricati di individuare i beni imperiali passati in possesso a qualcun altro, e ad agire in veste di rappresentanti dell'imperatore. Rodolfo infine riorganizz\u00f2 in maniera radicale l'intera amministrazione del patrimonio imperiale, rendendola finalmente efficiente; misure simili erano state prese da tempo nelle altre monarchie europee (come Francia e Inghilterra).\nQuesta politica ebbe successo soprattutto nei territori vicini alla base del potere di Rodolfo, ovvero nella Germania meridionale (comprende le attuali Svizzera e Austria); al contrario, nelle zone pi\u00f9 distanti, come il settentrione, sebbene cercasse, con l'aiuto di alleati, di recuperare i beni imperiali e a garantire i diritti delle citt\u00e0, non ottenne risultati di rilievo. Il suo tentativo di assicurarsi il controllo della Borgogna fu di breve durata, in quanto i suoi successori non furono in grado di mantenere la Borgogna a fronte dell'aggressiva politica espansionistica praticata dalla monarchia francese nei confronti dell'impero.\nMorte.\nRodolfo mor\u00ec il 15 luglio 1291 a Spira. Non gli successe l'unico figlio ancora in vita, Alberto I d'Asburgo: i principi, temendo che gli Asburgo diventassero troppo potenti gli preferirono Adolfo di Nassau. Rodolfo fu sepolto nel duomo di Spira.\nDinastia.\nDiscendeva da Ita, pronipote di Carlo Magno, che ebbe Werner II d'Asburgo, il cui figlio era Ottone II d'Asburgo, da cui nacque Werner III d'Asburgo, che ebbe Alberto III il Ricco, padre di Rodolfo il Vecchio e nonno di Alberto IV il Saggio, suo padre.\nDiscendenza.\nDal primo matrimonio con Gertrude di Hohenberg ebbe nove figli:\nDal secondo matrimonio con Elisabetta di Borgogna (chiamata anche Isabella) non ebbe figli.\nEbbe anche un figlio illegittimo:"}
{"id": "440369", "revid": "701660", "url": "https://it.wikipedia.org/wiki?curid=440369", "title": "Venere di Urbino", "text": "La Venere di Urbino \u00e8 un dipinto a olio su tela (119x165 cm) di Tiziano Vecellio, databile al 1538 e conservato nella Galleria degli Uffizi di Firenze.\nStoria.\nIl dipinto fu commissionato dal rampollo del Ducato di Urbino Guidobaldo II Della Rovere, che nel marzo 1538 sollecitava con insistenza il suo agente a Venezia per l'acquisto di una \"donna nuda\" di Tiziano e al tempo stesso chiedeva pi\u00f9 volte il denaro necessario alla madre, Eleonora Gonzaga. Quest'ultima, da parte sua, non doveva vedere di buon occhio il capriccio del figlio e non sbors\u00f2 neanche un ducato, cos\u00ec il dipinto rest\u00f2 nella bottega del pittore e Guidobaldo, preoccupato che fosse venduto ad altri, assicur\u00f2 che avrebbe pagato anche a costo di impegnare qualcosa di suo.\nQualche mese dopo l'opera riusc\u00ec finalmente a prendere la strada per Urbino: il dipinto era inteso come \"modello\" educativo per Giulia da Varano, la moglie estremamente giovane del duca sposata nel 1534 per ragioni politiche, al fine di persuaderla al connubio amoroso in maniera allegorica e culturalmente prestigiosa. La Venere conquist\u00f2 una larga fama, che frutt\u00f2 a Tiziano e ad altri artisti veneziani numerose richieste di repliche e varianti.\nVasari vide l'opera, ma curiosamente non ne lod\u00f2 la dea protagonista, ma \u00abcerti panni sottili attorno molto belli e ben finiti\u00bb. Nel monumentale commento alle \"Vite\", Gaetano Milanesi sembr\u00f2 di voler scusare quel freddo accenno descrivendo come l'opera \u00ab\u00e8 creduta la pi\u00f9 bella Venere, o donna nuda, che mai dipingesse Tiziano\u00bb e aggiungendo che forse si tratt\u00f2 del ritratto di una favorita di Guidobaldo, notizia priva per\u00f2 di altri riscontri, anzi smentita dal ricorrere della modella in almeno altre tre tele, una sola delle quali (\"La Bella\") era effettivamente destinata alla corte di Urbino.\nNel 1631 Vittoria Della Rovere, ultima discendente della dinastia, si spos\u00f2 con Ferdinando II de' Medici portando a Firenze inestimabili capolavori del ducato urbinate, tra cui anche la celebre Venere. Non identificabile con certezza negli inventari della galleria del 1635 e del 1638, nel 1654-1655 era invece con sicurezza alla villa di Poggio Imperiale. Dal 1694 \u00e8 conservata nella galleria.\nNei secoli il dipinto ebbe una straordinaria fortuna, venendo citata in innumerevoli guide e nei ricordi dei viaggiatori e ricevendo numerosissime richieste di copie. Ingres ad esempio la copi\u00f2 nel 1821 (Baltimora, Walters Art Gallery) e Verdi ne possedeva una riproduzione nel suo studio a Villa Sant'Agata.\nIn \"A Tramp Abroad\" del 1880, Mark Twain defin\u00ec la Venere di Urbino \"il quadro pi\u00f9 indecente, il pi\u00f9 vile, il pi\u00f9 osceno che il mondo possiede\". Egli propose che \"venne dipinta per un bagnio (bagno) e che probabilmente venne respinta poich\u00e9 era una sciocchezza troppo forte\", aggiungendo umoristicamente che \"in verit\u00e0, \u00e8 una sciocchezza troppo forte per qualsiasi posto se non per una galleria d'arte pubblica\".\nVersione pi\u00f9 provocante ed esplicita della \"Venere di Dresda\" di Giorgione (dove la dea \u00e8 s\u00ec nuda, ma dorme e non invita quindi lo spettatore a guardarla nuda), la \"Venere di Urbino\" ebbe una duratura fama nel mondo dell'arte, sviluppando il tema della \"Venere distesa\", che fu portato avanti per tutto il XIX secolo, fino all'\"Olympia\" di \u00c9douard Manet, che ne cit\u00f2 con precisione l'ambientazione. Quest'ultimo ne aveva infatti eseguita una copia nel 1856 (nella collezione Rouard a Parigi).\nCon il riallestimento delle sale degli Uffizi, nel 2013 la Venere \u00e8 stata spostata temporaneamente in una sala in fondo al corridoio di ponente e in seguito prestata, in via del tutto eccezionale, alla mostra \"Manet, ritorno a Venezia\", tenutasi a Palazzo Ducale a Venezia, appunto. Al suo rientro \u00e8 stata collocata in una nuova, grande sala dedicata esclusivamente a Tiziano al primo piano del museo, lungo l'\"infilata\" del corridoio di Ponente.\nDescrizione e stile.\nTiziano rappresent\u00f2 la sua Venere mettendo in secondo piano i riferimenti mitologici, trasponendola anzi in un ambiente domestico moderno. La sensuale dea, completamente nuda, \u00e8 infatti distesa su un letto coperto da un lenzuolo bianco (che lascia intravedere il doppio materasso con un motivo tessuto a fiori), appoggiando il busto e un braccio su due cuscini, mentre guarda lo spettatore e con la sinistra si copre il pube (tema della \"Venere pudica\"), mentre con la destra lascia cadere lentamente alcune rose rosse, fiore sacro alla dea. Ci\u00f2 indica il passare del tempo: infatti, proprio il fatto che sia una bella dea come la Venere a tenere in mano un simbolo con tale significato vuol dire che la bellezza svanisce con l'avanzare della vecchiaia e che quindi bisogna basare la propria esistenza su altre qualit\u00e0 pi\u00f9 durature, quali, appunto, la fedelt\u00e0.\nAi suoi piedi sta rannicchiato un cagnolino, dipinto con amorevole realismo (lo stesso del \"Ritratto di Eleonora Gonzaga Della Rovere\"), che simboleggia la fedelt\u00e0, facendo da esempio alla sposa del granduca: il messaggio \u00e8 quello di essere sensuali, ma solo per il proprio sposo. La dea ha infatti un anello al dito mignolo e indossa, oltre a un bel bracciale d'oro con pietre preziose, una perla a forma di goccia come orecchino, simbolo di purezza. I capelli biondi sono acconciati con una treccia che gira attorno alla nuca, e sciolti sulle spalle, in bei ricci dorati che hanno la morbidezza tipica delle migliori opere dell'artista. La fisionomia della donna ricorda quella di altre figure femminili di Tiziano (ad esempio la \"Bella\", il \"Ritratto di fanciulla in pelliccia\" e il \"Ritratto di fanciulla con cappello piumato\") e forse era un'amante dell'artista che faceva da modella.\nA differenza della \"Venere dormiente\" di Giorgione, la dea di Tiziano fissa in modo deciso l'osservatore, noncurante della sua nudit\u00e0, con una posa ambigua, a met\u00e0 strada tra il pudore e l'invito. La forte cesura della parete scura alle spalle della dea, che si interrompe a met\u00e0 del dipinto, crea una decisa linea di forza che indirizza lo sguardo dello spettatore proprio verso l'inguine, per risalire poi lungo il ventre e il petto, fino allo sguardo.\nI toni scuri o freddi dello sfondo fanno inoltre risaltare il calore delle luminose carni femminili, grazie anche alla presenza della macchia colore rosso nei materassi scoperti ad arte. In secondo piano vengono rappresentata due ancelle che cercano i vestiti della dea nel vestiario.\nL'ambientazione.\nLa pesante tenda verde che separa l'alcova dal resto della stanza \u00e8 scostata e mostra un interno rinascimentale, con una stanza dal pavimento a riquadri, in cui due ancelle stanno frugando in un cassone i vestiti da far indossare alla dea. Una \u00e8 infatti inginocchiata a rovistare e l'altra, con un vestito rosso e un'elegante acconciatura, tiene gi\u00e0 un ricco vestito sulla spalla.\nCandelabre dorate decorano le pareti, mentre le cassapanche hanno girali all'antica con elementi antropomorfi, segno di un arredamento aggiornatissimo alle tendenze pi\u00f9 recenti. La luce, oltre che da davanti, entra dalla finestra sullo sfondo, dotata di colonna al centro e dalla quale si vede, oltre al vaso di mirto, un cielo rischiarato dalla luce dorata e un albero, che allude all'esistenza di un giardino. Inoltre l'illuminazione nella stanza proviene da sinistra e getta una netta ombra della serva in piedi sulla parete dietro di essa.\nOmaggi.\nQuest'opera d'arte fu d'ispirazione per il personaggio di Fiammetta Bianchini nel libro \"La Cortigiana\" (\"In the Company of the Courtesan\") del 2006 di Sarah Dunant. \u00c8 citata anche nel racconto \"Naked Nude\" di Bernard Malamud, in cui il personaggio principale viene ricattato a eseguire un falso del dipinto."}
{"id": "440373", "revid": "122931991", "url": "https://it.wikipedia.org/wiki?curid=440373", "title": "Croquet", "text": "Il croquet \u00e8 uno sport che pu\u00f2 essere individuale e a squadre: ogni squadra pu\u00f2 avere al massimo quattro giocatori. Questo sport fece parte dei Giochi olimpici nel 1900.\nLa storia.\nIl Croquet trae origine dal trecentesco gioco napoletano della pallamaglio. In utilizzo anche in Francia e in Irlanda, trova la sua definitiva consacrazione verso la met\u00e0 del 1800 in Inghilterra, dove viene codificato con regole valide tutt'oggi.\nOgni nazione ha propri regolamenti ma, per gli incontri internazionali, vengono seguite le regole dettate dalla World Croquet Federation, che raggruppa tutte le Associazioni dei Paesi in cui il gioco viene praticato. Dal Croquet derivano due dei giochi pi\u00f9 popolari al mondo: il biliardo ed il golf. Insieme queste due discipline hanno un bacino di utenza di pi\u00f9 di 2 miliardi di persone, con l'Asia in forte crescita.\nRegole.\nIl gioco del Croquet \u00e8 una battaglia tattica in cui ogni giocatore manovra sia le proprie bocce che quelle dell'avversario in modo da segnare punti e, allo stesso tempo, ridurre le possibilit\u00e0 dell'avversario di fare altrettanto mediante un accorto posizionamento delle bocce alla fine del turno. \n\u00c8 un gioco che tutti, a qualsiasi et\u00e0 possono giocare e giocare assieme: tant'\u00e8 che le diverse nazionali sono costituite da uomini e donne, giovani e meno giovani, indifferentemente.\nScopo del gioco \u00e8 quello di segnare dei punti facendo passare una boccia colpita da una mazza sotto delle porte disposte a formare un ben determinato percorso, al termine del quale si deve colpire un picchetto posto al centro del campo. La partita viene vinta da chi per primo conclude il percorso con entrambe le palle a disposizione, oppure da chi segna il maggior numero di punti in un tempo concordato.\nUna variante del gioco, pi\u00f9 veloce e pi\u00f9 spettacolare \u00e8 il Golf Croquet. Obiettivo del gioco \u00e8 far passare attraverso le 13 porte che definiscono il percorso di gara una delle palle a disposizione del giocatore e segnare cos\u00ec un punto prima che lo facciano gli avversari. Vince il giocatore che riesce a passare per primo il maggior numero di porte totalizzando quindi il maggior numero di punti. Nel tentativo di segnare per primo, un giocatore pu\u00f2 ostacolare l'avversario sia interponendo la propria palla tra quella dell'avversario e l'archetto, sia bocciando la palla avversaria. In questo modo si assiste ad una battaglia per l'archetto che, spesso, viene risolta con tiri spettacolari.\nIl Croquet viene giocato con quattro palle, Blu e Nero contro Rosso e Giallo, su un campo contenente sei archetti ed un picchetto centrale, detto \"peg\". Si pu\u00f2 giocare in singolare o in doppio, in questo caso ogni giocatore della coppia giocher\u00e0 con una certa palla per tutta la partita.\nLo scopo del croquet \u00e8 quello di terminare per primo il tracciato prestabilito, attraversando con entrambe le palle e nel senso giusto ogni archetto per due volte (prima nel giro di andata, poi in quello di ritorno) e, quindi, colpendo il peg.\nPer ogni archetto attraversato nell'ordine giusto (in uno o pi\u00f9 colpi) viene attribuito un punto. Il punto \u00e8 segnato sia che la palla venga colpita direttamente dal giocatore che da un'altra palla.\nNel gioco classico, pertanto, il vincitore deve segnare 26 punti (12 punti di passaggio degli archetti ed il punto del peg, per ogni palla).\nNel gioco a 14 punti, non viene percorso il giro di ritorno, quindi ogni palla deve attraversare solo sei archetti e in ultimo colpire il peg.\n\u00c8 possibile anche giocare delle partite a tempo: scaduto il tempo prefissato, il vincitore sar\u00e0 il giocatore che ha segnato pi\u00f9 punti.\nLe distanze sono in metri.\nL'ordine di attraversamento degli archetti \u00e8 indicato dalle frecce, partendo dall'archetto indicato con 1A.\nL'archetto di partenza ha la traversa blu; l'ultimo, o Rover, ha la traversa rossa. \nDelle mollette (clips) con gli stessi colori delle palle sono posizionate sugli archetti o sul peg per indicare il punto successivo per ogni palla. Le clips sono poste sulla traversa degli archetti durante il giro di andata e su un ritto degli stessi durante il percorso di ritorno.\nI giocatori hanno diritto a turni alternati. Nei primi quattro turni, le quattro palle vengono messe in gioco da un punto qualsiasi di una delle linee di partenza (baulk lines) ai due lati del campo. Non c'\u00e8 un preciso ordine con cui mettere in gioco le palle. Una volta che tutte le palle sono in gioco, il giocatore pu\u00f2 scegliere quale delle proprie palle giocare in ogni turno.\nUn turno consiste in un solo tiro, ma si possono guadagnare tiri extra:\nIl giocatore pu\u00f2 colpire (e quindi giocare il tiro di croquet) una sola volta ognuna delle altre tre palle in ogni turno, ma dopo che ha passato un archetto avr\u00e0 nuovamente diritto a colpire tutte le altre palle. In questo modo, con una combinazione di bocciate e di passaggi di archetti, un giocatore pu\u00f2 segnare una serie di punti (break) in uno stesso turno.\nUn turno finisce quando il giocatore ha esaurito i tiri a propria disposizione, o se manda fuori campo una palla a seguito di un tiro di croquet, oppure se commette un fallo. Se una palla viene mandata fuori campo con un tiro non di croquet, questo non implica necessariamente la fine del turno.\nDopo ogni tiro le palle uscite dal campo vengono rimesse in gioco ad una iarda di distanza dal bordo (sulla linea di iarda) perpendicolarmente al punto in cui sono uscite; anche le palle che si trovano all'interno della linea di iarda - tranne la palla in gioco - vengono riposizionate sulla linea di iarda.\nDopo che una palla ha segnato il suo ultimo archetto (palla rover), pu\u00f2 segnare il punto di peg sia venendo tirata direttamente contro il picchetto centrale, sia venendovi spinta contro da un'altra palla rover. La palla \u00e8 quindi pegged-out e tolta dal campo.\nRiferimenti nella letteratura.\nNel romanzo \"Piccole Donne\" di Louisa May Alcott le sorelle March giocando una partita a croquet\nIl croquet viene nominato anche da Annika nel romanzo di Astrid Lindgren \"Pippi Calzelunghe\"\nIl Croquet, gestito dalla Regina di Cuori, \u00e8 l'ultimo game ad essere completato nel manga Alice in Borderlands"}
{"id": "440378", "revid": "287204", "url": "https://it.wikipedia.org/wiki?curid=440378", "title": "Puncak Jaya", "text": "Il Puncak Jaya (conosciuto anche come Monte Carstensz e Piramide Carstensz, quest'ultimo tutt'oggi usato nel mondo dell'alpinismo) \u00e8 una montagna dell'Indonesia, situata nella provincia di Papua, appartenente alla catena montuosa Sudirman (\"Dugunduguoo\" nella lingua locale) (una zona molto calda sia per l'elevata sismicit\u00e0 sia per i frequenti scontri tra bande armate ed esercito indonesiano, senza contare che nella zona risiedono ancora le trib\u00f9 Kimial e Damal con tendenze cannibalistiche); pur appartenendo politicamente ad uno stato transcontinentale, \u00e8 geograficamente nell'Oceania, trovandosi sull'isola della Nuova Guinea e con i suoi 4.884 metri (fonti meno ufficiali, ma pi\u00f9 numerose, la stimano tra i 5.020 e i 5.040 metri) \u00e8 la cima pi\u00f9 alta dell'intera Oceania, rientrando dunque nelle cosiddette Sette Vette del Pianeta, al contempo \u00e8 anche la vetta pi\u00f9 alta situata in un'isola.\nStoria.\nLa montagna fu individuata per primo dall'esploratore olandese Jan Carstensz (da qui il suo altro nome che \u00e8 anche quello con cui era conosciuta in Europa fino a poco tempo fa), nel 1623, in una giornata particolarmente tersa, vedendola in lontananza. Carstensz fu peraltro non creduto quando sostenne che su di un'isola in prossimit\u00e0 dell'equatore, esisteva un rilievo sul quale era presente un importante ghiacciaio.\nSi dovette attendere fino al 1909, affinch\u00e9 un altro esploratore, anche lui olandese, Hendrik A. Lorentz, raggiungesse il ghiacciaio stesso. Il rapporto di questa spedizione port\u00f2 alla nascita dell\u2019attuale Parco Nazionale di Lorentz, il pi\u00f9 grande del sud-est asiatico che con i suoi oltre 25.000 chilometri quadrati di superficie e grazie alla sua biodiversit\u00e0 unica \u00e8 entrato a far parte dei patrimoni dell\u2019umanit\u00e0 UNESCO. Nel 1962 una spedizione guidata da un alpinista austriaco, Heinrich Harrer (autore anche del libro Sette anni nel Tibet), a cui parteciparono anche Philip Temple, Russel Kippax e Albert Huizenga, riusc\u00ec finalmente a conquistare la vetta della montagna.\nPoco tempo dopo nel 1963, quando l'Indonesia occup\u00f2 questa provincia della Nuova Guinea, il monte fu ribattezzato Puncak Jaya (che in Indonesiano significa \"Picco della vittoria\"), oppure addirittura \"Picco Sukarno\" in onore del primo presidente nonch\u00e9 dittatore dell'Indonesia indipendente.\nDescrizione.\nAccesso.\nA partire dalla met\u00e0 degli anni Novanta l'accesso alla montagna era consentito su rilascio di un permesso governativo, ma data l'instabilit\u00e0 politica attuale, oggi sono necessari 7 permessi nazionali e provinciali prima di poter scalare il Puncak Jaya. \nDall\u2019aeroporto di Timika, a circa 100 chilometri dalla montagna, \u00e8 possibile raggiungere con un volo locale il piccolo villaggio di Mulia posto ai piedi della Piramide Carstensz. Da qui inizia il trekking di avvicinamento che passa attraverso diversi ambienti naturali, dalla foresta tropicale ai laghetti alpini, da paesaggi innevati a pareti di roccia nuda, l'ascesa alla vetta dura circa 5 giorni attraverso l\u2019intricata e inospitale foresta pluviale, dove \u00e8 possibile pernottare solo in tenda e si \u00e8 in balia delle tempeste tropicali e del rigido clima alpino. Il percorso passa in seguito per la parete nord e si sviluppa interamente su terreno roccioso presentando difficolt\u00e0 sostenute. Si tratta di una cima poco frequentata, Il sentiero in cui ci si muove \u00e8 molto insidioso e in caso di incidente durante la scalata difficilmente si potr\u00e0 essere evacuati in elicottero. \nClima.\nNonostante il Puncak Jaya si trovi a soli 4\u00b0 sotto l'Equatore, sulle sue pendici troviamo diversi tipi di climi, a seconda dell'altitudine si pu\u00f2 passare dai 37\u00b0 ai -10\u00b0 della cima, pu\u00f2 piovere per giorni interi e man mano che si sale la pioggia diventa neve\nGhiacciai.\nLa cima del Puncak Jaya appare libera dal ghiaccio; invece sui suoi versanti si estendono il \"Ghiacciaio Carstensz\" e il \"Ghiacciaio Northwall\" (il \"Ghiacciaio Merem\" \u00e8 scomparso nel 2000), di fatto il Puncak Jaya \u00e8 una delle poche montagne tropicali su cui si possono trovare ghiacci perenni. Essendo la montagna in zona equatoriale, la sua massa di ghiaccio cambia solo lievemente durante l'anno, anche se \u00e8 oggetto di deboli cicli stagionali. Tuttavia dalla met\u00e0 del XIX secolo si \u00e8 assistito ad un graduale anche se lieve decremento del volume del ghiacciaio, durato fino agli anni settanta del XX secolo. A partire da quel periodo, anche a causa dell'aumento medio della temperatura per effetto dei cambiamenti climatici, questo processo \u00e8 divenuto pi\u00f9 rapido, fino agli attuali minimi. Nel 2010 il paleoclimatologo Lonnie Thompson ha condotto una spedizione sulla montagna, verificando che i ghiacciai del Puncak Jaya si stanno ritirando di circa sette metri l'anno.\nAlpinismo.\nLa montagna fa parte delle Sette vette, ossia le montagne pi\u00f9 alte dei relativi sette continenti. Rappresenta perci\u00f2 un obiettivo per scalatori esperti, essendo l'unica vetta delle Seven Summits a richiedere una buona esperienza nella scalata su roccia. La scalata presenta importanti difficolt\u00e0 anche se non paragonabili ad altre facenti parte della sopracitata categoria (per esempio l'Everest). La via normale \u00e8 la via di salita pi\u00f9 utilizzata per la vetta e passa dalla parete nord, ma esistono altre due vie di salita: la East Ridge e l'American Direct."}
{"id": "440379", "revid": "2225", "url": "https://it.wikipedia.org/wiki?curid=440379", "title": "La Sposa", "text": ""}
{"id": "440381", "revid": "486946", "url": "https://it.wikipedia.org/wiki?curid=440381", "title": "Gli 88 Folli", "text": ""}
{"id": "440383", "revid": "486946", "url": "https://it.wikipedia.org/wiki?curid=440383", "title": "Gli 88 folli", "text": ""}
{"id": "440391", "revid": "830939", "url": "https://it.wikipedia.org/wiki?curid=440391", "title": "Antonio Abondio", "text": "Biografia.\nFiglio di Antonio Abondio detto l'Ascona (morto nel 1578), originario di Ascona, fu padre di Alessandro Abondio.\nSvolse la sua attivit\u00e0 in Italia dal 1552 al 1565, in seguito lavor\u00f2 in Austria, nei Paesi Bassi, in Spagna e Baviera per gli imperatori del Sacro Romano Impero e in particolare per Massimiliano II e Rodolfo II. A Praga fu incaricato della realizzazione delle medaglie di corte.\nRealizz\u00f2 medaglie e ritratti di personaggi illustri, seguendo un modello classicheggiante. Si ispir\u00f2 all'opera di Leone Leoni, di cui presumibilmente fu allievo, ma anche alla scuola di Reggio Emilia di Giambattista Cambi, detto il Bombarda, Alessandro Vittoria e Pastorino de' Pastorini.\nNel 1577 fu incaricato dall'Imperatore Rodolfo II di produrre la monetazione del nuovo regno e quindi ritrasse i potenti del momento e alcuni personaggi della famiglia imperiale e della corte. Le sue madaglie, caratterizzate da una composizione armoniosa e dal modellato non privo di giochi luministici, ebbero una notevole influenza sull'arte austriaca e tedesca in generale. Lavor\u00f2 anche in Spagna.\nPregevoli sono anche i suoi numerosi pezzi in cera colorata.\nArtista da non confondere con due artisti che portano lo stesso nome: suo padre detto l'Ascona e lo Scarpagnino (1465/1470-1549) architetto d'origine lombarda che lavor\u00f2 molto a Venezia (ricostruzione del Fondaco dei Tedeschi, la Scala d'Oro a Palazzo Ducale, nelle Fabbriche vecchie di Rialto, nella chiesa di San Sebastiano e alla Scuola Grande di San Rocco)."}
{"id": "440402", "revid": "6340", "url": "https://it.wikipedia.org/wiki?curid=440402", "title": "Gas metano", "text": ""}
{"id": "440407", "revid": "1543377", "url": "https://it.wikipedia.org/wiki?curid=440407", "title": "Sofija Jakovlevna Parnok", "text": "Biografia.\nSofija Parnok nacque da un padre farmacista. Studi\u00f2 al ginnasio femminile \"Imperatrice Maria\" di Taganrog tra il 1894 ed il 1903, viaggi\u00f2 per l'Europa, studi\u00f2 al conservatorio di Ginevra, ma la scarsezza di mezzi finanziari la costrinse infine a tornare a Taganrog nel 1904.\nEntr\u00f2 al conservatorio di San Pietroburgo alla fine dello stesso anno, ma abbandon\u00f2 gli stud\u00ec e ripart\u00ec per Ginevra, dove fece la sua prima esperienza come drammaturga, con l'opera teatrale \"Il sogno\".\nNel giugno 1906 torn\u00f2 a Taganrog.\nNel 1907 spos\u00f2 Vladimir Volkenstein e si trasfer\u00ec a San Pietroburgo.\nNel gennaio 1909, Parnok divorzi\u00f2 da suo marito e si stabil\u00ec a Mosca.\nAll'inizio della prima guerra mondiale, conobbe la giovane poetessa Marina Cvetaeva, con la quale ebbe un'appassionata storia d'amore che lasci\u00f2 tracce importanti nella poesia di entrambe le donne. Il tardivo primo libro di poesie di Parnok, \"Poesie\", apparve poco prima che lei e Cvetaeva si separassero, nel 1916. Le poesie di questo volume presentavano il primo soggetto lesbico non decadente e desiderante mai apparso in un libro di poesia russa.\nParnok lasci\u00f2 Mosca alla fine dell'estate del 1917 e trascorse gli anni della guerra civile russa nella citt\u00e0 di Sudak, in Crimea. L\u00e0 scrisse uno dei suoi capolavori, il poema e libretto drammatico per l'opera lirica in quattro atti \"Anast\" di Aleksandr Afanas'evi\u010d Spendjarov, che fu un grande successo al Teatro Bol\u0161oj di Mosca nel 1930, ad Odessa, Tbilisi, Tashkent, Erevan e a Parigi (1952).\nSofija Parnok \u00e8 l'autrice delle raccolte di poesie \"Rose delle Pieridi\" (1922), \"La vite\" (1923), \"Musica\" (1926) e \"A mezza voce\" (1928). La censura sovietica decise presto che la voce poetica di Parnok era \"illegale\", e non le fu permesso di pubblicare dopo il 1928. Parnok si guadagn\u00f2 da vivere traducendo poesie di Charles Baudelaire, romanzi di Romain Rolland, Marcel Proust, Henri Barbusse e altri.\nSofija Parnok mor\u00ec di un attacco di cuore in un paese vicino a Mosca il 26 agosto 1933. Prima della fine degli anni trenta, la casa editrice degli Scrittori sovietici pubblic\u00f2 una raccolta di sue poesie.\nLa sua riscoperta risale comunque agli ultimi decenni del XX secolo, quando le sue poesie sono state dapprima ripubblicate o (nel caso di inediti) pubblicate ex novo, e poi studiate e valorizzate da una nuova generazione di critici. La Parnok \u00e8 oggi annoverata fra i grandi poeti russi, ed \u00e8 considerata una delle pi\u00f9 grandi poetesse dell'amore fra donne del XX secolo."}
{"id": "440408", "revid": "933835", "url": "https://it.wikipedia.org/wiki?curid=440408", "title": "Filomena Delli Castelli", "text": "Biografia.\nNata a Citt\u00e0 Sant'Angelo (PE) da una famiglia di umile estrazione con il pap\u00e0 emigrato in America, si diplom\u00f2 presso l'Istituto Magistrale del paese d'origine per poi continuare gli studi e conseguire la laurea presso l'Universit\u00e0 Cattolica del Sacro Cuore a Milano in lettere e filosofia. Esercit\u00f2 quindi la professione di maestra.\nGi\u00e0 in et\u00e0 giovane impegnata all'interno del Movimento Giovanile dell'Azione Cattolica di cui era presidente durante gli studi magistrali, ne continu\u00f2 il legame durante gli anni dell'Universit\u00e0 iscrivendosi alla Federazione italiana Cattolica Universitaria nel 1940.\nFinita la seconda guerra mondiale, divenne insegnante presso l'istituto magistrale dove aveva conseguito il diploma. Fond\u00f2 una sezione del partito della Democrazia Cristiana e successivamente fu nominata Segretario provinciale del Movimento Femminile del Partito.\nEletta, insieme a sole 21 donne, all'Assemblea costituente italiana il 2 giugno 1946, fu riconfermata alla Camera dei deputati nel 1948 e poi nel 1953.\nDal 1951 al 1955 fu anche sindaco di Montesilvano.\nIn seguito fu collaboratrice della RAI per vari anni e si dedic\u00f2 alla promozione e all'organizzazione di attivit\u00e0 culturali e di volontariato.\nFece parte del \"Comitato d'Onore\" per le celebrazioni del 60\u00ba anniversario dell'Assemblea Costituente istituito nella XIV Legislatura (2001-2006).\nIl 20 dicembre 2019 le \u00e8 stato intitolato il terzo ponte sul fiume Saline tra le citt\u00e0 di Montesilvano e Citt\u00e0 Sant'Angelo."}
{"id": "440414", "revid": "767487", "url": "https://it.wikipedia.org/wiki?curid=440414", "title": "Triton (moto)", "text": "La Triton \u00e8 una motocicletta di tipo Special, realizzata a livello artigianale negli anni cinquanta e sessanta, che nasceva dall'unione del motore della Triumph Bonneville con il telaio prodotto dalla Norton. La denominazione Triton \u00e8 l'acronimo dei marchi Triumph e Norton.\nQuesta tipologia di moto composita era molto diffusa nell'ambiente \"caf\u00e9 racers\" e, all'epoca, rappresentava la massima espressione della moto sportiva inglese.\nL'esigenza di creare la \"Triton\" nacque dalla anormale fragilit\u00e0 dei motori bicilindrici prodotti dalla Norton negli anni '50 che limitava fortemente l'utilizzo sportivo dei telai \"Featherbed\" (letto di piume), al tempo considerati la migliore espressione della tecnica telaistica nella produzione mondiale. Per ovviare al problema delle frequenti rotture, alcuni artigiani iniziarono a sostituire, nelle loro \"caf\u00e8 racers\", il propulsore delle Norton con altre motorizzazioni e, particolarmente con i bicilindrici 650 cc della Bonneville T120R, ottenendo cos\u00ec una moto potente, affidabile e stabile.\nNon si sa con certezza chi fu il primo a pensare a questa trasformazione ma le \"Triton\" in breve divennero le moto pi\u00f9 desiderate. Sempre su base ciclistica Norton, furono tentati diversi esperimenti che diedero vita ad altre moto ibride, di minor successo rispetto alla Triton, come la Tribsa, con motore della BSA Gold Star e la Norvin, con motore della Vincent Rapide.\nIn pratica ogni moto era un pezzo unico che rispecchiava la personalit\u00e0 e le \"convinzioni\" motoristiche del suo proprietario.\nLa fama delle \"Triton\" ha retto molto bene al passare del tempo ed oggi sono ancora richieste e vengono prodotte, in numeri molto limitati, da artigiani specializzati."}
{"id": "440415", "revid": "36426", "url": "https://it.wikipedia.org/wiki?curid=440415", "title": "Piazza del Duomo (Firenze)", "text": "Piazza del Duomo \u00e8 situata nel cuore del centro storico di Firenze. \u00c8 dominata dalla mole della cattedrale di Santa Maria del Fiore e degli edifici correlati come il campanile di Giotto e il battistero di San Giovanni, anche se l'ipotetica linea fra via de' Martelli e via Calzaiuoli divide la piazza in due sezioni, con il battistero nell'omonima piazza San Giovanni.\nStoria della piazza.\nEscluso dalla cerchia romana, il sito era originariamente sul lato nord del primitivo quadrilatero cittadino. Con la fondazione del battistero in epoca paleocristiana il centro religioso della citt\u00e0 si spost\u00f2 gradualmente pi\u00f9 a nord e venne inglobato nella seconda cerchia di mura. Forse ancor pi\u00f9 antica era Santa Reparata, prima cattedrale cittadina, a ridosso del battistero molto pi\u00f9 dell'odierno duomo, e che, con le chiese di San Salvatore al Vescovo e San Michele Visdomini, formava un asse sacro corredato anche di un palazzo vescovile davanti al battistero, un ospedale, una canonica ed un cimitero. Gli scavi del 1971-1972 nell'area tra duomo e battistero rivennero un tratto delle mura romane di Florentia e parte di un basolato di un decumano minore, nonch\u00e9 resti di edifici attigui. Successive sono due grandi fornaci (XII secolo), evidentemente utilizzate nella costruzione di Santa Reparata e dell'area cimiteriale; inoltre sono state rinvenute le fondazioni di pilastri riferibili al XIII secolo.\nNel 430 (tradizionalmente) le spoglie di san Zanobi, primo vescovo cittadino, vennero traslate in Santa Reparata da San Lorenzo, a suggellare il raggiunto primato cittadino del centro religioso. La piazza era molto pi\u00f9 piccola di quella odierna, con il palazzo vescovile a ridosso del battistero, oltre la cui porta est si apriva, dopo una stradina, la facciata di Santa Reparata. Tutt'intorno le costruzioni, divise da un dedalo di vicoli, riempivano la superficie. La realizzazione di un portico davanti alla chiesa di Santa Reparata nell'XI secolo ridusse ad appena 17-18 metri lo spazio antistante il battistero.\nSul finire del Duecento, con il cantiere della nuova cattedrale, furono abbattute numerose case per far posto all'enorme cattedrale ed al campanile. Un aneddoto ancora famoso \u00e8 quello legato alla famiglia dei Bischeri, che si rifiutava di vendere le proprie case per far spazio alla costruzione della cattedrale, ma si ritrov\u00f2 beffata perch\u00e9 un incendio le distrusse, da cui deriverebbe l'offesa tipica cittadina indirizzata agli stolti (\"O bischero!\"). Fra le prime demolizioni, fu quasi subito distrutta una campata della vecchia chiesa per dare aria al battistero, che divenne il principale edificio religioso della citt\u00e0.\nNel corso dei secoli successivi gli edifici della piazza rimasero per lo pi\u00f9 inalterati, mentre piazza San Giovanni veniva allargata nell'Ottocento facendo arretrare il palazzo vescovile. In quel periodo venne comunque regolarizzato il contorno ed in parte ampliato il piazzale che circonda il duomo. Sul palazzo dei canonici, rimodellato per l'occasione, furono poste due statue degli architetti della cattedrale (Arnolfo di Cambio e Brunelleschi) in posa di guardare il loro capolavoro in una loggetta appositamente creata.\nNel 1955 \"l'Operazione Strade\", consistente nel rifacimento del manto stradale nel centro storico, che aveva cominciato a deteriorarsi a causa dell'aumento del traffico privato e dei passaggi degli autobus, comport\u00f2 la soppressione dei binari della rete tranviaria di Firenze, che nel giro di tre anni fu completamente smantellata. Proprio in piazza del Duomo tale rete aveva uno degli storici capolinea delle tranvie urbane ed extraurbane verso le localit\u00e0 limitrofe.\nDal 25 ottobre 2009 la piazza \u00e8 stata resa completamente pedonale (ad eccezione dei veicoli di soccorso) all'intera piazza e alle antistanti via de' Martelli, via dei Servi ed altri tratti di strade del centro.\nEdifici.\nSanta Maria del Fiore.\nLa grandiosa cattedrale fiorentina \u00e8 fra le opere architettoniche pi\u00f9 importanti del periodo a cavallo tra il gotico e il rinascimento, ed una delle pi\u00f9 belle e grandi cattedrali europee, al tempo la pi\u00f9 grande, oggi la quinta per grandezza, dopo la basilica di San Pietro a Roma, la cattedrale di San Paolo a Londra, la cattedrale di Siviglia e il duomo di Milano. Fu iniziata, per incarico della signoria, nel 1296 dall'architetto Arnolfo di Cambio nel luogo dove sorgeva l'antica cattedrale di Santa Reparata. L'Arte della Lana, che aveva ricevuto l'incarico di sovrintendere alla costruzione, nel 1334 affid\u00f2 la direzione dei lavori a Arnolfo di Cambio e dopo il 1350 a Francesco Talenti, al quale si deve un nuovo progetto che alter\u00f2 parzialmente quello arnolfiano. Dopo di che entro il 1364 erano state ultimate le prime tre campate, nel 1378-80 fu realizzata la copertura della navata centrale e di quelle laterali. Il problema della costruzione della cupola fu risolto dopo lunghi dibattiti dal Brunelleschi, che, a partire dal 1418, assurse al ruolo di primo architetto rinascimentale.\nLa sua geniale soluzione tecnica consisteva nella creazione di una doppia calotta autoportante, che non richiese la presenza delle tradizionali armature di sostegno. Il 25 marzo del 1436 Santa Maria del Fiore venne consacrata da papa Eugenio IV. La lanterna, costruita dopo la morte del Brunelleschi (1446), fu completata dal Verrocchio nel 1468, il quale la coron\u00f2 con la palla bronzea e la croce. La grande cupola domina la piazza, la citt\u00e0 e l'intera piana, essendo visibile da numerosi punti nelle colline circostanti anche a notevole distanza, fino alla provincia di Prato e addirittura ad alcuni comuni di quella di Pistoia. Un disco di marmo bianco sul retro della piazza segna il punto dove cadde la sfera nell'anno 1600 in seguito ad una forte tempesta. Fu ricostruita pi\u00f9 grande e ricollocata due anni dopo.\nEmilio De Fabris si aggiudic\u00f2 l'esecuzione della facciata attuale, in stile neogotico, costruita fra il 1871 ed il 1887.\nDavanti alla gradinata del duomo alcuni riquadri nella pavimentazione ricordano dove si trovavano i pilastri del portico di Santa Reparata, prima che fosse demolito per far posto alla nuova cattedrale.\nCampanile di Giotto.\nIl campanile di Giotto \u00e8 situato a fianco della cattedrale, originalmente disposto a fianco della facciata invece che in posizione arretrata. Fu progettato da Giotto, da cui il nome, ma realizzato da Andrea Pisano e completato da Francesco Talenti. \u00c8 alto 84 metri e progressivamente si alleggerisce nelle forme per la presenza di bifore e trifore. Interamente rivestito da marmi policromi bianchi, verdi e rosati, \u00e8 decorato anche da numerose sculture e formelle, oggi in larga parte sostituite da copie e conservate nel museo dell'Opera del Duomo. Nelle formelle del basamento sono raffigurate le \"attivit\u00e0 umane\", vero manifesto della Firenze corporativa del medioevo, eseguite da Andrea Pisano e Luca della Robbia, mentre nella seconda fascia \"i pianeti, le virt\u00f9, le arti liberali ed i sacramenti\".\nMuseo dell'Opera del Duomo.\nIl museo dell'Opera del Duomo si trova in un palazzo davanti alle absidi della cattedrale, dominato da un busto di Cosimo I sulla facciata. L'Opera del Duomo \u00e8 tuttora un ente che cura l'amministrazione, la salvaguardia ed il restauro di tutti i monumenti e musei affacciati su piazza del Duomo e piazza San Giovanni. Il museo oggi ospita numerose opere rimosse per motivi di salvaguardia dai monumenti della piazza, come le formelle e le sculture del campanile, la porta del Paradiso di Lorenzo Ghiberti dal battistero, le cantorie di Donatello e di Luca della Robbia, la \"Maddalena\" sempre di Donatello, e una \"Piet\u00e0\" di Michelangelo provenienti dall'interno del duomo. Una sezione \u00e8 dedicata alla costruzione della cupola del Brunelleschi, mentre \u00e8 completamente documentata la storia della facciata, dalle sculture rimosse dalla primitiva opera di Arnolfo di Cambio (distrutta nel 1587) ai progetti giunti per il concorso internazionale bandito nell'Ottocento.\nArciconfraternita della Misericordia.\nL'arciconfraternita della Misericordia \u00e8 un'antica congregazione di fraterna assistenza, istituita da san Pietro Martire nel 1244 per curare gli ammalati e seppellire i morti. Nel 1321 acquist\u00f2 parte di una propriet\u00e0 della famiglia Adimari sita di fronte al Battistero e vi costru\u00ec la sua prima sede. Negli anni che seguirono la terribile epidemia di peste del 1348 aggiunse anche un oratorio con loggia antistante. Nel 1425 alla Compagnia della Misericordia venne imposto di assorbire la Compagnia del Bigallo, prossima al fallimento. Il forzato connubio fall\u00ec e nel 1489 alcuni fratelli decisero di abbandonare sede, oratorio e loggia per fondare una \"Nuova Misericordia\". La Compagnia del Bigallo rimase cos\u00ec unica proprietaria del complesso che da allora prese il nome di \"Loggia del Bigallo\". Dopo varie vicissitudini, nel 1576, la Compagnia della Miseriocordia ottenne finalmente una nuova sede stabile nel palazzo detto degli Uffiziali dei Pupilli in piazza del Duomo, concessole dal granduca Francesco I de' Medici e ristrutturato da Alfonso Parigi. La sede, dotata a sua volta di oratorio, concepito nel 1780 da Stefano Diletti e poi completamente ristrutturato nel 1930, \u00e8 da considerarsi una dimora storica con, all'ultimo piano, un suo museo. All'interno sono conservati dipinti ed arredi liturgici; nell'oratorio la statua di \"San Sebastiano\", patrono della confraternita, opera di Benedetto da Maiano. \u00c8 una delle pochissime confraternite antiche a non essere stata soppressa nel tempo, per la sua attivit\u00e0 in campo assistenziale (non a caso davanti alla sede oggi \u00e8 sempre presente un'autoambulanza pronta a intervenire in caso di necessit\u00e0).\nPalazzo dei Canonici.\nIl palazzo dei Canonici sorge sul fianco sud della piazza.\nNella prima met\u00e0 dell'Ottocento furono compiuti interventi urbanistici nell'area a sud del duomo per ampliare la piazza e darle pi\u00f9 regolarit\u00e0. Dal 1826 al 1830 l'architetto Gaetano Baccani abbatt\u00e9 antiche costruzioni ed eresse ben allineati tre grandi edifici per le abitazioni dei canonici. Il palazzo centrale, a fianco della piazzetta del Capitolo, venne arricchito di una balconata sorretta da quattro colonne incornicianti due nicchie con statue che raffigurano gli architetti del duomo Arnolfo di Cambio e Filippo Brunelleschi, eseguite da Luigi Pampaloni nel 1830. L'architetto Baccani regolarizz\u00f2 anche la struttura del palazzo e dell'oratorio della Misericordia all'angolo con via de' Calzaioli.\nPalazzo Strozzi di Mantova.\nIl palazzo Sacrati-Guadagni-Strozzi di Mantova fu costruito sulle antiche case dei Bischeri. L'edificio pass\u00f2 ad un ramo della famiglia Guadagni, che prese il nome di Guadagni dell'Opera, a causa della vicinanza con le case dell'opera del Duomo. Lavori di modifica al palazzo iniziarono nel 1604 ed andarono avanti a pi\u00f9 riprese. Verso il 1640 altre case su via Buia (ora via dell'Oriuolo) vennero abbattute per fare spazio al palazzo, che cos\u00ec raggiunse su piazza Duomo un'estensione fino all'angolo, con file di sette finestre, da l\u00ec girava per un prospetto laterale con altre cinque finestre per fila. La facciata presenta tutti gli elementi canonici dell'architettura residenziale fiorentina successiva al Rinascimento.\nMuseo Torrini.\nIl museo Torrini, \u00e8 un piccolo museo privato dedicato all'oreficeria, era situato al primo piano del numero 1. Contiene esemplari di argenteria, gioielli, orologi e \"object d'art\" prodotti nella plurisecolare storia della famiglia Torrini.\nAltri edifici.\nSul lato nord della piazza si affacciano per il lato \"breve\" anche i palazzi Naldini e Del Bianco. Il palazzo Naldini in particolare ha sulla piazza una targa con un busto di Donatello, che qui aveva un tempo la sua bottega.\nLe feste.\nLa piazza del Duomo \u00e8 il luogo privilegiato per la celebrazione delle principali feste religiose. Tra le ricorrenze pi\u00f9 importanti si possono ricordare lo scoppio del carro in occasione della Pasqua e la Festa di san Giovanni Battista (24 giugno), patrono di Firenze.\nScoppio del carro.\nLa tradizione dello scoppio del carro, legata all'accensione del fuoco sacro connessa alla liturgia della Resurrezione, ha origine a Firenze nel XII secolo. Si narra che Pazzino de' Pazzi, distintosi durante la prima crociata nella riconquista di Gerusalemme, abbia ricevuto come premio da Goffredo di Buglione tre scaglie di pietra del Santo Sepolcro. Al ritorno a Firenze, Pazzino ed i suoi discendenti ebbero l'onore di accendere con quelle pietre il fuoco del sabato santo che veniva portato, dapprima con una fiaccola, poi con il carro, dalla chiesa di Santa Maria Primerana (distrutta, gi\u00e0 in piazza Strozzi) alla cattedrale, accompagnato dallo scoppio di fuochi d'artificio davanti alla casa dei Pazzi. Dalla fine del Settecento le pietre si conservano nella chiesa dei Santi Apostoli. Oggi il fuoco viene portato alla cattedrale dentro un portafuoco in ferro, mentre il carro parte dal suo deposito in via del Prato, trainato da quattro buoi bianchi, coperto di fuochi artificiali, per giungere davanti alla porta del duomo. Qui, durante la celebrazione della messa, al canto del Gloria il sacerdote accende col fuoco benedetto il cero pasquale ed il razzo a forma di colombina che, correndo su un cavo di acciaio, va ad incendiare i fuochi del carro. Dall'esito del volo della colombina si traevano auspici per il raccolto.\nFesta di San Giovanni.\nLa festa di San Giovanni cade il 24 giugno, ma in passato i festeggiamenti si protraevano per pi\u00f9 giorni. Nell'occasione, tra la cattedrale e il battistero, veniva stesa a dodici metri d'altezza una grande tela detta \"cielo\", in modo tale da creare una sorta di percorso coperto straordinariamente sfarzoso. Da qui prendeva avvio la processione che attraversava le vie della citt\u00e0, a loro volta addobbate da ricchi drappi appesi alle finestre. Il battistero costituiva inoltre la meta finale per l'offerta dei ceri e dei palii, costituiti da una striscia di stoffa pregiata fissata ad un'asta. I palii venivano esposti per un anno nel battistero, quindi divenivano di propriet\u00e0 dell'Arte di Calimala che li utilizzava per adornare la citt\u00e0 in occasione di feste solenni. Il \"cielo\" di drappi veniva appeso anche in occasione dei matrimoni delle pi\u00f9 importanti famiglie fiorentine, come illustra il cassone nuziale degli Adimari, conservato nella galleria dell'Accademia."}
{"id": "440417", "revid": "119867188", "url": "https://it.wikipedia.org/wiki?curid=440417", "title": "Premi Oscar 1960", "text": "La 32\u00aa edizione della cerimonia di premiazione degli Oscar si tenne il 4 aprile 1960 a Hollywood, al RKO Pantages Theatre, presentata da Bob Hope.\nLa cerimonia ha visto la vittoria di Ben Hur, primo film ad aver vinto 11 Premi Oscar.\nQuesto primato \u00e8 stato eguagliato solo da \"Titanic\" e \"Il Signore degli Anelli - Il ritorno del re\".\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Lee De Forest per le sue pionieristiche invenzioni che portarono il sonoro nel cinema.\nA Buster Keaton per i suoi talenti unici che portarono immortali commedie sullo schermo.\nPremio umanitario Jean Hersholt.\nA Bob Hope"}
{"id": "440418", "revid": "237256", "url": "https://it.wikipedia.org/wiki?curid=440418", "title": "Sophia Parnok", "text": ""}
{"id": "440419", "revid": "237256", "url": "https://it.wikipedia.org/wiki?curid=440419", "title": "Sophia Yakovlevna Parnok", "text": ""}
{"id": "440431", "revid": "14214", "url": "https://it.wikipedia.org/wiki?curid=440431", "title": "Franchi tiratori", "text": ""}
{"id": "440443", "revid": "767487", "url": "https://it.wikipedia.org/wiki?curid=440443", "title": "Kunstareal", "text": "Il Kunstareal \u00e8 un'area all'interno del quartiere di Maxvorstadt di Monaco di Baviera con una massima concentrazione di musei.\nCaratteristiche.\nVi si trovano tre pinacoteche (\"Pinacoteca Vecchia\", \"Pinacoteca Nuova\" e \"Pinacoteca dell'Arte Moderna\"), la \"Gliptoteca\", le \"Staatliche Antikensammlungen\" (entrambi i musei sono specializzati in arte greca e romana), il \"Lenbachhaus\" (impressionismo, espressionismo e art nouveau), il \"Brandhorstmuseum\" (una collezione di arte contemporanea), il museo \"Regno dei Cristalli\", il \"Museo Egizio di Monaco di Baviera\"."}
{"id": "440452", "revid": "120720376", "url": "https://it.wikipedia.org/wiki?curid=440452", "title": "Abu al-Qasim al-Zahrawi", "text": "\u00c8 considerato il pi\u00f9 grande chirurgo del Medioevo\ne il padre fondatore della chirurgia moderna.\nAbu Qasim visse a Cordova, capitale del Califfato di Cordova, nella Spagna musulmana, nella stessa epoca in cui visse Avicenna, nel periodo di grande rivalit\u00e0 tra Baghdad l'abbaside e Cordova l'omayyade.\nBiografia.\nKhalaf ibn Abbas al-Zahrawi, conosciuto in Occidente con il nome di \"Abulcasis\" o \"Alsaharavius\", nacque e crebbe intorno al 936 a Mad\u012bnat al-Zahr\u0101\u02be, villaggio situato qualche chilometro a nord-ovest di Cordova, in al-Andalus, sotto il regno dei califfi omayyadi Abd al-Rahman III ibn Muhammad ed Hisham II ibn al-Hakam.\nAll'epoca la citt\u00e0 di Cordova era la capitale della Spagna musulmana, ed in fama, ricchezza e vitalit\u00e0 culturale uguagliava senza dubbio le citt\u00e0 di Baghdad e Costantinopoli; essa contava all'incirca un milione di abitanti, ottanta scuole e cinquanta ospedali e la sua biblioteca, fondata da Hisham II ibn al-Hakam, vantava pi\u00f9 di 600000 opere.\nAbulcasis studi\u00f2 la medicina e le altre scienze nelle scuole di Cordova. Si distinse rapidamente nei campi della chirurgia, della traumatologia, dell'urgenza, dell'ortopedia e dell'oftalmologia. Il califfo al-Hakam II, succeduto al padre, lo nomin\u00f2 medico di corte.\nPass\u00f2 quasi tutta la sua vita a Mad\u012bnat al-Zahr\u0101\u02be, dove studi\u00f2, insegn\u00f2 e pratic\u00f2 la medicina e la chirurgia fino al 1011, quando il paese fu saccheggiato e distrutto in occasione della guerra civile scoppiata durante il califfato di Hisham II ibn al-Hakam.\nPersonalit\u00e0 e pensiero.\nAbulcasis era un uomo estremamente devoto alla professione medica, e riceveva pazienti e studenti non solo dal mondo arabo ma dall'Europa intera e dispensava cure, aiuto e consigli a tutti coloro li richiedessero. \nUno dei suoi pregi maggiori era la sua straordinaria prudenza e professionalit\u00e0: spinto dalla morale deontologica e dalla volont\u00e0 di efficacia tecnica, Abulcasis si rifiutava di intervenire senza conoscere la causa esatta che provocava la malattia e senza un piano operatorio prestabilito e insisteva sull'importanza dell'osservazione diretta e approfondita di ogni caso cos\u00ec da poter effettuare la diagnosi pi\u00f9 precisa possibile, di modo da prescrivere il trattamento pi\u00f9 adatto. \u00c8 indispensabile a suo parere dunque, nell'ambito della chirurgia, essere molto equilibrati, prudenti ed avere il massimo rispetto della persona umana: a questo proposito egli nel proemio alla sua opera principale, \"al-Ta\u1e63r\u012bf\", si indirizza ai suoi allievi con queste parole:\nAbulcasis sottolineava inoltre l'importanza di un rapporto medico-paziente positivo e fondato sul rispetto reciproco, e insisteva allo stesso modo sul dovere di dispensare cure indipendentemente dalle differenze di statuto sociale. Egli inoltre riconosceva la mediocrit\u00e0 dei progressi compiuti in chirurgia dai sapienti arabi, che lui attribuiva alla loro ignoranza relativamente all'anatomia. \nTuttavia, \u00e8 necessario dire che, per molto tempo, solo la negromanzia, scienza magica dei morti, si riservava un contatto pi\u00f9 o meno diretto con i cadaveri, essendo le dissezioni anatomiche interdette ai medici, che riuscivano a praticarne solo in segreto e correndo grossi rischi.\nNonostante la convinzione che non esistesse una frontiera tra la medicina e la chirurgia, Abulcasis fu il primo a separare la chirurgia dalle altre materie mediche per farne una scienza distinta, fondata sullo studio del corpo umano attraverso dissezioni e vivisezioni.\nContributi scientifici di Abulcasis.\nL'apporto scientifico di al-Zahrawi si riconosce nel recupero di tecniche chirurgiche da tempo desuete, ma principalmente in importanti innovazioni grazie alle quali si \u00e8 ritagliato un ruolo di primo piano nel progresso della medicina lungo il corso del secondo millennio.\nChirurgia.\nAbulcasis \u00e8 il primo chirurgo a mettere in pratica una serie di operazioni chirurgiche:\nEgli inoltre praticava brillantemente:\nMedicina.\nIn medicina il maggiore contributo di Abulcasis sta nell'essere stato il primo a parlare della predisposizione di alcune persone all'emorragia (emofilia), e del suo carattere ereditario.\nIn ostetricia, inoltre, descrisse numerose tecniche di parto secondo le diverse presentazioni distociche (come ad esempio la posizione di Walcher, o decubito dorsale) ed \u00e8 il primo a descrivere la gravidanza extrauterina, allora mortale.\nNella strumentazione medico-chirurgica inoltre, egli diede numerosi contributi:\nInfluenza presso i posteri.\nAbulcasis ha reso numerosi servizi all'umanit\u00e0 in qualit\u00e0 di medico e chirurgo, grazie alle sue ricerche e alle sue invenzioni: esso fu l'autore di metodi chirurgici inediti e di strumenti molto ingegnosi, molti dei quali inventati da lui stesso. Le sue opere inoltre sono abbondantemente illustrate con figure esplicative, cosa che, per l'epoca, costituiva una grande originalit\u00e0. Egli fu inoltre senza dubbio colui che diede alla pratica chirurgica, a lungo ignorata e disprezzata, il ruolo di pari importanza accanto ai trattamenti medico-clinici; per queste ragioni l'influenza del suo operato dur\u00f2 a lungo, dal Medioevo al Rinascimento, per pi\u00f9 di cinquecento anni.\nIl nome di Abulcasis apparve per la prima volta negli scritti di Ibn Hazm (994-1064), che lo definiva come uno dei pi\u00f9 grandi medici della Spagna moresca. La sua prima biografia dettagliata fu scritta sessant'anni dopo la sua morte da al-\u1e24umayd\u012b, nella sua opera \"Jadhwat al-muqtabis f\u012b dhikr w\u016bl\u0101t al-Andalus\" (, ossia \"Dei sapienti andalusi\").\nL'influenza di Ab\u016b l-Q\u0101sim si estese in Occidente nel corso di pi\u00f9 di cinque secoli: la sua opera maggiore, \"al-Ta\u1e63r\u012bf\" (La Pratica), fu tradotta in latino nel XII secolo da Gerardo di Cremona (1114-1187) e diffusa in tutta Europa, dove influenz\u00f2 profondamente la pratica chirurgica fino al Seicento. \nIl medico Guy de Chauliac (1298-1368), oltre a citare il \"Ta\u1e63r\u012bf\" in almeno 200 occasioni, decise di allegare la versione latina dell'opera di Abulcasis alla sua opera \"Chirurgia Magna\", completata nel 1363, cos\u00ec che gli studenti potessero beneficiare delle conoscenze del medico andaluso. Nel 1500, inoltre, Girolamo Fabrici d'Acquapendente studi\u00f2 questo autore e lo enunci\u00f2 fra i grandi chirurghi dell'antichit\u00e0, insieme a Celso ed a Paolo D'Egina. Anche Pietro Argallata lo dipinge come \"senza l'ombra di dubbio il re dei chirurghi\"; nel corso del Rinascimento inoltre la sua opera \u00e8 spesso citata, particolarmente dal chirurgo francese Jacques Dal\u00e9champs.\nQuest'opera, infine, fu considerata cos\u00ec importante che per cinque secoli rest\u00f2 inscritta al programma di chirurgia della Scuola medica salernitana e dell'Universit\u00e0 di Montpellier.\nOpere.\nal-Ta\u1e63r\u012bf.\nL'opera principale, medica e chirurgica, di al-Zahrawi, che gli valse l'essenza della sua notoriet\u00e0, \u00e8 intitolata \"al-Ta\u1e63r\u012bf li-man \u02bfagiza \u02bfan al-ta\u02bel\u012bf\", che letteralmente significa \"La condotta per colui che non sa comporre (un libro)\". Essa fu ultimata nell'anno 1000.\nTradotta in latino nel XII secolo da Gerardo da Cremona col titolo \"Concessio ei data qui componere haud valet\", l'opera conobbe non meno di dieci edizioni latine tra il 1497 ed il 1544, prima di essere tradotta in francese, in ebraico, in inglese e in lingua provenzale. Tutti i chirurghi medievali, come Ruggero di Salerno, Guglielmo da Saliceto, Henri de Mondeville, Guy de Chauliac hanno largamente consultato e citato la sua opera.\nL'opera sar\u00e0 pubblicata a Venezia nel 1497, ad Amburgo nel 1519, a Strasburgo nel 1532, a Basilea nel 1541 e a Oxford nel 1778.\nQuesta \u00e8 un'enciclopedia di 1500 pagine divisa in trenta libri, dei quali il pi\u00f9 famoso, e quello maggiormente diffuso nel Medioevo, \u00e8 l'ultimo, consacrato interamente alla chirurgia. \nIn questa fondamentale opera Abulcasis, oltre a tracciare il bilancio completo delle conoscenze chirurgiche della sua epoca, vagliate con forte senso critico e confrontate attraverso l'esperienza diretta, rinnov\u00f2 fortemente le pratiche chirurgiche del tempo e apport\u00f2 notevoli modifiche in campo medico e chirurgico-strumentale.\nL'opera pu\u00f2 essere suddivisa in tre parti, sulla base di diversi argomenti e trattazioni:\nL'ultimo volume dell'opera ha giocato un ruolo capitale in Europa, poich\u00e9 ha permesso di gettare le basi della chirurgia europea e dare a questa branca della medicina un prezioso contributo: la minuziosa descrizione della strumentazione chirurgica - la pi\u00f9 antica dell'intera storia medica - comprendente strumenti fino ad allora utilizzati unitamente a circa duecento utensili chirurgici concepiti e realizzati da Abulcasis stesso (bisturi, forbici, sonde, stiletti, cateteri, seghe, stecche, otoscopi).\n\"Liber Servitoris\".\nNell'ambito della farmacologia, Abulcasis \u00e8 considerato il pioniere nella preparazione di medicine attraverso la distillazione e la sublimazione: in quest'opera il medico andaluso descrive dettagliatamente le ricette ed i metodi di preparazione dei \"rimedi semplici\", quelle medicine cio\u00e8 di derivazione naturale generalmente utilizzate per preparare le complesse droghe (i \"rimedi composti\") al tempo utilizzate. Egli inoltre vi descrive i metodi di conservazione dei medicinali, ed indica i materiali di cui devono essere costituiti i vasi che li contengono."}
{"id": "440463", "revid": "1782831", "url": "https://it.wikipedia.org/wiki?curid=440463", "title": "Chicago Fire Football Club", "text": "Il Chicago Fire Football Club, noto semplicemente come Chicago Fire, \u00e8 una societ\u00e0 calcistica statunitense con sede nella citt\u00e0 di Chicago (Illinois). Milita nella Major League Soccer dal 1998 e disputa le proprie partite casalinghe all'U.S. Soldier Field, impianto da 60.000 posti a sedere.\nFondato nel 1998, alla sua stagione di esordio il club vinse s\u00f9bito il titolo MLS e la Lamar Hunt Open Cup, trofeo che ha poi conquistato altre tre volte nel corso della sua storia (2000, 2003, 2006); nel suo \"palmar\u00e8s\" figura anche un MLS Supporters' Shield, vinto nel 2003.\nOltre alla prima squadra, il Chicago Fire schiera anche una formazione di riserve che gioca nella Premier Development League.\nStoria.\nIl club fu fondato l'8 ottobre 1997 nel giorno del 126\u00ba anniversario del grande incendio di Chicago (8 ottobre 1871).\nLa squadra si propose immediatamente come modello multiculturale, avendo tra le sue file calciatori di origine polacca (Piotr Nowak, Jerzy Podbro\u017cny), messicana (Jorge Campos) e ceca (Lubo\u0161 Kub\u00edk).\nIl primo allenatore dei Fire fu Bob Bradley, originario dello stato di New York, che, al termine della stagione 2002, lasci\u00f2 inaspettatamente la squadra per trasferirsi ai New York/New Jersey MetroStars; dopo molte ricerche, la scelta del club per sostituire Bradley cadde su Dave Sarachan, vice allenatore della nazionale statunitense. Sotto la guida del nuovo tecnico la squadra giunse subito alla finale nazionale per il titolo: nella finale disputata a Carson (California) prevalsero tuttavia i San Jose Earthquakes, anche se i Fire furono la squadra migliore durante la \"regular season\" (per la quale furono premiati con il Supporters' Shield). In quello stesso anno Nowak si ritir\u00f2 dal calcio giocato per assumere un incarico dirigenziale in societ\u00e0, incarico che tenne per un solo anno prima di trasferirsi a Washington per diventare allenatore del D.C. United.\nI rivali d'elezione del Fire sono i texani del Dallas. Dal 2001 i due club concorrono annualmente alla \"Brimstone Cup\" - trofeo messo in palio dai rispettivi sostenitori - che va alla squadra che, nella \"regular season\", si \u00e8 piazzata in posizione migliore in classifica.\nNel corso della sua storia, il Chicago Fire ha annoverato e annovera calciatori di richiamo: \u00e8 il caso dei nazionali statunitensi Armas, Klopas, Wynalda, Beasley, Wolff, Sanneh, Bocanegra e Mapp; tra gli stranieri, oltre ai citati, anche il bulgaro Stoichkov, l'honduregno Guerrero ed il tedesco Schweinsteiger.\nColori e simboli.\nColori.\nIl disegno delle maglie richiama l'abbigliamento di un vigile del fuoco, con una striscia orizzontale bianca all'altezza del petto e del dorso su uno sfondo completamente rosso. Sulla striscia bianca campeggia in argento la scritta FIRE. Le maglie da trasferta sono bianche con inserti rossi, ma quelle originarie erano uguali a quelle per gli incontri interni, con la differenza che la tenuta era nera invece che rossa. I fornitori tecnici sono stati originariamente Nike e Puma; dal 2006 \u00e8 l'Adidas.\nNel 2014 \u00e8 stata presentata una terza maglia disegnata da un tifoso che ha vinto un contest indetto dal club. La maglia \u00e8 nera con i colori e le stelle della bandiera di Chicago sulla manica, inoltre la grafica sul retro riprende la celebre Willis Tower.\nSebbene non facente parte dei colori delle tenute da gara, i tifosi spesso utilizzano sciarpe e gagliardetti che fanno largo uso del blu scuro, presente sia sullo sfondo del logo che nel crest civico della citt\u00e0 di Chicago.\nSimboli.\nStemma.\nL'originale logo del club richiamava nella forma quello dei vigili del fuoco, a una cui impresa peraltro la sua fondazione si ispira.\nAl centro del logo campeggia una \u201cC\u201d che simboleggia la citt\u00e0 di Chicago e la stella a sei punte, della quale si vedono solo le estremit\u00e0 che fuoriescono dal disco centrale con il monogramma cittadino, fanno riferimento alle quattro stelle a sei punte raffigurate nel gonfalone della citt\u00e0.\nIl 21 novembre 2019 il club rende noto di aver cambiato nome da Chicago Fire Soccer Club a Chicago Fire Football Club, con annesso cambio di logo. Nel nuovo stemma, di forma ovale a sfondo blu scuro, \u00e8 rappresentata una fiamma di colore rosso e oro, che si richiama al nome del club e simboleggia il grande incendio occorso in citt\u00e0 nel 1871. \nPrima della sua presentazione, il rebranding \u00e8 trapelato sui social media e ha ottenuto una \"feedback molto negativo\" dai fan. I punti discordanti sono stati due: il confronto con la \"Fire Crown\", che alcuni fan temevano ricordasse il logo della banda di strada dei Latin Kings, e il logo esistente dei , che utilizza una serie simile di triangoli specchiati. Da parte sua, la societ\u00e0 ha risposto alle recensioni negative dichiarando che i nuovi loghi richiedono tempo e che i risultati si sarebbero visti sul lungo periodo, insistendo sul fatto che non ci sarebbero stati procedure per far rivivere il vecchio logo.\nA met\u00e0 della stagione 2021, il club ha svelato un nuovo stemma, adottandolo completamente a partire dal 2022.\nStrutture.\nStadio.\nA partire dalla stagione 2020, il Chicago Fire disputa le proprie partite casalinghe al Soldier Field, storico stadio situato nel centro di Chicago, inaugurato nel 1924 e completamente ristrutturato e riaperto al pubblico nel 2004. Tale impianto fu anche lo stadio di casa dell'ormai scomparsa Chicago Sting, squadra campione dell'ultima edizione della North American Soccer League nel 1984, ed \u00e8 utilizzato dalle varie squadre di football americano dell'area cittadina. Il Soldier Field, che tra l'altro ospit\u00f2 anche la partita inaugurale del campionato del mondo 1994 - pi\u00f9 altri 4 incontri, tra cui l'ottavo di finale - , era stato utilizzato dal Chicago Fire come stadio di casa della squadra anche dal momento della fondazione del club al 2001 e dal 2004 al 2006.\nLa struttura dello stadio \u00e8 classicheggiante sul modello dei vecchi impianti britannici (ad esempio lo stadio Ibrox di Glasgow): il frontale \u00e8 a cortina di mattoni rossi, l'ingresso \u00e8 ad arcate e le prime file sono a meno di due metri e mezzo dal campo di gioco. Lo stadio ospita anche la \"Illinois Soccer Hall of Fame\" nonch\u00e9 gli uffici amministrativi dei Chicago Fire.\nAltre strutture.\nNelle stagioni 2002 e 2003, in cui fu in corso la ristrutturazione del Soldier Field, il Chicago Fire gioc\u00f2 nello stadio \u201cBenedetti-Wehrli\u201d (noto anche come \"Cardinal Stadium\") di Naperville, comune a circa 50\u00a0km a ovest di Chicago. Tale impianto, prevalentemente utilizzato per le attivit\u00e0 sportive universitarie, ospita circa 15.000 spettatori.\nDal 2006 al 2019 il club ha disputato le proprie gare interne al SeatGeek Stadium, sponsorizzato dal 2006 al 2018 dalla casa automobilistica giapponese Toyota. Esso si trova in un centro a circa 20\u00a0km a nord di Chicago, Bridgeview, la cui municipalit\u00e0 \u00e8 proprietaria dell'impianto, inaugurato l'11 giugno 2006. Dotato di servizi d'accoglienza come alberghi e ristoranti, pu\u00f2 ospitare 20.000 spettatori ed \u00e8 polivalente. Ospita anche regolarmente incontri di \"lacrosse\", uno sport tipicamente americano, vagamente affine all'hockey su prato.\nOrganico.\nRosa 2021.\n\"Rosa e numerazione aggiornate al 24 gennaio 2021.\"\nRosa 2020.\n\"Rosa e numerazione aggiornate al 13 agosto 2020.\"\nRosa 2019.\n\"Rosa e numerazione aggiornate al 3 aprile 2019.\"\nRosa 2018.\n\"Rosa e numerazione aggiornate al 29 agosto 2018.\""}
{"id": "440467", "revid": "1318658", "url": "https://it.wikipedia.org/wiki?curid=440467", "title": "Chicago Fire", "text": ""}
{"id": "440474", "revid": "1369234", "url": "https://it.wikipedia.org/wiki?curid=440474", "title": "Major League Soccer", "text": "La Major League Soccer, nota anche con l'acronimo MLS, \u00e8 il massimo campionato di calcio per club statunitensi e canadesi. \nLa lega venne fondata nel 1993, parallelamente all'organizzazione del campionato mondiale di calcio di USA 1994, ed \u00e8 posta sotto l'egida della United States Soccer Federation (USSF). La prima edizione del campionato si disput\u00f2 nel 1996.\nFormula del torneo.\nLe squadre sono divise in due \"conference\", la \u201cWestern Conference\u201d e la \u201cEastern Conference\u201d, in base alla loro posizione geografica.\nLo svolgimento del torneo avviene in due fasi: stagione regolare e play-off. Il campionato non si svolge con la formula dell'andata e ritorno ma ogni club incontra gli altri un numero variabile di volte, fino ad arrivare a un totale di 34 partite, 17 in casa e 17 fuori. Vengono assegnati tre punti per ogni vittoria e un punto per ogni pareggio. La prima classificata di ogni conference si qualifica direttamente per i quarti di finale dei play-off, mentre le squadre dal secondo al settimo posto disputano un turno preliminare.\nLe otto squadre cos\u00ec qualificate danno vita a dei play-off per stabilire la vincitrice del campionato, disputati con incontri di sola andata a eliminazione diretta. Dal 2012 la finale si disputa sul campo della formazione meglio piazzatasi nel corso della stagione regolare.\nSimilmente alle altre grandi leghe americane di sport professionistici, non \u00e8 prevista alcuna retrocessione n\u00e9 promozione. Il campionato si svolge tra marzo e novembre dell'anno solare.\nLa MLS individua tre dei quattro club statunitensi qualificati alla CONCACAF Champions League, ovvero nell'ordine: la vincitrice della MLS Cup, la vincitrice del Supporters' Shield (cio\u00e8 la squadra con pi\u00f9 punti al termine della stagione regolare) e l'altra vincitrice di conference. A queste si aggiunge la vincitrice della coppa nazionale, la Lamar Hunt U.S. Open Cup. Se una squadra occupa pi\u00f9 di una di queste posizioni si scorre la classifica della stagione regolare fino alla prima non qualificata. Stesso procedimento se una posizione utile \u00e8 occupata da una squadra canadese, visto che queste ultime si qualificano alla Champions League tramite il Canadian Championship.\nStoria.\nLa storia della Major League Soccer inizi\u00f2 nel 1988, quando agli Stati Uniti venne assegnata l'organizzazione dei mondiali di calcio del 1994. In quel momento non esisteva un vero e proprio campionato statunitense di calcio, in quanto la North American Soccer League era fallita al termine della stagione 1984 e nessuna delle leghe successivamente operanti sul territorio aveva ricevuto il riconoscimento da parte della federazione; una condizione che la FIFA pose per l'assegnazione dei mondiali fu quindi proprio l'organizzazione di un campionato professionistico. La lega venne ufficialmente annunciata il 17 dicembre 1993 e avrebbe dovuto esordire con la stagione 1995, con 12 squadre partecipanti. Nel novembre 1994 ad ogni modo venne annunciato il rinvio del primo campionato al 1996, con due partecipanti meno del previsto. Fin dalla sua prima stagione la MLS stabil\u00ec un tetto massimo alle spese che un club poteva sostenere per gli ingaggi ai giocatori, il salary cap, con l'obiettivo di evitare il fallimento finanziario che aveva travolto la NASL.\nSvanita la curiosit\u00e0 per la stagione d'esordio, l'interesse degli statunitensi per il nuovo campionato sembr\u00f2 attestarsi su livelli molto bassi, sia in termini di audience televisivo che di presenze allo stadio; inoltre, quest'ultimo elemento era reso ancor pi\u00f9 evidente dall'utilizzo degli impianti delle squadre di football americano, sovradimensionati per il calcio. La MLS era scarsamente considerata anche dagli appassionati di calcio presenti nel paese, che non vedevano di buon occhio la scelta da parte della lega di alcune regole volte ad \"americanizzare\" lo sport: le partite si svolgevano con il tempo effettivo, fermando cio\u00e8 il cronometro durante le interruzioni di gioco; inoltre le gare non potevano terminare in pareggio, se ci\u00f2 accadeva al termine dei novanta minuti regolamentari le squadre andavano agli shootout. Tali regole verranno abrogate al termine della stagione 1999. Altri due elementi resero il 1999 un anno importante nella storia della MLS: venne inaugurato il primo stadio specificatamente dedicato al calcio, il Columbus Crew Stadium, e Don Garber sostitu\u00ec Doug Logan come commissioner, cio\u00e8 il presidente-amministratore delegato della lega.\nDopo una prima espansione a 12 squadre nel 1998, le difficolt\u00e0 di questi primi anni portarono nel 2002 alla decisione di riportare la lega alla dimensione originaria di 10 club, con la chiusura delle franchigie di Tampa e Miami. Questa misura fu accompagnata da un cambiamento delle regole interne sulla gestione dei proventi da sponsor, diritti televisivi e acquisto di biglietti. Tali misure, aiutate sicuramente dal rinnovato interesse attorno al calcio grazie ai buoni risultati della nazionale ai mondiali del 2002, diedero comunque i loro frutti, visto che la rinnovata stabilit\u00e0 economica spinse nuovi soggetti a investire nei club, avviando a partire dal 2005 una nuova fase di espansione della lega, con l'aumento del numero delle squadre partecipanti e la costruzione di stadi specifici per il calcio, di propriet\u00e0 dei club.\nIl 2007 pu\u00f2 essere considerato uno degli anni di svolta della storia della MLS: da un lato la lega travalic\u00f2 i confini statunitensi con l'adesione di Toronto, primo club canadese a partecipare al campionato; ma soprattutto venne introdotta la \"Designated Player Rule\", ovvero una deroga al sistema del tetto salariale, con il conseguente ingaggio di David Beckham da parte dei Los Angeles Galaxy. L'arrivo del forte giocatore inglese port\u00f2 definitivamente alla ribalta il calcio statunitense sui media sportivi nazionali e anche su quelli europei, facendo crescere ulteriormente l'interesse nei confronti della MLS.\nNel 2014 la MLS ha voluto sottolineare la propria evoluzione anche con un cambio di logo: il nuovo simbolo ha esordito nella stagione successiva in occasione della ventesima edizione del torneo. Nonostante l'addio nel 2015 del Chivas USA, l'espansione della lega \u00e8 arrivata a 27 club nel 2021, con l\u2019obiettivo di raggiungere 30 club entro il 2023.\nNel 2017 per la prima volta il torneo \u00e8 stato vinto da una squadra canadese, il Toronto FC.\nPartecipanti.\nEvoluzione della lega.\nIl format del campionato non prevede un sistema di promozioni e retrocessioni fra le varie leghe di Stati Uniti e Canada; \u00e8 la stessa MLS a decidere quante e quali squadre far entrare sulla base di considerazioni di mercato. Il campionato ha visto dunque modificarsi spesso il lotto delle partecipanti. Inoltre nel corso degli anni si \u00e8 via via affermata la tendenza a dare alle squadre nomi pi\u00f9 simili ai club calcistici del resto del mondo, piuttosto che i nomi tipici degli sport americani.\nAspetti organizzativi.\nLa MLS ha una struttura organizzativa diversa da quella delle principali leghe calcistiche nazionali. Essa infatti non \u00e8 l'associazione dei diversi club, ma opera come una struttura unificata, che controlla centralmente i contratti dei giocatori e le licenze dei club, secondo il sistema tipicamente americano delle franchigie. Ogni club ha s\u00ec uno o pi\u00f9 investitori, ma costoro possiedono un interesse finanziario su una quota della lega stessa, non sul singolo club. Questa strutturazione, detta \"single entity\", \u00e8 figlia dei primi anni di vita della lega, quando i proprietari erano pochi e ciascuno di essi deteneva pi\u00f9 di un club (mentre all'avvio della stagione 2016 i 20 club fanno tutti riferimento a investitori diversi). \nLa permanenza del sistema \"single entity\" \u00e8 oggetto di dibattito: se da un lato essa, unita ad altri strumenti come il \"salary cap\" o il \"draft\" per la selezione dei giocatori, garantisce un'alta competitivit\u00e0 interna mantenendo tutte le squadre su un livello simile, dall'altro va a penalizzare la MLS rispetto ai campionati degli altri paesi, impedendo di colmare il divario del movimento calcistico statunitense rispetto a quello europeo o sudamericano.\nA partire dal 2002 esiste una societ\u00e0 satellite, la Soccer United Marketing (SUM), che \u00e8 controllata dalla MLS ed ha l'esclusiva per tutte le operazioni di commercializzazione del sistema: gestisce ad esempio le sponsorizzazioni e la vendita dei diritti televisivi. La lega \u00e8 guidata dalla figura del Commissioner, quello attuale \u00e8 Don Garber, in carica dal 1999.\nLa MLS oltre al campionato vero e proprio organizza anche l'All-Star Game, un incontro disputato annualmente fra la selezione dei migliori giocatori del campionato e un'altra squadra, in diverse occasioni un club europeo. Fino al 2014 veniva organizzato anche un campionato riserve, per permettere ai calciatori meno utilizzati di giocare. Dalla stagione 2013 quest'ultimo \u00e8 stato gradualmente sostituito da un accordo siglato fra la MLS e la USL, la lega che organizza campionati di livello inferiore: un club MLS pu\u00f2 scegliere di affiliarsi a un club delle serie minori con cui scambiare liberamente i propri giocatori per farli giocare con costanza, oppure iscrivere direttamente la propria squadra riserve al campionato. Il 21 giugno 2021 la lega ha annunciato per il 2022 la rinascita di un proprio campionato riserve, il quale richieder\u00e0 di operare come terza divisione della piramide calcistica statunitense e nel quale potranno partecipare, oltre alle squadre B delle societ\u00e0 di MLS, anche altri club indipendenti.\nIl trofeo della MLS Cup, il Supporter's Shield e i premi individuali.\nLa squadra vincitrice dei play-off viene premiata con la MLS Cup (Coppa Major League Soccer), la coppa dei vincitori del campionato. Di tale coppa nel corso degli anni si sono susseguite tre versioni: la prima, utilizzata solo nelle prime tre stagioni, vedeva un pallone da calcio in oro scuro con due impugnature sui fianchi; la seconda, utilizzata dal 1999 al 2007, vedeva invece un pallone argentato su un lungo supporto. Entrambe queste due versioni della coppa avevano il nome di \"Trofeo Alan Rothenberg\", presidente della federcalcio americana dal 1990 al 1998. La terza versione della MLS Cup, in uso dal 2008, \u00e8 una coppa con due manici angolati in cima, che prende il nome di \"Trofeo Philip Frederick Anschutz\", cofondatore della lega e a lungo proprietario di diversi club. Il trofeo \u00e8 alto poco pi\u00f9 di e pesa quasi , ed \u00e8 realizzato in argento.\nAlla squadra con pi\u00f9 punti al termine della stagione regolare viene assegnato il Supporters' Shield, uno scudo in argento e acciaio. Il premio venne ideato da alcuni tifosi per premiare la squadra vincitrice della regular season.\nAl termine di ogni stagione vengono anche assegnati dei premi individuali, come quelli al miglior giocatore, al miglior allenatore, al miglior giovane esordiente nella lega, o agli undici miglior giocatori, uno per ogni ruolo.\nPolitiche salariali.\nSin dalla propria nascita la MLS ha previsto l'esistenza di un tetto, detto salary cap, alle spese che un club pu\u00f2 sostenere per pagare gli ingaggi dei propri giocatori. Tale tetto esiste sia sul compenso per il singolo giocatore, sia sul totale del monte ingaggi. Un club MLS pu\u00f2 avere in rosa da 18 a 20 giocatori, che concorrono al raggiungimento del massimo budget salariale; pu\u00f2 poi ingaggiare fino a un massimo di altri 10 calciatori, a condizione che rientrino nel programma giovanile della lega (quindi under 25) o che siano cresciuti nel club stesso. A partire dalla stagione 2007 si pu\u00f2 parzialmente derogare al salary cap grazie alla regola del cosiddetto \"giocatore designato\": fino a tre giocatori per club concorrono solo parzialmente al raggiungimento del tetto, mentre la parte restante del loro ingaggio pu\u00f2 essere liberamente concordato fra le parti senza alcun limite.\nLa combinazione di sistema a single entity e tetto salariale fu messo sotto accusa nel 1996 dal sindacato dei calciatori statunitensi, che intent\u00f2 una causa antitrust contro la MLS. Il verdetto finale di tale processo, giunto nel 2002, stabil\u00ec che tale sistema non \u00e8 un monopolio che impedisce il libero mercato nel settore, in quanto un calciatore statunitense pu\u00f2 siglare un contratto con un club straniero o con uno di una lega calcistica americana inferiore, priva di tetto salariale.\nDraft.\nCome accade anche nelle altre leghe americane per sport di squadra, ogni anno prima dell'avvio della stagione le squadre della Major League Soccer possono selezionare i calciatori appena diplomati nel sistema dei college statunitense. Tale selezione, detta \"draft\", si svolge in diversi round in cui ogni squadra, a turno, sceglie un calciatore. L'ordine di scelta \u00e8 stabilito a priori e deriva dalle posizioni delle squadre nel campionato precedente, in ordine inverso rispetto al piazzamento in classifica, ma i club possono accordarsi per scambiarsi i turni inserendo in tali trattative contropartite economiche o tecniche.\nRivalit\u00e0.\nNella MLS si compete per diversi trofei secondari, spesso contesi fra club storicamente rivali, il pi\u00f9 delle volte per motivi geografici. Questi trofei, assegnati in base agli scontri diretti della regular season, sono considerati un'importante tradizione da tifosi e addetti ai lavori, e in alcuni casi sono stati istituiti ancora prima che le squadre coinvolte entrassero a far parte della MLS. Se nella maggior parte dei casi ad essere in palio c'\u00e8 una vera e propria coppa, in altri non vi \u00e8 altro che la supremazia cittadina o regionale, mentre invece nel Texas Derby le due rivali competono per \"El Capit\u00e1n\", la replica di un cannone del diciottesimo secolo."}
{"id": "440499", "revid": "287204", "url": "https://it.wikipedia.org/wiki?curid=440499", "title": "Sigrdr\u00edfa", "text": "Sigrdr\u00edfa, nella mitologia norrena, \u00e8 la Valchiria della Conoscenza e leggendaria skjaldm\u00e6r.\nNel \"Sigrdr\u00edfum\u00e1l\" e nella Saga dei V\u00f6lsungar essa appare come mentore di Sigfrido (in norreno antico Sigur\u00f0r, nella tradizione tedesca \"Siegfried)\", al quale insegn\u00f2 le rune, dopo che lui l'ebbe risvegliata da un sonno magico indottole come punizione dal padre, Odino. Nella saga Sigrdr\u00edfa racconta il motivo di questa punizione: Si legge che una grande battaglia venne combattuta tra due re, cio\u00e8 Hjalmgunnar, un vecchio guerriero a cui Odino ebbe promesso la vittoria, e Agnar (conosciuto anche con il nome di Audabrodir). Durante lo scontro Sigrdr\u00edfa uccise Hjalmgunnar, scatenando l'ira del dio, che decise perci\u00f2 di pungerla con una spina soporifera. Odino sanc\u00ec inoltre che la valchiria non avrebbe mai pi\u00f9 vinto alcuna battaglia e che si sarebbe dovuta sposare. Tuttavia Sigrdr\u00edfa si difese giurando che avrebbe sposato solo un uomo che mai conobbe la paura.\nNella traduzione della Saga dei V\u00f6lsungar dello storico e professore Jesse L. Byock questo insegnamento viene dato invece dalla skjaldm\u00e6r Brunilde, la cui figura conta molte somiglianze con quella della valchiria Sigrdr\u00edfa, tanto che i due personaggi mitologici vengono talvolta considerati come un'unica figura.\nSignificato del nome Sigrdr\u00edfa.\nIl composto \"sigr-dr\u00edfa\" significa \"colei che conduce verso la vittoria\", esso \u00e8 talvolta considerato come un semplice epiteto della skjaldm\u00e6r Brunilde. \nIl carme di Sigrdr\u00edfa.\nEcco riportato il carme di Sigrdr\u00edfa, cantato all'eroe Sigfrido per insegnargli come usare e sfruttare le rune a suo vantaggio."}
{"id": "440526", "revid": "466539", "url": "https://it.wikipedia.org/wiki?curid=440526", "title": "Il maestro e Margherita", "text": "Il maestro e Margherita ( \"Master i Margarita\") \u00e8 un romanzo russo di Michail Bulgakov, riscritto pi\u00f9 volte tra il 1928 e il 1940 e pubblicato postumo a cavallo tra il 1966 e il 1967.\nLa trama \u00e8 incentrata sulla storia d'amore tra uno scrittore e drammaturgo anonimo (definito il \"Maestro\") e Margherita Nikolaevna, sulle persecuzioni politiche inflitte a costui da parte delle autorit\u00e0 sovietiche degli anni trenta, e il suo riscatto grazie a una visita del Diavolo nella capitale del regime ateo di quel tempo. A queste vicende s'intrecciano parallele quelle del processo evangelico a Ges\u00f9 e di Ponzio Pilato, che costituiscono l'oggetto di un romanzo scritto dallo stesso Maestro, il quale era giunto alla pazzia per il rifiuto della censura di Stato a pubblicarlo.\nMolti critici considerano quest'opera, dallo spiccato contenuto satirico (non da ultimo nei confronti della realt\u00e0 sovietica), uno dei pi\u00f9 grandi capolavori della letteratura russa del Novecento. Eugenio Montale defin\u00ec il romanzo \u00abun miracolo che ognuno deve salutare con commozione\u00bb, mentre Veniamin Kaverin scrisse \u00abper originalit\u00e0 sar\u00e0 difficile trovare un'opera che gli stia a pari in tutta la letteratura mondiale\u00bb.\nStoria editoriale.\nBulgakov inizia a scrivere il romanzo nel 1928, ma la prima versione va distrutta (come afferma lo stesso autore, viene bruciata in una stufa) nel marzo del 1930, quando Bulgakov viene informato dell'imminente censura che sarebbe spettata alla sua opera dal contenuto cabalistico (\u041a\u0430\u0431\u0430\u043b\u0430 \u0441\u0432\u044f\u0442\u043e\u0448). Bulgakov si rimette al lavoro nel 1931, completando cos\u00ec la seconda redazione, in cui l'intreccio era gi\u00e0 solido e simile a quello definitivo, nel 1936. La terza scrittura dell'opera viene completata nel 1937, ma Bulgakov continua a mettere mano al romanzo e a \"ripulirlo\" con l'aiuto della terza moglie Elena \u0160ilovskaja. Egli smetter\u00e0 di lavorare sulla quarta stesura solo quattro settimane prima della sua morte, nel 1940, e cos\u00ec \"Il maestro e Margherita\" verr\u00e0 ultimato dalla moglie nel 1941.\nNel numero 11 del novembre del 1966 e nel numero 1 del gennaio del 1967 appare, sulla rivista \"Moskva\", una versione censurata del romanzo: circa il 12% dell'opera non \u00e8 pubblicato e una parte ancora maggiore viene modificata. Le parti censurate e quelle modificate vengono invece pubblicate come samizdat insieme a tutte le indicazioni dei punti in cui il romanzo era stato \"corretto\". Nel 1967 la casa editrice Posev di Francoforte mise sul mercato una versione completa dell'opera basata sui contenuti dei \"samizdaty\".\nIn Unione Sovietica la prima versione completa del libro, curato da Anna Saakjants, viene pubblicato nel 1973 dalla rivista \"Chudo\u017eestvennaja Literatura\" (\u0425\u0443\u0434\u043e\u0436\u0435\u0441\u0442\u0432\u0435\u043d\u043d\u0430\u044f \u043b\u0438\u0442\u0435\u0440\u0430\u0442\u0443\u0440\u0430, 'Letteratura narrativa'): questa versione rimarr\u00e0 quella definitiva fino al 1989, quando viene sostituita da quella preparata dall'esperta letteraria Lidija Janovskaja con l'aiuto di tutti i manoscritti disponibili. Il nucleo originario del romanzo \u00e8 probabilmente duplice: la \"storia di Pilato\" e la storia \"del Diavolo a Mosca\". Gi\u00e0 nel 1928 Bulgakov aveva scritto un racconto dal titolo \"Il consulente con gli zoccoli\" e lo schema del personaggio che irrompe da un'altra dimensione a Mosca l'aveva utilizzato precedentemente sia nella commedia \"Ivan Vasil'evi\u010d\" che nelle \"Avventure di \u010ci\u010dikov\".\nAnche la storia di Ponzio Pilato era gi\u00e0 stata scritta nel 1928, come sostiene Milivoje Jovanovic, ed era stata pubblicata su una rivista c\u00e8ca come racconto isolato, mentre si trattava di un capitolo del romanzo in una delle prime redazioni.\nTrama.\nComposito affresco costituito da numerosi episodi tra loro variamente interconnessi, il romanzo si svolge su due principali piani narrativi paralleli, ai quali corrispondono due differenti ambientazioni storico-geografiche.\nLa prima di queste \u00e8 la Mosca degli anni trenta, in cui si trova in visita Satana nei panni di Woland (\u0412\u043e\u043b\u0430\u043d\u0434), un misterioso professore straniero, esperto di magia nera, attorniato da una cricca di personaggi alquanto particolari: il valletto Korov'ev (\u041a\u043e\u0440\u043e\u0432\u044c\u0435\u0432), soprannominato Fagotto (\u0424\u0430\u0433\u043e\u0442), un ex-maestro di cappella sempre vestito con abiti grotteschi, il gatto Behemoth (\u0411\u0435\u0433\u0435\u043c\u043e\u0442), il sicario Azazello (\u0410\u0437\u0430\u0437\u0435\u043b\u043b\u043e), il pallido Abadonna (\u0410\u0431\u0430\u0434\u043e\u043d\u043d\u0430), con il suo sguardo mortale, e la strega Hella (\u0413\u0435\u043b\u043b\u0430). L'arrivo del gruppo porta scompiglio non solo fra i membri di un'importante associazione letteraria sovietica, la \"MASSOLIT\", che ha sede presso la \"Casa Griboedov\", luogo di convegno dell'alta societ\u00e0 moscovita, ma in tutta Mosca.\nLa seconda storia, che si sviluppa nel corso dell'intero romanzo interrompendo la narrazione principale sui fatti di Mosca, rievoca gli avvenimenti accaduti a Gerusalemme durante il periodo pasquale al tempo del procuratore romano Ponzio Pilato. L'ambientazione \u00e8 di fatto introdotta quando agli stagni Patriar\u0161ie, Woland racconta a Berlioz di essere stato presente al processo al \"mite predicatore\" Jeshua Ha-Nozri (Ges\u00f9), mentre poi questa storia prosegue riportando direttamente alcune pagine del perduto romanzo del Maestro, che si soffermano su ci\u00f2 che accadde a Pilato durante il processo e nei giorni successivi la morte di Ha-Nozri. Sin dall'inizio Pilato viene colpito dall'atteggiamento e dai discorsi di Yesua, che si dice convinto della bont\u00e0 di ogni essere umano e sostiene che Dio \u00e8 uno. La storia prosegue con altre intromissioni nella narrazione, passando per la crocifissione, il patimento di Levi Matteo, che giunge a maledire Dio per una tale ingiustizia, e infine i tormenti di Ponzio Pilato, concludendosi con le parole: \u00abil crudele quinto procuratore della Giudea, il cavaliere Ponzio Pilato\u00bb.\nLibro primo.\nL'inizio del romanzo si svolge agli stagni del Patriarca di Mosca e presenta un diretto confronto tra il presidente della \"MASSOLIT\", Michail Aleksandrovic Berlioz (\u041c\u0438\u0445\u0430\u0438\u043b \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u0411\u0435\u0440\u043b\u0438\u043e\u0437), e un gentiluomo forestiero di nome Woland, che asserisce di essere esperto di magia nera. Testimone dell'incontro \u00e8 il giovane poeta Ivan Nikolaevi\u010d Ponyr\u00ebv (\u0418\u0432\u0430\u043d \u041d\u0438\u043a\u043e\u043b\u0430\u0435\u0432\u0438\u0447 \u041f\u043e\u043d\u044b\u0440\u00eb\u0432), detto Bezdomnyj (\u0411\u0435\u0437\u0434\u043e\u043c\u043d\u044b\u0439 in russo significa \"senza casa\"). La discussione verte intorno a questioni storico-filosofiche riguardanti l'esistenza di Dio e la storicit\u00e0 di Ges\u00f9. Woland cerca di convincere i suoi atei e scettici interlocutori che Ges\u00f9 \u00e8 esistito davvero, affermando di avere assistito di persona al suo processo a Gerusalemme, di essere stato anche ospite a colazione da Kant, e dicendo persino di sapere come e quando morir\u00e0 Berlioz. Ritenendo di essersi imbattuto in un folle, o peggio in una spia straniera, Berlioz si allontana per chiedere aiuto. Il letterato esce dal parco ignorando i discorsi di un vagabondo un po' insolente (Korov'ev), ma, giunto al cancello, trova la morte esattamente come previsto da Woland. Questi tragici eventi si svolgono sotto gli occhi di uno sconvolto e disperato Ivan, che tenter\u00e0 di far catturare la banda e di informare tutti dei loro poteri magici, mentre invece sar\u00e0 internato in un manicomio, poich\u00e9 ritenuto malato di schizofrenia.\nNella sua stanza dell'ospedale psichiatrico Ivan riceve la visita di un altro paziente, uno scrittore condotto alla disperazione dal rifiuto dimostrato dalla casta dei critici letterari sovietici nei confronti del suo romanzo su Ponzio Pilato. Il visitatore dice di essere un \"Maestro\" e di non avere pi\u00f9 un nome. Raccontando la sua storia, il Maestro rievoca la sua personale discesa verso la pazzia, ricordando come l'amore l'avesse folgorato improvvisamente un giorno di primavera, gli incontri segreti nel suo seminterrato con lei che era una donna sposata, la stesura finale del romanzo, le stroncature della critica che lo accusarono di voler \u00abintrodurre nella stampa un'apologia di Ges\u00f9 Cristo\u00bb, gli incubi notturni, e infine la decisione di dare alle fiamme la sua opera. Egli ora vive cos\u00ec in ospedale in uno stato di totale lontananza dal mondo reale; ascoltando l'inverosimile racconto di Ivan e, sorpreso dal sentire il nome di Ponzio Pilato, svela al poeta che il professor Woland \u00e8 proprio Satana.\nNel frattempo Woland e la sua banda hanno preso possesso con l'inganno dell'appartamento di Berlioz, mentre l'altro inquilino della casa, Stepan Bogdanovi\u010d Lichodeev, il direttore del Teatro di Variet\u00e0 di Mosca, dopo aver scritturato Woland per uno spettacolo di magia nera viene spedito istantaneamente con un incantesimo di Azazello a Jalta sul Mar Nero. Il seguente spettacolo di magia nera al Teatro di Variet\u00e0 \u00e8 un avvenimento sconvolgente che mette a nudo la vanit\u00e0, l'avidit\u00e0 e la crudelt\u00e0 dei cittadini di Mosca.\nLibro secondo.\nNella seconda parte del romanzo appare finalmente Margherita Nikolaevna (\u041c\u0430\u0440\u0433\u0430\u0440\u0438\u0442\u0430), l'amante che il Maestro ha abbandonato dopo una relazione segreta durata mesi. La bella e infelice donna, pur ignorandone la sorte, non ha rinunciato a ritrovare il suo amante. Il mattino dopo gli eventi al teatro di Variet\u00e0, Margherita si ridesta dopo un insolito sogno che le fa credere che presto rivedr\u00e0 il suo amato; uscita di casa senza una meta precisa, assiste nei pressi del muro del Cremlino al passaggio del corteo funebre di Berlioz e viene avvicinata da un bizzarro sconosciuto, che altri non \u00e8 che Azazello.\nLo sconosciuto sembra che riesca a leggere i pensieri di Margherita e ha un \"affare\" da proporre alla donna: un invito per la sera stessa a casa di uno straniero (Woland), dove la donna potrebbe finalmente sapere qualcosa del suo amato Maestro. Margherita, scossa ma piena di speranza, accetta, ricevendo da Azazello una crema che dovr\u00e0 passare su tutto il corpo prima di recarsi all'incontro.\nLa crema ha un effetto miracoloso: Margherita, in un attimo ancor pi\u00f9 bella e ringiovanita, spicca il volo come una strega, invisibile a cavallo di una scopa, sulle strade e sui tetti di una Mosca illuminata dalla luna piena. Il suo primo obiettivo sar\u00e0 l'abitazione del feroce critico Latunski, principale responsabile della sfortuna del Maestro. Arrivata in volo a destinazione la strega mette a soqquadro la casa e procede inesorabile nell'opera di devastazione, interrotta solo nel momento in cui si accorge che in un altro appartamento c'\u00e8 un bimbo solo e impaurito nel suo lettino che chiede aiuto. Dopo questa pausa di tenerezza Margherita \"rientra\" da strega nel mondo della notte e vola nuda al di sopra delle fitte foreste e sui fiumi della Madre Russia.\nRitornata infine a Mosca, alla casa occupata da Woland, Margherita accetta la proposta di Fagotto di essere la \"regina\" del gran ballo del plenilunio di primavera, o \"ballo dei cento re\", che si tiene la notte che coincide con il Venerd\u00ec Santo. Al fianco di Woland accoglie tutti i personaggi tetri e oscuri della storia che escono dalla porta aperta dell'Inferno. Margherita sopravvive a questa straordinaria prova senza cedere e si guadagna cos\u00ec, col dolore e l'integrit\u00e0, la possibilit\u00e0 che il diavolo esaudisca il suo pi\u00f9 profondo desiderio: ritrovare il Maestro. Il Maestro appare nella stanza e riceve il manoscritto del romanzo, ritornato integro dopo che era stato dato alle fiamme. I due amanti, poveri ma felici, potranno cos\u00ec tornare nello scantinato in cui hanno vissuto la loro storia d'amore.\nNel finale del romanzo tornano in scena anche i personaggi della \"storia antica\" che si fonde cos\u00ec con la storia attuale: Levi Matteo riferisce a Woland che Jeshua ha letto il romanzo del Maestro e desidera che lo scrittore riceva la \"ricompensa del riposo\": \u00abnon ha meritato la luce, ha meritato la pace\u00bb. Questo incarico passa da Woland ad Azazello che offre agli amanti dell'antico vino Falerno, uccidendo i due e al tempo stesso rendendoli immortali.\nWoland e i suoi accoliti, tornati tutti al loro vero aspetto, si allontanano in volo da Mosca, la mattina della Domenica di Pasqua, e accompagnano i due amanti in un luogo remoto ove si trova una figura solitaria, l'antico procuratore della Giudea (insieme al suo cane), che da millenni si tormenta per aver condannato ingiustamente Jeshua, quando invece avrebbe avuto la possibilit\u00e0 di ascoltare le sue parole di saggezza. Il Maestro chiede e ottiene che Pilato sia finalmente liberato dal suo tormento e infine i due amanti vengono lasciati insieme in un \"eterno rifugio\", dove trovano la serenit\u00e0. Il libro si conclude con le stesse parole del romanzo del Maestro: \u00abil crudele quinto procuratore della Giudea, il cavaliere Ponzio Pilato\u00bb.\nCapitoli.\n\"Libro Primo\"\n\"Libro secondo\"\n\"Epilogo\"\nDue storie parallele.\nUn aspetto interessante nella struttura del romanzo \u00e8 l'andamento quasi in parallelo nelle due storie raccontate, ossia la storia nella Mosca contemporanea e la storia nella Gerusalemme al tempo di Ges\u00f9. Entrambe le storie si svolgono nell'arco di pochi giorni e si concludono di domenica. Tuttavia un punto di possibile contatto rimane in dubbio: infatti la storia a Gerusalemme comincia il 14 del mese di Nisan nel periodo della Pasqua ebraica, mentre la storia a Mosca si svolge interamente a maggio durante il periodo di luna piena. Il fatto che la storia si concluda nel giorno della domenica di Pasqua non \u00e8 dichiarato dall'autore in modo esplicito, e l'unico possibile accenno alla Pasqua si trova nell'epilogo, quando si racconta dell'inquietudine che invade l'animo di Ivan, non pi\u00f9 poeta, ogni anno nei giorni del \"festoso\" plenilunio di primavera.\nTemi.\nIl romanzo tratta dei rapporti tra bene e male, innocenza e colpa, razionale e irrazionale, illusione e verit\u00e0, esaminando temi come la responsabilit\u00e0 verso la verit\u00e0 quando l'autorit\u00e0 vorrebbe negarla e la libert\u00e0 dello spirito in un mondo non libero.\n\"Il maestro e Margherita\" \u00e8 influenzato dal \"Faust\" di Goethe (proprio dal \"Faust\" Bulgakov trae, tra l'altro, l'epigrafe del suo romanzo e i nomi dei protagonisti, che nella stesura del 1933 erano Faust e Margherita) e le tematiche da esso affrontate - amore, tradimento, curiosit\u00e0, redenzione - risultano prominenti. C'\u00e8 inoltre una relazione complessa tra Gerusalemme e Mosca nel romanzo, a volte collegabile alla tecnica della polifonia, altre volte a quella del contrappunto.\nVi sono diversi possibili livelli di lettura: in parte commedia nera (ad esempio molte delle scene con il gatto Behemot), in parte profonda allegoria mistico-religiosa, in parte mordente satira socio-politica non solo della Russia Sovietica ma anche della superficialit\u00e0 e vanit\u00e0 della vita moderna in generale. D'altra parte, non sembra esservi particolare nostalgia dei \"vecchi tempi\" - infatti, l'unico nel romanzo a menzionare la Russia zarista \u00e8 lo stesso Satana/Woland.\nParticolarmente feroce \u00e8 inoltre la satira nei confronti dell'\u00e9lite letteraria dell'epoca, immortalata nei membri della Massolit come un gruppo di poeti mediocri, critici meschini, finti intellettuali pomposi, ipocriti, gaudenti e sicofanti.\nIn un'ennesima chiave di lettura, anch'essa collegabile al Faust di Goethe, il libro pu\u00f2 essere considerato come un romanzo di formazione (o \"Bildungsroman\") incentrato sulla figura di Ivan Bezdomnyj, che, nel corso del romanzo, da superficiale e mediocre letterato autore di versi \"mostruosi\" diventa, da un punto di vista spirituale, il discepolo del Maestro.\nDa un punto di vista religioso, nonostante gli espliciti riferimenti del romanzo al Cristianesimo, ne viene sostenuta una versione tutt'altro che ortodossa. Ad esempio, il bonario Ges\u00f9/Yeshua di Bulgakov si lamenta che gli scritti di Levi Matteo su di lui sono inesatti. Quanto a Satana/Woland, non sembra presentato come in aperta opposizione a Dio, ma \u00e8 piuttosto descritto come un essere gaudente e beffardo dedito a punire la corruzione e la meschinit\u00e0 e a prendersi gioco di esse.\nUna citazione celebre da \"Il maestro e Margherita\" \u00e8: \"i manoscritti non bruciano\". Il Maestro \u00e8 uno scrittore perseguitato dalla censura dell'oppressivo regime stalinista nella Mosca degli anni trenta, e brucia il manoscritto del suo libro per liberarsi dai problemi che questo gli ha creato. C'\u00e8 un elemento autobiografico in questo aspetto del personaggio del Maestro, poich\u00e9 lo stesso Bulgakov aveva bruciato una precedente stesura de \"Il maestro e Margherita\", per simili ragioni.\nInfluenze sulla cultura.\nIl romanzo di Bulgakov ha ispirato Salman Rushdie per la stesura dell'opera \"I versi satanici\". Inoltre, il libro \u00e8 anche servito da ispirazione ai Rolling Stones per la scrittura del pezzo \"Sympathy for the Devil\".\nEdizioni.\nTraduzioni italiane.\nIn ordine cronologico di pubblicazione:"}
{"id": "440532", "revid": "7077", "url": "https://it.wikipedia.org/wiki?curid=440532", "title": "Jean Emile Charon", "text": ""}
{"id": "440563", "revid": "809415", "url": "https://it.wikipedia.org/wiki?curid=440563", "title": "Jennifer Hale", "text": "Presta la sua voce in cartoni animati, videogiochi, serie televisive e altro sin dal 1993.\n\u00c8 anche apparsa come \"guest star\" in diverse serie TV, come \"Streghe\", \"E.R. - Medici in prima linea\", \"Just Shoot Me!\" e altre. A volte \u00e8 stata indicata nei crediti come \"Carren Learning\".\n\u00c8 sposata dal 2009 con il cameraman Barry Oswick da cui ha avuto un figlio."}
{"id": "440578", "revid": "899609", "url": "https://it.wikipedia.org/wiki?curid=440578", "title": "Lingua frisone antica", "text": "Il frisone antico era la lingua parlata tra l'ottavo e il sedicesimo secolo dalle genti che si erano stabilite nella zona tra il Reno e l'Elba nel quarto e quinto secolo, giungendo dalle aree della Danimarca e della Germania settentrionale, e apparteneva al ceppo delle lingue germaniche. La lingua degli abitanti precedenti non \u00e8 conosciuta. Il frisone antico si \u00e8 poi evoluto nel frisone moderno, parlato a partire dal XVI secolo.\nDurante l'et\u00e0 medievale, la Frisia si estendeva dall'area attorno a Bruges, in quello che oggi \u00e8 il Belgio, fino al fiume Weser, nella Germania settentrionale. In quel periodo la lingua frisone era parlata lungo l'intera costa meridionale del Mare del Nord. Questa regione veniva anche detta Grande Frisia o Frisia Magna.\nI coloni partiti dalla Germania settentrionale e dalla Danimarca che si stabilirono in Inghilterra dal quarto secolo in poi venivano dalle stesse regioni e quindi parlavano la stessa lingua di quelli stabilitisi in Frisia. Esisteva quindi una forte somiglianza tra il frisone antico e l'antico inglese. Questa somiglianza si rinforz\u00f2 durante l'eta mediana, quando le due lingue subirono diversi cambiamenti nella grammatica e nella fonetica, mentre le altre lingue germaniche occidentali non le subirono o vennero poco influenzate.\nFonologia e grammatica.\nQuando seguita da vocali, la germanica \"k\" diventava \"ts\"; per esempio il frisone per \"formaggio\" e \"chiesa\" \u00e8 \"tsiis\" e \"tsjerke\", mentre nella lingua olandese si trova \"kaas\" e \"kerk\". Una rima tradizionale nota sia in Inghilterra che in Olanda dimostra la somiglianza notevole delle due lingue frisone e inglese: \"Bread, butter and green cheese is good English and good Friese\", che \u00e8 pronunciata circa nella stessa maniera in frisone, \"Brea, b\u00fbter, en griene tsiis is goed Ingelsk en goed Frysk.\", \"Pane, burro e formaggio verde \u00e8 buono in inglese e in frisone\".\nAnche se \u00e8 stabilito che i primi esempi scritti di frisone antico risalgono al IX secolo circa, pochi sono i testi rimasti, tra cui pochissime iscrizioni runiche, che consistono in genere di una o poche parole.\nOpere in frisone antico.\nEsistono alcuni nomi frisoni che si sono tramandati in testi latini, e alcune iscrizioni runiche scritte in alfabeto fu\u00feorc, ma i testi pi\u00f9 antichi di frisone antico si datano intorno al tredicesimo secolo, specie in documenti legali."}
{"id": "440583", "revid": "1372005", "url": "https://it.wikipedia.org/wiki?curid=440583", "title": "Lingua sassone antica", "text": "Il sassone antico, anche basso tedesco antico, \u00e8 una lingua germanica. \u00c8 la pi\u00f9 antica forma linguistica registrata appartenente al ceppo delle lingue germaniche continentali, sviluppatasi tra il nono e il Dodicesimo secolo, oltre il quale si \u00e8 evoluta nel basso tedesco medio. Era parlata sulle coste nord-ovest della Germania e in Danimarca dove abitavano i popoli sassoni. La lingua \u00e8 particolarmente vicina ai dialetti anglo-frisoni come frisone antico e antico inglese.\nSono sopravvissuti pochi testi scritti della lingua, in gran parte voti battesimali a cui i Sassoni dovevano sottoporsi successivamente alla conquista dei loro territori da parte di Carlo Magno. L'unico testo letterario di una certa entit\u00e0 giunto fino ai giorni nostri \u00e8 \"Heliand\", \"il Salvatore\".\nCaratteristiche fonologiche.\nL'antico sassone, insieme ad altri dialetti dei dintorni, forma un gruppo separato di lingue germaniche, il gruppo del Mare del Nord. La lingua non partecipa alla mutazione consonantica dell'alto tedesco, quindi conserva le consonanti sorde \"p\", \"t\", \"k\" che sono diventate in alto tedesco varie affricate e fricative. I dittonghi germanici \"ai\", \"au\" si sviluppano consistentemente nelle vocali lunghe \"\u0113\", \"\u014d\", mentre invece in alto tedesco essi appaiono come \"ei\", \"eu\" o \"\u0113\", \"\u014d\", dipende dalla consonante seguente. L'antico sassone, unico caso nelle lingue germaniche occidentali, preserva consistentemente la \"-j-\" del germanico dopo una consonante, \"h\u0113liand\" \u2018salvatore\u2019 (cfr. antico alto tedesco \"heilant\", antico inglese \"h\u01e3lend\", gotico \"h\u00e1iljands\"). La metafonia germanica, quando si manifesta su \"a\", \u00e8 inconsistente, ad es. \"hebbean\", \"habbian\" \u2018avere\u2019 (cfr. inglese antico \"hebban\"). Questa caratteristica fu riportata all'interno della lingua discendente dell'antico sassone, il basso tedesco medio, dove p.e. l'aggettivo \"krank\" \u2018malato\u2019 ha le forme comparative \"krenker\" e \"kranker\"."}
{"id": "440585", "revid": "19812", "url": "https://it.wikipedia.org/wiki?curid=440585", "title": "Visitor pattern", "text": ""}
{"id": "440591", "revid": "2026341", "url": "https://it.wikipedia.org/wiki?curid=440591", "title": "Gutnico antico", "text": "Il gutnico antico era il dialetto del norreno parlato sull'isola di Gotland. Mostra sufficienti differenze dai dialetti del norreno occidentale e orientale e viene considerata come una lingua a s\u00e9 stante del ceppo.\nSi stima che circa 5.000 persone parlino ancora oggi, nell'isola di Gotland, un dialetto molto vicino al gutnico.\nLa radice \"gut\" \u00e8 identica a \"goth\", e spesso viene descritto come la lingua abbia somiglianze forti con la lingua gotica. L'esempio maggiormente conosciuto per ricordare la somiglianza \u00e8 il nome della pecora adulta, che veniva chiamata \"lamb\" sia in gotico che in gutnico. Queste somiglianze hanno portato diversi studiosi a suggerire che la lingua \u00e8 pi\u00f9 vicina al Gotico.\n\"au\" rimase nel norreno occidentale, mentre nello Svedese antico - eccetto per i dialetti non centrali - si era evoluto nel monottongo \"\u01ff\", una versione pi\u00f9 lunga di \"\u00f8\", (\"\u01ffga\"). In modo simile \"ai\" in \"bain\" (\"osso\") rimase nel Norreno dell'Ovest mentre lo Svedese antico divent\u00f2 \"\u00e9\" (\"b\u00e9n\"). Mentre il norreno occidentale aveva il dittongo \"ey\" e lo Svedese antico il monottongo \"\u01ff\", il gutnico antico aveva il dittongo \"oy\".\nUn esempio della lingua gutnica \u00e8 riportato nella \"Gutasaga\" del tredicesimo secolo.\nEsempio:\nEsempio di Gutnico usando ortografia in norreno normalizzata:\nTraduzione:"}
{"id": "440604", "revid": "486946", "url": "https://it.wikipedia.org/wiki?curid=440604", "title": "AS Livorno", "text": ""}
{"id": "440608", "revid": "105028164", "url": "https://it.wikipedia.org/wiki?curid=440608", "title": "Annales pontificum", "text": "Gli Annales (\"pluralia tantum\" da \"annale\", cio\u00e8 \"annuale\") erano in Roma antica una raccolta di testi contenenti la registrazione degli avvenimenti pi\u00f9 importanti nella vita della citt\u00e0 (conquiste, trattati di guerra, di pace o di altra sorta, elezioni di politici, trionfi di generali, importanti fenomeni naturali, etc.) tenuta anno per anno dalla massima autorit\u00e0 religiosa, il \"pontifex maximus\". Tali documenti erano di estrema importanza: custoditi con la massima cura, consistevano in una serie di tavolette di legno sbiancate con la calce (e perci\u00f2 indicate con il nome di \"tabulae dealbatae\") ed esposte dal pontefice sopra l'ingresso della propria casa. \nAi \"pontifices maximi\" devono anche il loro appellativo di Annales pontificum (\"dei pontefici\").\nGli Annali rappresentano i primi scritti mai redatti in latino a Roma e segnano l'inizio della storiografia romana.\nSull'esempio di questi libri verranno poi redatti gli \"Annales\" di Ennio (intorno al 180 a.C.) e le \"Origines\" di Catone il Censore (intorno al 155 a.C.)."}
{"id": "440610", "revid": "599013", "url": "https://it.wikipedia.org/wiki?curid=440610", "title": "Nox", "text": ""}
{"id": "440625", "revid": "125663613", "url": "https://it.wikipedia.org/wiki?curid=440625", "title": "Provincia di Fars", "text": "La provincia di Fars () \u00e8 una delle trentuno province dell'Iran. Si trova nel sud del paese e ha per capoluogo Shiraz. Copre una superficie di 122.400\u00a0km\u00b2. Nel 1996 la provincia contava circa 3.800.000 abitanti, dei quali il 58% inurbati.\nIl Fars fu la patria originaria del popolo persiano e, in assoluto, una delle pi\u00f9 ricche e meglio organizzate province del Califfato dei Rashidun, di quello omayyade e di quello abbaside.\nLa lingua dell'Iran, il \"F\u0101rsi\", prende il suo nome da questa provincia. Anche l'antico nome del paese, Persia, deriva dalla forma greca, \"Persis\" (reso anche con \"Perside\"), del nome originario della provincia, \"P\u0101rs\u0101\".\nGeografia e clima.\nI monti Zagros, che si estendono da nordovest a sudest, dividono la provincia in due distinte regioni geografiche, entrambe montuose. La provincia \u00e8 divisa nei seguenti 29 \"shahrest\u0101n\":\nIl clima \u00e8 freddo in inverno e tiepido in estate sulle montagne del nordovest, mentre inverni miti e piovosi ed estati calde e secche si hanno nella zona centrale. Nel sudest, infine, si hanno inverni temperati ed estati torride. La temperatuta media annuale di Shiraz \u00e8 16,8\u00a0\u00b0C, quella di gennaio 4,7\u00a0\u00b0C e di luglio 29,2\u00a0\u00b0C.\nStoria e cultura.\nCulla della civilt\u00e0 e della cultura persiane, il Fars fu il centro dell'immenso impero achemenide, il primo impero persiano. Anche la dinastia sasanide fondata da Ardashir I ebbe sede nella provincia. \nDurante la conquista araba, il Fars fu una delle regioni che resistette pi\u00f9 strenuamente. Si arrese, infine, come il resto del paese ai nuovi dominatori.\nIn epoca islamica la provincia pass\u00f2 da una dinastia all'altra, da quella saffaride (IX secolo) a quella buwaihide (934-1062), da quella selgiuchide (XII secolo) a quella muzaffaride (XIV secolo), per essere infine sottomessa dai Safavidi ai primi del XVI secolo.\nLa posizione geografica, in prossimit\u00e0 del Golfo Persico, e la natura del territorio ha reso il Fars un luogo di stanziamento per diversi popoli provenienti da altre regioni, come arabi, turchi e, ovviamente, popoli iranici; tuttavia, la capacit\u00e0 delle originarie trib\u00f9 del Fars di conservare l'unit\u00e0 della cultura e del proprio stile di vita costituisce parte di quell'eredit\u00e0 culturale iraniana che attrae i visitatori.\nFars oggi.\nL'aeroporto di Shiraz \u00e8 il maggiore della regione. Le citt\u00e0 di Lar e Lamerd hanno anch'esse aeroporti che le collegano a Shiraz, Tehran e ai paesi del Golfo Persico come Emirati Arabi Uniti e Bahrain. Shiraz si trova lungo la strada principale che va da Teheran al sud dell'Iran.\nI principali prodotti agricoli della regione sono cereali (frumento e orzo), agrumi, datteri, barbabietole da zucchero e cotone.\nIndustrie: petrolchimica, raffinerie di petrolio, produzione di pneumatici, elettronica e zuccherifici.\nIl turismo \u00e8 un settore importante dell'economia di Fars, come quello dell'artigianto: lavorazione dell'argento e ricamo a Shiraz, tessitura a Abadeh, ceramica a Estahban; fabbricazione di vari tipi di tappeti, jajim (lana e cotone) e kelim (pelo di capra) a Firuzabad."}
{"id": "440638", "revid": "32116", "url": "https://it.wikipedia.org/wiki?curid=440638", "title": "Doom 3 - Resurrection of Evil", "text": ""}
{"id": "440654", "revid": "599013", "url": "https://it.wikipedia.org/wiki?curid=440654", "title": "Mart\u00edn Demichelis", "text": "Biografia.\nSoprannominato \"Micho\", possiede anche il passaporto italiano.\nCaratteristiche tecniche.\nRoccioso difensore centrale, adattabile all'occorrenza a vertice basso di centrocampo. Tra le sue caratteristiche spiccano - oltre allo stacco aereo - la forza fisica, il senso della posizione, la puntualit\u00e0 negli anticipi e nelle chiusure. Pecca spesso di concentrazione nell'arco dei 90 minuti di gara.\nIn passato \u00e8 stato utilizzato come esterno basso in una difesa a quattro.\nCarriera.\nClub.\nGli inizi al River Plate.\nSi \u00e8 imposto all'attenzione mondiale giocando nel River Plate dal 1998 al 2003, collezionando 52 presenze con una rete.\nIl passaggio al Bayern Monaco.\nNel 2003 fu acquistato dal . La sua prima stagione in Germania fu negativa a causa di una serie di infortuni, ma con l'arrivo dell'allenatore Felix Magath Demichelis ha trovato spazio come titolare.\nIl trasferimento al Malaga.\nIl 3 gennaio 2011 viene ceduto al Malaga di Manuel Pellegrini, gi\u00e0 suo allenatore ai tempi del River Plate.\nAtletico Madrid e Manchester City.\nL'11 luglio 2013 passa a parametro zero all'Atl\u00e9tico Madrid, legandosi ai \"Colchoneros\" per un anno.\nIl 1\u00ba settembre dello stesso anno, senza essere mai sceso in campo con i \"Colchoneros\", viene acquistato dal Manchester City dove firma un contratto biennale, squadra in cui trova di nuovo il tecnico Pellegrini. Il 12 marzo 2015 rinnova per un altro anno il suo contratto con i Citizens. In tre stagioni mette insieme 106 presenze e 4 gol vincendo un campionato e due coppe nazionali.\nRitorno in Spagna.\nL'11 agosto 2016 si accasa all'Espanyol firmando un contratto annuale; dopo aver rescisso il contratto con il club catalano, il 17 gennaio 2017 firma un contratto, della durata di sei mesi, con il M\u00e1laga.\nIl 15 maggio 2017 annuncia il suo ritiro dal calcio giocato.\nNazionale.\nIl 5 giugno 2005 viene incluso dal CT Jos\u00e9 Pekerman nella lista dei 23 convocati che prenderanno parte alla Confederations Cup 2005. Nel corso della manifestazione non ha per\u00f2 modo di scendere in campo. Esordisce con l'Albiceleste il 12 novembre 2005 in Argentina-Inghilterra (2-3).\nMette a segno la sua prima rete in nazionale l'11 novembre 2007 contro l'Australia.\nCon l'arrivo di Diego Maradona sulla panchina argentina diventa un cardine della retroguardia Albiceleste. Prende parte ai Mondiali 2010, giocando titolare al fianco di Walter Samuel. Il 22 giugno va a segno nel 2-0 contro la Grecia.\nPrende parte - a sorpresa, per sua stessa ammissione - al Mondiale 2014, disputato in Brasile. Partito inizialmente come riserva, nel corso della manifestazione (a partire dai quarti di finale contro il Belgio) riesce a imporsi come titolare. La spedizione albiceleste si conclude con la sconfitta in finale contro la Germania.\nViene convocato per la Copa Am\u00e9rica 2015, disputata in Cile. L'Argentina verr\u00e0 eliminata in finale dai padroni di casa ai calci di rigore.\nAllenatore.\nIl 2 aprile viene annunciato come nuovo allenatore del in sostituzione di Holger Seitz, nel quale sar\u00e0 affiancato dall'ex centrocampista tedesco Danny Schwarz, ex bandiera della squadra riserve bavarese. Al suo debutto in panchina avvenuto il 10 aprile, pareggia per 2-2 sul campo dell'.\nStatistiche.\nPresenze e reti nei club.\n\"Statistiche aggiornate al 14 maggio 2017.\""}
{"id": "440663", "revid": "116575137", "url": "https://it.wikipedia.org/wiki?curid=440663", "title": "Jaroslav Popovy\u010d", "text": " Campione del mondo in linea Under-23 nel 2001, fu professionista dal 2002 al 2016, classificandosi terzo al Giro d'Italia 2003 e vincendo la Volta Ciclista a Catalunya 2005 e una tappa al Tour de France 2006.\nCarriera.\nCorse da dilettante in Italia, nella U.S. Palazzago Zoccorinese Vellutex, una squadra dilettantistica tosco-lombarda con la quale colse diversi successi, soprattutto nel 2001, in primis la prova in linea di categoria ai campionati del mondo Under-23 di Lisbona, ma anche numerose gare del calendario internazionale quali Giro delle Regioni, Giro della Valle d'Aosta, Gran Premio Palio del Recioto, Trofeo Banca Popolare di Vicenza e Paris-Roubaix Espoirs in Francia.\nPass\u00f2 professionista nel 2002 con la Landbouwkrediet-Colnago, squadra belga. Al suo debutto al Giro d'Italia di quell'anno si piazz\u00f2 dodicesimo; nell'edizione successiva fu invece terzo nella generale, dietro a Gilberto Simoni e Stefano Garzelli. Nel 2004 conquist\u00f2 la maglia rosa al Giro nella cronometro di Trieste, indossandola per tre giorni; al termine della corsa arriv\u00f2 quinto. L'anno dopo pass\u00f2 alla squadra statunitense Discovery Channel, che faceva parte del circuito UCI ProTour, e vinse la classifica dei giovani al Tour de France, succedendo ad altri ciclisti dell'est come Denis Men'\u0161ov e Vladimir Karpec.\nNel 2006 prese nuovamente parte al Tour de France questa volta come co-capitano della squadra. Si aggiudic\u00f2 con una fuga la dodicesima tappa con arrivo a Carcassonne ma, a causa di un rendimento molto discontinuo, non riusc\u00ec mai ad impensierire i vari pretendenti al successo finale e chiuse la corsa al venticinquesimo posto. L'anno dopo corse il Giro d'Italia ma cadde due volte e fu costretto al ritiro; in luglio disput\u00f2 quindi il Tour de France aiutando i suoi capitani Alberto Contador, che vincer\u00e0 la corsa, e Levi Leipheimer, terzo. Ottenne nella stessa competizione l'ottavo posto nella classifica generale, suo miglior piazzamento alla \"Grande Boucle\".\nNel 2008 pass\u00f2 alla squadra belga Silence-Lotto, con la quale fin\u00ec sul podio, come terzo classificato, alla Parigi-Nizza, mentre nel 2009 gareggi\u00f2 con il team Astana, prendendo il via sia al Giro d'Italia (concluse dodicesimo) che al Tour de France. Per la stagione 2010 venne messo sotto contratto con il Team RadioShack, la neonata squadra creata da Lance Armstrong. Il suo 2011 si apr\u00ec con un ventitreesimo posto alla Milano-Sanremo e, successivamente, un Giro d'Italia in cui fu protagonista di diverse fughe, senza esito positivo; al Tour de France di quell'anno, vittima di due cadute nel corso della quinta tappa, si ritir\u00f2 invece prima della decima frazione.\nAl termine della Parigi-Roubaix 2016, annuncia il proprio ritiro dalle corse."}
{"id": "440665", "revid": "104458", "url": "https://it.wikipedia.org/wiki?curid=440665", "title": "Corinne Rey-Bellet", "text": "Biografia.\nStagioni 1989-2001.\nLa Rey-Bellet, originaria di Les Crosets di Val-d'Illiez, debutt\u00f2 in campo internazionale in occasione dei Mondiali juniores di Aleyska 1989 e ottenne il primo piazzamento di rilievo in Coppa del Mondo il 15 gennaio 1992 nello slalom gigante di Hinterstoder (20\u00aa); nella stessa stagione esord\u00ec ai Giochi olimpici invernali, piazzandosi 17\u00aa nello slalom gigante di , e ottenne il suo primo podio in Coppa del Mondo, il 21 marzo a Crans-Montana sempre in slalom gigante (3\u00aa).\nEsord\u00ec ai Campionati mondiali in occasione della rassegna iridata di Morioka 1993, dove si classific\u00f2 40\u00aa nel supergigante e 14\u00aa nello slalom gigante; l'anno dopo ai XVII Giochi olimpici invernali di non complet\u00f2 la prova di slalom gigante, mentre nel 1995 in Coppa Europa vinse la classifica di slalom gigante. Ai Mondiali del 1996 in Sierra Nevada si piazz\u00f2 10\u00aa sia nella discesa libera sia sul supergigante; nelle medesime specialit\u00e0 ai XVIII Giochi olimpici invernali di fu rispettivamente 30\u00aa e 31\u00aa.\nIl 16 gennaio 1999 ottenne a Sankt Anton am Arlberg in discesa libera la sua prima vittoria in Coppa del Mondo e nella stessa stagione disput\u00f2 i Mondiali di Vail/Beaver Creek, dove si classific\u00f2 17\u00aa nella discesa libera, 8\u00aa nel supergigante, 6\u00aa nello slalom gigante e 8\u00aa nella combinata. Nella successiva rassegna iridata di Sankt Anton am Arlberg 2001 fu invece 4\u00aa nella discesa libera, 6\u00aa nel supergigante, 4\u00aa nella combinata e usc\u00ec nella seconda manche dello slalom gigante.\nStagioni 2002-2003.\nAi XIX Giochi olimpici invernali di , sua ultima presenza olimpica, si classific\u00f2 5\u00aa nella discesa libera, 9\u00aa nel supergigante e 13\u00aa nello slalom gigante; nella stessa stagione in Coppa del Mondo ottenne la sua ultima vittoria nel circuito, il 2 marzo a Lenzerheide in discesa libera, e i suoi migliori piazzamenti di carriera sia in classifica generale (7\u00aa), sia in una Coppa di specialit\u00e0 (3\u00aa nella classifica di discesa libera).\nSal\u00ec per l'ultima volta sul podio in Coppa del Mondo in occasione della discesa libera di Lake Louise del 7 dicembre 2002 (2\u00aa) e al suo congedo iridato, Sankt Moritz 2003, vinse la medaglia d'argento nella discesa libera e si classific\u00f2 7\u00aa nel supergigante. Disput\u00f2 la sua ultima gara di Coppa del Mondo il 13 marzo a Lillehammer, piazzandosi 9\u00aa in supergigante, e si ritir\u00f2 il 25 marzo successivo in occasione dei Campionati svizzeri 2003, quando a Verbier vinse la sua ultima medaglia nazionale (bronzo in discesa libera).\nIl 30 aprile 2006, dieci giorni dopo la separazione dal marito, venne uccisa durante una lite dall'uomo, che spar\u00f2 anche al fratello della Rey-Bellet, uccidendolo, e alla madre, ferendola gravemente, per poi suicidarsi.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "440698", "revid": "125658396", "url": "https://it.wikipedia.org/wiki?curid=440698", "title": "Trotula", "text": "Sulla biografia di Trotula non si hanno informazioni affidabili, ma a lei \u00e8 stata attribuita gi\u00e0 nel XII secolo l'opera medica in latino \"Summa qui dicitur Trotula\" (nota anche con molti altri titoli, tra cui \"De passionibus mulierum ante in et post partum\"), fondamentale per l'affermazione dell'ostetricia e della ginecologia come scienze mediche. Su questa base, il nome di Trotula come medica rimase famoso fino all'et\u00e0 moderna.\nNotizie biografiche.\nIl nome di Trotula fu celebre nel Medioevo in tutta Europa, in particolar modo per gli studi legati alla medicina delle donne. Tuttavia, sul suo conto non esiste nessuna informazione certa.\nDi sicuro, il nome \"Trota\", di cui \"Trotula\" \u00e8 un diminutivo, era comune a Salerno durante il XII secolo: si pu\u00f2 stimare che in quel periodo vivessero in citt\u00e0 circa 90 donne con quel nome. Negli archivi sono stati trovati anche due casi di donne che avevano come nome proprio \"Trotula\", anche se uno dei due \u00e8 riferito ad una bambina.\nUn'altra certezza \u00e8 la presenza di donne che a Salerno praticavano la professione di guaritrici: esistono circa 60 testimonianze storiche che confermano l'esistenza delle \"mulieres salernitanae,\" studiose che insegnavano o erano attive intorno alla Scuola medica di Salerno. Le testimonianze provengono anche da scrittori come Orderico Vitale e che raccontano di come i viaggiatori elogiassero le capacit\u00e0 guaritrici di una donna salernitana, senza mai esplicitarne il nome.\nNei necrologi della cattedrale di Salerno viene ricordata una medica morta nel 1155, anche se non vi \u00e8 alcun riferimento a Trotula o alle \"mulieres salernitanae\".\nUn'ipotesi ha legato la figura di Trotula a quella di Copho, uno scrittore del XII secolo, secondo una notizia risalente al 1112, che afferma che i due fossero sposati; in realt\u00e0 anche in questo caso non ci sono abbastanza elementi per confermare o smentire l'informazione.\nRicostruzioni tradizionali.\nUna vita ipotetica di Trotula \u00e8 stata ricostruita in passato in modo fantasioso da diversi autori ed \u00e8 spesso riproposta anche in opere recenti. Gli studi storici moderni hanno mostrato che queste ricostruzioni, interessanti per l'immagine del personaggio nella storia, sono del tutto prive di basi e non hanno nessuna affidabilit\u00e0 scientifica.\nIn particolare, secondo una tradizione antica, Trotula sarebbe stata una componente della nobile famiglia normanna De Ruggiero, famosa al suo tempo per aver donato a Roberto il Guiscardo parte dei propri averi per la costruzione del Duomo di Salerno. Sarebbe inoltre nata a Salerno e, grazie alla posizione della sua famiglia, avrebbe avuto l'opportunit\u00e0 di intraprendere studi superiori e di medicina. Secondo questa ricostruzione, avrebbe operato al tempo dell'ultimo principe longobardo di Salerno, Gisulfo II, prima dell'arrivo in citt\u00e0 del medico Constantino l'Africano.\nSecondo un'ipotesi avanzata nell'Ottocento da Salvatore De Renzi, anch'essa del tutto priva di riscontri, Trotula avrebbe inoltre sposato un altro medico, Giovanni Plateario; da lui avrebbe avuto due figli, Giovanni Plateario il Giovane e Matteo, a loro volta medici, che, insieme al padre, sono ricordati come \"Magistri Platearii\". Un'altra teoria sarebbe quella secondo cui ella avrebbe sposato un Matteo senior, in seguito definito Arcimatteo, l'autore del \"De adventu medici ad aegrotum\" e delle \"Regule urine\".\nOpere collegate a Trotula.\n\"Summa qui dicitur Trotula\".\nLa \"Summa qui dicitur Trotula\", nota con molti altri titoli, tra cui semplicemente \"Trotula\" oppure \"De passionibus mulierum ante in et post partum\" ('Sulle malattie delle donne prima, durante e dopo il parto'), \u00e8 un'opera medica in latino della fine del XII secolo. L'opera \u00e8 stata attribuita sin dal Medioevo a \"Trotula\", \"Trota\" o \"Trocta\", ma in realt\u00e0 \u00e8 la somma di tre testi medici indipendenti scritti nel XII secolo da autori diversi. Nel comporre la \"Summa qui dicitur Trotula\" i testi furono rielaborati aggiungendo altro materiale e rielaborando alcune sezioni.\nIl titolo \"Summa qui dicitur Trotula\" significa semplicemente \"compendio chiamato 'Trotula'\". Il nome \"Trotula\", che in latino \u00e8 il diminutivo di \"trota\" e significa quindi \"piccola trota\", fu inserito nel titolo perch\u00e9 \"Trota\" era indicata come l'autrice dell'unico testo non anonimo tra quelli raccolti nell'opera, il \"De curis mulierum\". In questo modo si voleva probabilmente suggerire al lettore che la \"Summa\" era una versione ridotta del testo di Trota, distinguendolo al tempo stesso da un'altra compilazione, la \"Medicina pratica\", scritta da un'altra guaritrice di nome Trota. Negli anni successivi la maggior parte dei copisti e degli editori interpret\u00f2 per\u00f2 \"Trotula\" non come il nome dell'opera ma come il nome dell'autrice. \nLa \"Summa qui dicitur Trotula\" divenne la raccolta di informazioni sulla medicina della donna pi\u00f9 diffusa nell'Europa medievale. Del testo sono sopravvissute in totale 122 copie manoscritte, mentre un'altra cinquantina di manoscritti \u00e8 composta da traduzioni in diverse lingue. Sono note in particolare sette versioni in francese, cinque in inglese, tre in olandese, due in italiano e una in ebraico e in irlandese, in aggiunta a una resa in prosa latina e una in versi.\nL'opera fu pubblicata per la prima volta a stampa nel 1544, a Strasburgo, da Georg Kraut. Kraut non mise in dubbio il fatto che la \"Summa qui dicitur Trotula\" fosse un unico testo. Tuttavia, notando le numerose imprecisioni e contraddizioni, decise di riordinare il testo eliminando gli elementi superflui e contraddittori. Questo intervento rese il suo testo molto diverso dall'assemblaggio medievale e rese anche difficile ai lettori successivi comprendere che in realt\u00e0 la \"Summa\" era la raccolta di testi diversi.\nTesti inclusi nella \"Summa\".\nI tre testi inclusi nella \"Summa\" sono, nella ricostruzione di Monica Green:\nI tre testi circolarono anche in forma indipendente fino alla fine del Medioevo.\nA livello di impostazione, i tre testi sono piuttosto diversi fra loro. Il \"De ornatu mulierum\" e il \"Liber de sinthomatibus mulierum\" fanno infatti riferimento alla scienza medica araba, mentre il \"De curis mulierum\" fa riferimento alla pratica medica salernitana, e questo rende impossibile attribuirli a un unico autore. Nella ricostruzione di Monica H. Green nessuno dei tre testi \u00e8 stato scritto da Trotula e tutti sono stati scritti con molta probabilit\u00e0 da mano maschile. Tuttavia, \u00e8 possibile che il \"De curis mulierum\" rielaborasse materiale scritto originariamente da una donna\nDiscussioni sull'attribuzione.\nL'attribuzione dell'opera \u00e8 stata molto dibattuta. Gi\u00e0 nel 1566, ripubblicando l'edizione di Kraut, Hans Kaspar Wolf ipotizz\u00f2 che l'opera in realt\u00e0 risalisse all'et\u00e0 classica e che l'autore non fosse Trotula ma Eros, un liberto di Giulia figlia di Augusto.\nNel 1921 i catalogatori della National library di Londra furono i primi a notare le discrepanze nel testo e ipotizzarono che la versione tradizionale fosse l'unione di due testi diversi. Solo nel 1985 John F. Benton cap\u00ec che i testi in origine erano tre.\n\"De curis mulierum\".\nIl \"De curis mulierum\" \u00e8 l'unico dei tre testi della \"Summa qui dicitur Trotula\" a fare il nome di Trota.\nIn questo testo un narratore esterno descrive come una guaritrice di nome Trota, che praticava la medicina nella citt\u00e0 di Salerno, grazie alle proprie conoscenze mediche era riuscita ad aiutare una donna che soffriva di dolori addominali. Nel testo si spiega che la paziente era stata visitata da altri guaritori che le avevano diagnosticato la rottura dell'intestino: Trota fu l'unica a capire che il problema non era di origine intestinale ma uterina. Il \"De curis mulierum\" testimonia come Trota avesse una conoscenza maggiore nelle malattie delle donne rispetto agli altri guaritori (in epoca medievale le guaritrici donne avevano una maggiore conoscenza delle malattie ginecologiche rispetto ai loro colleghi uomini, in quanto le donne si vergognavano a far visitare i propri genitali ai medici uomini).\nNell'opera, Trota viene definita \"magistra\" (\"insegnante\"), a confermare il prestigio che l'accompagnava. Secondo Monica H. Green questo testo \u00e8 una rielaborazione o trascrizione delle cure di Trota, con molta probabilit\u00e0 dettate da Trota stessa a un uomo abbastanza dotto da conoscere il latino e possedere una cultura letteraria.\nAltri scritti.\nOltre alla \"Summa qui dicitur Trotula\", altri due testi medici provenienti dalla Salerno del XII secolo hanno un collegamento a una \"Trota\": il \"De egritudinum curatione\" e la \"Practica secundum Trotam\".\n\"De egritudinum curatione\".\nIl \"De egritudinum curatione\" (\"Sul trattamento delle malattie\") \u00e8 un trattato che racchiude gli estratti delle pratiche mediche di sette medici salernitani del XII secolo: fra questi medici viene citata anche Trota. Nel trattato viene particolarmente elogiata la sua conoscenza dei disturbi gastrointestinali e dell'oftalmolgia.\n\"Practica secundum Trotam\".\nLa \"Practica secundum Trotam\" (\"Pratica secondo Trota\") \u00e8 un trattato che descrive le cure per malattie di vario genere (dolore ai denti, problemi di milza, pidocchi, scottature e cos\u00ec via). La \"Practica secundum Trotam\", di cui oggi rimangono solo due manoscritti, \u00e8 probabilmente una versione ridotta di un testo medico pi\u00f9 ampio. Questo \u00e8 l'unico testo la cui paternit\u00e0 viene assegnata alla stessa Trota.\nNel \"De curis mulierum\" e nella \"Pratica secundum Trotam\" si trovano 15 ricette uguali e diverse similitudini nel pensiero medico teorico e nei rimedi pratici utilizzati. Questo porta a pensare che la fonte di entrambi i libri sia la medesima.\nEredit\u00e0 socio-culturale.\nTrotula \u00e8 menzionata dal poeta satirico Rutebeuf nel XII secolo nel suo \"Dit de l'Herberie\", il cui protagonista \u00e8 un erborista ciarlatano al servizio di una dama salernitana di nome \"Trotte\". Viene menzionata anche come personaggio leggendario nei \"Racconti di Canterbury\" di Chaucer come \"dame Trot\".\nNella \"Historia Ecclesiastica\" di Orderico Vitale si fa accenno a una coltissima matrona, poi identificata in Trotula de Ruggiero, che nel 1059 a Salerno dialog\u00f2 di medicina con Rodolfo Malacorona; Trotula viene descritta come l'unica donna che possedesse una cultura tale da poter discutere con il famoso medico normanno.\nUn segno dell'importanza della figura di questa \"mulier salernitana\" nei secoli \u00e8 la coniazione di una medaglia in bronzo a lei dedicata, unico personaggio femminile, in una serie di diciassette medaglie raffiguranti gli uomini illustri del territorio del Regno delle Due Sicilie dall'antichit\u00e0 classica alla contemporaneit\u00e0, realizzata tra il 1830 e il 1834 su concessione reale nell'officina di Lorenzo Taglioni e con l'impiego dei maestri incisori della Regia Zecca Vincenzo Catenacci e Achille e Luigi Arnaud.\nPer alcuni commentatori (tra i quali la psicanalista Pina Boggi Cavallo) la progressiva trasfigurazione in leggenda della figura di Trotula segna la scomparsa dell'importanza delle donne nella storia della medicina, da allora in poi relegate a ruoli marginali, portatrici di una cultura popolare della cura.\n\"Trotula Corona\" \u00e8 il nome attribuito in suo onore a una formazione esogeologica del pianeta Venere: la corona, precedentemente indicata come \"Trotula Patera\", ha un diametro di 146\u00a0km ed \u00e8 ubicata a 41,3\u00b0 di latitudine e 18,9\u00b0 di longitudine."}
{"id": "440714", "revid": "1564499", "url": "https://it.wikipedia.org/wiki?curid=440714", "title": "Portus Iulius", "text": "Portus Iulius o Portus Julius (\"Porto Giulio\" in onore di Gaio Giulio Cesare Ottaviano), \u00e8 stato, dal I secolo a.C. (37 a.C.) al IV secolo, un \"suburbio\" portuale della citt\u00e0 romana di \"Puteoli\" (l'attuale Pozzuoli). Realizzato sulla costa napoletana presso il lago di Lucrino, costituiva un imponente complesso portuale esteso fino al lago d'Averno. Risparmiato dalle distruzioni operate in loco dell'eruzione del Monte Nuovo, vulcano che nel 1538 gli si \u00e8 formato a ridosso verso settentrione, attualmente gli impianti risultano sommersi per effetto del bradisismo flegreo, e sono stati riscoperti solo nel 1956.\nStoria.\nIl porto fu costruito nel 37 a.C. da Marco Vipsanio Agrippa per volere di Ottaviano \u00ab\"facendo penetrare il mare nei laghi Lucrino e Averno\"\u00bb e, inizialmente, svolse la funzione di base militare navale nel corso della guerra civile contro Sesto Pompeo che avrebbe posto fine alla Repubblica romana.\nSecondo le descrizioni di Cassio Dione e Velleio Patercolo, il porto costiero offriva un naturale rifugio protetto per le navi da guerra oltre ad un ampio cantiere navale interno. Ingenti opere ingegneristiche lo collegavano, infatti, sia al lago di Lucrino, che era molto pi\u00f9 vasto all'epoca e fungeva gi\u00e0 da rada riparata, sia al lago d'Averno che forniva un approdo sicuro e, grazie ai boschi limitrofi, anche il legname per il cantiere navale.\nSotto la direzione dell'architetto Lucio Cocceio Aucto, il canale artificiale, gi\u00e0 esistente e lungo 300 metri che collegava i due laghi, venne allargato a 50 metri. \nFu, inoltre, creato, presso il porto, uno sbocco per il lago di Lucrino scavando il breve tratto sabbioso che lo separava dal mare.\n\"Portus Iulius\" possedeva un molo costiero lungo 372 metri ed edificato su archi che poggiavano su quindici piloni quadrangolari. Era difeso da una lunga diga - sulla quale passava la \"Via Herculea\" (o \"Via Herculanea\") - che partiva dalla Punta dell'Epitaffio, presso Baia, per giungere fino a Punta Caruso, e che includeva l'ingresso al canale navigabile che conduceva al Lucrino.\nIl complesso militare era completato dai camminamenti sotterranei (vedi Grotta di Cocceio) commissionati da Agrippa per mettere in comunicazione sicura il lago d'Averno con il porto di Cumae, come viene descritto da Strabone nella sua \"Geografia\".\nLa funzione militare del porto si esaur\u00ec una ventina d'anni dopo la costruzione a causa della bassa profondit\u00e0 del lago Lucrino e del parziale insabbiamento con il conseguente trasferimento della flotta a Miseno nel 12 a.C.\n\"Portus Iulius\" mantenne, tuttavia, per molto tempo (fino al IV secolo) la funzione di porto commerciale. In et\u00e0 augustea l'insediamento portuale prosper\u00f2 notevolmente estendendosi verso Pozzuoli con la costruzione di due nuovi sobborghi (\"vici\") cittadini: il \"vicus Lartidianus\" e il \"vicus Annianus\".\nSotto Nerone fu intrapresa la costruzione di un lunghissimo canale navigabile (\"fossa Neronis\", parzialmente rilevato dalle fotografie aeree) che avrebbe dovuto congiungere Portus Iulius a Roma, per consentire un traffico sicuro dalle tempeste per le navi che rifornivano di grano la capitale. La costruzione del canale fu interrotta alla morte di Nerone e non venne mai completata.\nDecadenza e riscoperta del sito sommerso.\nPortus Iulius venne abbandonato nel IV secolo per il progressivo abbassamento della linea di costa causato dal bradisismo. Alla fine del V secolo, secondo Cassiodoro, la diga costiera era gi\u00e0 crollata e parte del materiale lapideo della stessa era stato riutilizzato per riparare le mura di Roma.\nNei secoli successivi l'arretramento della costa marina produsse la scomparsa del lago di Lucrino e il porto romano venne completamente sommerso.\nNel periodo rinascimentale, per effetto dell'eruzione che form\u00f2 l'edificio vulcanico di Monte Nuovo, si ebbe un parziale sollevamento dell'area con la ricostituzione del bacino lacustre del Lucrino, per quanto molto meno esteso rispetto a quello antico.\nIl porto romano venne riscoperto nel 1956 grazie alle foto aeree scattate dal pilota (e sub) militare Raimondo Bucher. Attraverso quelle foto e i rilievi subacquei effettuati, recentemente, dalla Soprintendenza dei Beni Archeologici, \u00e8 stato evidenziato un complesso sommerso - corrispondente al porto antico e ad un tratto della \"via Herculanea\" - che si estende per circa 10 ettari ad una profondit\u00e0 variabile da 2,50 a 5 metri circa.\nDel complesso \u00e8 stata rilevata direttamente solo la parte orientale. Vi si pu\u00f2 osservare il tracciato di una via che passa fra i resti di due file parallele di magazzini portuali, con alzati di murature in opera reticolata, intonaci, casseforme lignee, impianti idraulici e poi un edificio pi\u00f9 vasto con un orientamento diverso da tutte le altre strutture, disposto obliquamente, nel quale si \u00e8 voluto riconoscere la \"domus\" dell'ammiraglio essendovi ancora dei pavimenti a mosaico."}
{"id": "440719", "revid": "227211", "url": "https://it.wikipedia.org/wiki?curid=440719", "title": "RSA-130", "text": ""}
{"id": "440737", "revid": "287204", "url": "https://it.wikipedia.org/wiki?curid=440737", "title": "Linus Gerdemann", "text": "Carriera.\nDa Under-23 vest\u00ec per due anni la divisa del team Winfix, poi divenuto, causa cambio di sponsor, Akud-Arnolds Sicherheit. Nel 2004 vinse il campionato nazionale in linea Under-23, piazzandosi inoltre terzo nella prova a cronometro di categoria. Passato professionista nel maggio del 2005 con il Team CSC, squadra diretta da Bjarne Riis, nello stesso anno vinse la tappa di Lenk al Giro di Svizzera, gara del calendario ProTour.\nNel 2006 si trasfer\u00ec alla corte di Jan Ullrich, tra le file della team T-Mobile. Alla vigilia del Tour de France Ullrich venne per\u00f2 coinvolto nello scandalo dell\"'Operaci\u00f3n Puerto\" e di conseguenza escluso prima del via della corsa; Gerdemann avrebbe dovuto partecipare al Tour suo posto, ma alla fine il team T-Mobile decise di rispettare il codice etico sottoscritto, e di conseguenza di gareggiare alla \"Grande Boucle\" con due ciclisti in meno (Ullrich ed \u00d3scar Sevilla, anche lui coinvolto). Gerdemann torn\u00f2 alla vittoria tra i \"pro\" il 14 luglio 2007, dopo pi\u00f9 di due anni di digiuno, aggiudicandosi la tappa di Le Grand-Bornand (con il Col de la Colombi\u00e8re) al Tour de France; quel giorno conquist\u00f2 anche la maglia gialla di leader della generale, salvo perderla nella tappa successiva a favore di Michael Rasmussen. Nella stagione successiva, in maglia High Road/Columbia, fu terzo alla Monte Paschi Eroica, mentre tra agosto e settembre vinse, in serie, il Tour de l'Ain in Francia, la Coppa Agostoni in Italia e il Giro di Germania.\nPer il 2009 lasci\u00f2 il Team Columbia-High Road e si accas\u00f2 alla Milram, squadra ProTour tedesca. In apertura di stagione, alla Tirreno-Adriatico, si classific\u00f2 settimo; in maggio vinse il Giro di Baviera e due mesi dopo concluse il Tour de France al ventiquattresimo posto. Inizi\u00f2 il 2010 con due vittorie, il Trofeo Inca a Maiorca e, soprattutto, la prima tappa della Tirreno-Adriatico; prese quindi il via al Giro d'Italia come capitano della Milram, chiudendo la \"corsa rosa\" al sedicesimo posto \u2013 migliore della sua squadra e miglior tedesco \u2013 a quasi 35 minuti dal vincitore Ivan Basso.\nNel 2011 pass\u00f2 tra le file del neonato team lussemburghese Leopard-Trek, e nel giugno dello stesso anno conquist\u00f2 le prime vittorie con la nuova squadra, aggiudicandosi la seconda tappa e la classifica finale del Giro di Lussemburgo. Dopo un anno di inattivit\u00e0, per il 2014 firm\u00f2 un contratto con il team sudafricano MTN-Qhubeka: con la nuova maglia ottenne un successo, nella quinta frazione del Tour d'Azerba\u00efdjan. Per il 2015 si trasferisce alla formazione danese Cult Energy Pro Cycling, confluita per il 2016 nel team tedesco St\u00f6lting Service Group.\nNel dicembre 2016, non avendo trovato una squadra a cui accasarsi per il 2017, annuncia il ritiro dal ciclismo agonistico."}
{"id": "440760", "revid": "131962", "url": "https://it.wikipedia.org/wiki?curid=440760", "title": "Marco Cornelio Cathego", "text": ""}
{"id": "440765", "revid": "124123", "url": "https://it.wikipedia.org/wiki?curid=440765", "title": "Paride Grillo", "text": "Carriera.\nDopo aver gareggiato con la Ceramiche Pagnoncelli tra il 2001 e il 2004, Grillo pass\u00f2 professionista nel 2005 con la Ceramiche Panaria-Navigare di Bruno Reverberi. Nel suo primo anno da professionista partecip\u00f2 al Giro d'Italia dove ottenne diversi piazzamenti nelle volate di gruppo. Fu secondo, battuto solamente da Alessandro Petacchi, nella 12\u00aa tappa con arrivo a Rovereto. Durante il corso della stagione colse inoltre i primi successi con le vittorie di tappa al Circuit de Lorraine e al Giro di Danimarca.\nLa stagione successiva, a causa di una polmonite, non partecip\u00f2 al Giro d'Italia 2006. Nel prosieguo della stagione ottenne tre successi: la vittoria del Grand Prix de la Ville de Rennes e due successi di tappa al Circuit de la Sarthe e al Brixia Tour.\nSi ripet\u00e9 ancora sul circuito francese nel 2007, conquistando poi due successi di tappa anche alla Volta a Portugal. Corse inoltre il suo secondo Giro d'Italia, in cui tuttavia si ritir\u00f2 durante la decima tappa.\nIl 3 gennaio 2008 fu vittima di un incidente stradale che gli provoc\u00f2 diverse ferite e lo tenne lontano dalle corse diversi mesi compromettendo l'intera stagione.\nAll'inizio del 2009, non riuscendo a trovare un ingaggio che lo soddisfasse, annunci\u00f2 il ritiro dall'attivit\u00e0 agonistica e la volont\u00e0 di tornare a lavorare nell'azienda del padre.\nNel 2010 rientr\u00f2 nel mondo del professionismo venendo ingaggiato dalla Carmiooro-N.G.C., formazione continental diretta da Roberto Miodini. La stagione si rivel\u00f2 avara di soddisfazioni e fu condizionata dall'infortunio di Grillo che si ruppe i legamenti della spalla destra durante un allenamento. Per il velocista fu l'ultima stagione da professionista."}
{"id": "440770", "revid": "125960734", "url": "https://it.wikipedia.org/wiki?curid=440770", "title": "Kristin Kreuk", "text": "Biografia.\nGli inizi.\nKristin \u00e8 nata a Vancouver, nella provincia di Columbia Britannica, in Canada. Suo padre, Peter Kreuk, \u00e8 di origine olandese e sua madre, Deanna Che, \u00e8 indonesiana (di etnia cinese). Kristin ha una sorella pi\u00f9 piccola, Justine. Aveva pianificato di frequentare i corsi di psicologia, scienze ambientali e scienze forensi alla Simon Fraser University, quando il direttore del casting della serie TV \"Edgemont\" contatt\u00f2 la Eric Hamber Secondary School per trovare una ragazza dai tratti esotici per la parte di una canadese di origine cinese. Kristin si trovava al suo ultimo anno di liceo e venne convinta dal suo insegnante di teatro a partecipare all'audizione nonostante non avesse alcuna esperienza professionale nel campo della recitazione; con sua grande sorpresa, ottenne la parte. Da quel momento, recit\u00f2 in quella serie per due stagioni e continu\u00f2 a farlo in contemporanea finch\u00e9 non arriv\u00f2 il momento in cui riusc\u00ec a far parte del cast regolare del telefilm \"Smallville\", nella sua citt\u00e0 natale di Vancouver.\nTelevisione.\nDopo aver girato la prima stagione di \"Edgemont\" e aver assunto un agente, Kristin ottenne la parte di Biancaneve nel film TV del 2001 \"La vera storia di Biancaneve\". Dopo Biancaneve, venne contattata dagli sceneggiatori Alfred Gough e Miles Millar per interpretare Lana Lang nella serie televisiva \"Smallville\", incentrata sulla vita del giovane Clark Kent prima di diventare Superman. Inizialmente fu restia ad accettare il ruolo, ritenendo che il personaggio di bellissima e popolare cheerleader della scuola potesse risultare banale e senza spessore. Tuttavia rest\u00f2 talmente affascinata dall'episodio pilota che accett\u00f2 la parte.\nNel 2003 abbandon\u00f2 il ruolo in \"Edgemont\". Nell'estate del 2004 entr\u00f2 a far parte del cast della miniserie \"La leggenda di Earthsea\" (\"Earthsea\"), basata sui racconti di Ursula K. Le Guin, e diretta da Rob Lieberman con Shawn Ashmore e Danny Glover. Nel 2009 viene scritturata per partecipare ad alcuni episodi della serie \"Chuck\". La Kreuk appare a partire dal quinto episodio della terza stagione, intitolato \"Chuck Vs. the First Class\", trasmesso nel gennaio 2010. Nel febbraio 2012, le \u00e8 stato assegnato il ruolo di Catherine Chandler, protagonista femminile della serie \"Beauty and the Beast\": grazie a questo ruolo, ha anche vinto sia nel 2014 che nel 2015 il premio come miglior attrice fantasy ai People's Choice Awards.\nNel 2018 \u00e8 protagonista di una nuova serie dal titolo \"Burden of Truth\" dove interpreta l'avvocato Joanna Hanley per 4 stagioni fino al 2021 dove si \u00e8 aggiudicata due nominations ai Canadian Screen Awards.\nModella.\nKristin ha partecipato alla campagna pubblicitaria della ditta Neutrogena (come Mandy Moore e Jennifer Love Hewitt prima di lei).\nCinema.\nNel 2003 ha partecipato al suo primo lungometraggio: un cameo nel film \"EuroTrip\", con Scott Mechlowicz e Michelle Trachtenberg.\nAll'inizio del 2005 ha firmato un contratto per il film \"Partition\", diretto da Vic Sarin, dove interpreta il ruolo di Naseem, una vulnerabile diciassettenne il cui mondo \u00e8 sconvolto dalla proclamazione d'indipendenza dell'India avvenuta nel 1947 e dalla conseguente nascita dello Stato del Pakistan. S'innamora di un ufficiale dell'ex-esercito anglo-indiano, Gian Singh (Jimi Mistry). Nel 2009 ha interpretato Chun-Li nel film \"Street Fighter - La leggenda\", basato alla serie di videogiochi picchiaduro.\nAll'inizio del 2010, Kristin ha partecipato al suo primo horror giapponese, \"Vampire\". Nel 2010, ha anche girato un video musicale chiamato \"I Heard\" di Hill Zaini. \nNel 2011 interpreta Heather nel film \"Irvine Welsh's Ecstasy\", tratto dall'omonimo romanzo. Ha interpretato anche il ruolo di Tilda nella commedia fantascientifica \"Space Milkshake\".\nVita privata.\nAttualmente vive a Toronto e segue una dieta pescetariana.\nNel 2018 \u00e8 implicata nello scandalo della setta di Keith Raniere che ha visto coinvolta l'attrice (e collega nella serie \"Smallville\") Allison Mack. La Kreuk ha dichiarato di aver seguito in passato dei corsi di psicologia dal 2005 al 2012 organizzati da Raniere ma di non sapere nulla della setta.\nDoppiatrici italiane.\nNelle versioni in lingua italiana dei suoi lavori, Kristin Kreuk \u00e8 stata doppiata da:"}
{"id": "440778", "revid": "287204", "url": "https://it.wikipedia.org/wiki?curid=440778", "title": "Letteratura araba", "text": "Con il termine letteratura araba (), si indica l'insieme di quelle attivit\u00e0 indirizzate alla produzione di testi scritti, poetici e in prosa, proprie delle popolazioni che hanno fatto uso nello scritto della lingua araba (della famiglia delle lingue semitiche). Pertanto fanno parte della letteratura araba tutti i testi che, a partire dal VI secolo d.C., sono stati composti e scritti in arabo anche da autori che Arabi non erano.\nPeriodo preislamico o J\u0101hiliyya.\nLa maggior parte della produzione letteraria di questo periodo \u00e8 databile fra il V e il VI secolo d.C. ed \u00e8 costituita da componimenti poetici che rispecchiano mentalit\u00e0 e costumi della societ\u00e0, composta sia da nomadi, sia da sedentari della Penisola Arabica e del Vicino Oriente. Tali composizioni, caratterizzate da metrica quantitativa e dall'uso della rima unica, furono composte e trasmesse oralmente per circa due secoli e furono poi raccolte e messe per iscritto da compilatori tra l'VIII e il X secolo.\nSi pensa che le composizioni pi\u00f9 antiche affrontassero diversi temi: la satira, l'invettiva e il lamento funebre che, in un secondo momento, sarebbero confluiti nella forma poetica della \"qa\u1e63\u012bda\", un'ode poetica politematica e monorima dalla struttura che appare gi\u00e0 codificata nell'epoca preislamica.\nLa \"qa\u1e63\u012bda\", codificata da Ibn Qutayba nel IX secolo, segue uno schema che \u00e8 stato applicato, in linea di massima, per secoli. Tale forma poetica dunque si apre con un preludio amoroso (\"nas\u012bb\") in cui il poeta piange la perdita dell'amata sui resti dell'accampamento della trib\u00f9 dalla fanciulla, che, partendo, ha separato la coppia. Segue la sezione del viaggio (\"r\u0101\u1e25il\") in cui il poeta, accompagnato dal suo fido destriero (che in genere \u00e8 un cammello, maschio o femmina, pi\u00f9 raramente un cavallo) attraversa il deserto, descrivendone in modo piuttosto preciso flora, fauna e l'alternarsi di giorno e notte. Giunto alla sua meta, il poeta incontra dei personaggi cui dedica i versi finali del poema, che ne rappresentano il fulcro: spesso l'intento \u00e8 l'elogio (\"mad\u012b\u1e25\") di un capoclan, o il dileggio (\"hij\u0101\u02be\") di un rappresentante di trib\u00f9 rivali; pi\u00f9 raramente \u00e8 il lamento funebre (\"rith\u0101\u02be\"). Nella realt\u00e0 poi la struttura non \u00e8 stata sempre cos\u00ec rispettata dai poeti che, a seconda delle necessit\u00e0, se ne sono spesso discostati tanto che, fin dalle origini, abbiamo qaside in cui l'ordine dei temi pu\u00f2 variare o in cui uno dei temi codificati pu\u00f2 essere assente. D'altronde anche l'ambito politico-sociale in cui agivano i poeti \u00e8 vario. Infatti abbiamo poeti legati alle trib\u00f9 nomadi di cui sono i portavoce ma anche poeti che hanno svolto la loro attivit\u00e0 presso societ\u00e0 arabe come quella dei seminomadi Ghassanidi o la corte di al-\u1e24\u012bra dei Lakhmidi.\nSui poeti, appartenenti a trib\u00f9 delle diverse regioni della Penisola Araba, ci sono giunte notizie e versi tramandati in testi scritti gi\u00e0 nei primi secoli dell'epoca islamica. Informazioni sulla cui veridicit\u00e0 a lungo si \u00e8 discusso fra gli studiosi di Arabistica.\nI pi\u00f9 importanti sono: \nL'inizio del periodo islamico (622-750).\nIl Corano, testo rivelato da Dio al profeta Mu\u1e25ammad, oltre che documento culturale, che ha influito su tutta la vita religiosa, etica, sociale e politica dell'Islam fino ai nostri giorni, ha costituito anche un testo letterario fondamentale. Redatto in lingua araba, in una prosa ritmata (\"saj\u02bf\") propria gi\u00e0 in epoca preislamica di vaticini e presagi, \u00e8 considerato dai musulmani opera di Allah, del Dio unico, e quindi modello anche linguistico. Tanto \u00e8 vero che i primi grammatici ebbero proprio il Corano come testo basilare per la costruzione teorica della grammatica araba.\nMaometto pur diffidando dei poeti che, sfruttando con arte il potente valore evocatore del linguaggio, facevano sembrare vero quello che vero non era, ebbe al suo fianco alcuni poeti famosi che si convertirono all'Islam, fra cui Hass\u0101n ibn Th\u0101bit, panegirista e descrittore della vita e della natura. Anche altri poeti, nati prima dell'avvento dell'Islam, si convertirono alla nuova religione; fra questi ricordiamo Ka\u02bfb b. Zuhayr, Lab\u012bd, Ab\u016b Mi\u1e25jan e al-Khans\u0101\u02be, la pi\u00f9 famosa poetessa araba.\nAll'epoca degli Omayyadi gli studi coranici, filologici e le prime traduzioni di opere greche si svilupparono nelle scuole, le madrase, di Bassora e di al-Kufa. In queste due citt\u00e0, opposte in ambito politico, si svilupp\u00f2 un'ampia elaborazione intellettuale su numerosi temi, tanto da farne i centri culturali del mondo islamico del tempo. Per esempio \u00e8 a Bassora che nacque il mutazilismo.\nPer quanto riguarda la poesia non a caso nei suq di Bassora e di Kufa i poeti dell'epoca, recitavano, sfidandosi, i loro componimenti ormai distaccati dalla vita del deserto e rinnovati nei temi in quanto riflessi della vita cittadina. Basti ricordare a tal proposito al-\u02bfAjjaj, Ru\u02bfba, al-Farazdaq, Jarir e al-Akh\u1e6dal.\nGi\u00e0 nel primo secolo dell'era musulmana in Arabia, accanto alla \"qa\u1e63\u012bda\" si sono diffuse poesie monotematiche che, secondo alcuni studiosi occidentali avrebbero avuto origine dai singoli temi che costituivano la \"qa\u1e63\u012bda\". Per esempio il \"nas\u012bb\", il preludio amoroso, sarebbe all'origine dei componimenti amorosi che si affermarono in seguito in tutto il mondo arabo. Fra i numerosi poeti d'amore ricordiamo Jam\u012bl, \u02bfUmar ibn Ab\u012b Rab\u012b\u02bfa, al-A\u1e25wa\u1e63.\nSempre a Bassora oper\u00f2 Ibn al-Muqaffa\u02bf (720-757), considerato il primo autore che ha scritto in arabo. Questi, di origine iranica, \u00e8 autore di numerose opere in arabo fra cui \"Kalila wa-Dimna\" traduzione ampliata da un testo pahlavi che a sua volta era la traduzione del \"Pa\u00f1catantra\", testo indiano del 300 d.C. ca.\nL'importanza della figura di Maometto si riflette anche nella nascita della storiografia. Infatti \u00e8 in questo periodo che viene scritta la biografia del Profeta, la storia delle sue campagne militari (\"magh\u0101z\u012b\") e la raccolta di quanto avesse detto e fatto \"\u1e25ad\u012bth\". Cos\u00ec \u00e8 in questa fase storica che \u00e8 stata scritta la pi\u00f9 importante biografia del profeta Maometto redatta da Ibn Ish\u0101q (704 - 767 ca.) e che ci \u00e8 per\u00f2 giunta in una revisione successiva compiuta da Ibn Hish\u0101m (m. 833). \nSi cominciarono anche a raccogliere gli \"\u1e25ad\u012bth\", ovvero i detti e i fatti del Profeta Maometto, Le raccolte pi\u00f9 antiche di \"\u1e25ad\u012bth\" ci sono giunte, in modo frammentario, grazie ad autori dell'epoca seguente che, dopo aver sottoposto tale materiale ad una analisi critica hanno redatto poderose opere che costituiscono una delle basi della teologia, della giurisprudenza (\"fiqh\") e di tanti aspetti della vita dei musulmani.\nIl periodo classico (750-1050).\nCon la presa del potere nel 750 da parte degli Abbasidi il Califfato raggiunse la massima espansione, dal Portogallo all'India. Nel X secolo per\u00f2 questo ampio territorio si frantum\u00f2 dando origine a potentati locali pi\u00f9 o meno indipendenti dal califfo abbaside che aveva per capitale Baghdad. Si tratt\u00f2 di principati diversi ma anche di califfati rivali quali quello dei Cairo e quello degli Omayyadi di Cordova.\nA questo lungo periodo storico corrisponde, per quanto riguarda la letteratura, il periodo classico prima e quello delle autonomie locali poi.\nIn questa situazione l'Islam e la sua cultura venne a contatto con culture diverse: in primo luogo con quella bizantina, siriaca e persiana e, in seguito con quella indiana e cinese imparando a conoscere oltre agli ebrei, ai cristiani d'Oriente e ai manichei anche i cristiani dell'Europa e i buddisti. L'avidit\u00e0 di sapere e il desiderio di riscattarsi da una primitiva rozzezza, tipica della vita nel deserto, uniti all'atteggiamento positivo dell'Islam verso il progresso tecnico e scientifico, trasformarono gli Arabi nei continuatori dell'eredit\u00e0 culturale greca e non solo da cui, in seguito, trasse beneficio lo stesso Occidente cristiano.\nNella prima epoca abbaside, cio\u00e8 la seconda met\u00e0 dell'VIII secolo e la prima parte del IX, nacque e si svilupp\u00f2 l'adab, la letteratura di adab, con cui si voleva istruire ed educare la nuova classe dirigente del califfato e di cui al-J\u0101\u1e25i\u1e93 (776-868) \u00e8 considerato il maggior rappresentante.\nNel IX secolo le due scuole di Bassora e Kufa finirono per cedere il passo a quella di Baghdad, dove, a differenza di quanto era avvenuto in precedenza, si svilupp\u00f2 lo studio della medicina, della matematica, grazie ad al-Khw\u0101rizm\u012b, come pure della dell'astronomia e della geografia il cui primo testo \u00e8 opera di Ibn Khurdadhbih (m. ca. 885). Oltre a opere di geografia vanno ricordate le narrazioni di viaggi, tra cui quella dell'ebreo spagnolo Ibr\u0101h\u012bm ibn Ya\u02bfq\u016bb, che nel 965 assistette a Magdeburgo ad un'udienza dell'imperatore Ottone I di Sassonia.\nNello stesso tempo continu\u00f2 a fiorire la letteratura teologica, con la raccolta, iniziata gi\u00e0 nell'epoca precedente come si \u00e8 detto, delle tradizioni relative al Profeta.\nCon gli Abbasidi a seguito della necessit\u00e0 di narrare e tramandare le vicende del califfato si inizi\u00f2 a redigere opere sulla storia civile. Cos\u00ec al-Bal\u0101dhur\u012b (m. ca. 892) scrisse la prima opera di storia non legata alla figura del Profeta bens\u00ec alla storia profana. Da quel momento la storiografia attrasse un gran numero di cultori a iniziare da al-Ya\u02bfq\u016bb\u012b (m. 897) e al-\u1e6cabar\u012b (839-923) a cui fece seguito, nel X secolo, quella di al-Mas\u02bf\u016bd\u012b (m. 956).\nLa letteratura profana ebbe come protagonista Al-azdi.\nLa poesia anche in questi secoli ha continuato ad essere coltivata in tante forme. Infatti accanto alla qa\u1e63\u012bda pur talvolta modificata nei temi, si svilupp\u00f2 sempre pi\u00f9 una poesia monotematica come la poesia d'amore o la poesia bacchica grazie all'attivit\u00e0 di numerosi poeti.\nI poeti pi\u00f9 importanti di questo periodo sono: \nCon la diffusione di poesie dai temi, dal linguaggio e dalle strutture diverse e nuove iniziarono discussioni circa il valore di tale patrimonio. Il saggista e divulgatore Ibn Qutayba (828-889), di origine iranica, \u00e8 stato il primo a interessarsi alla critica letteraria, diremmo oggi, cercando di delineare i criteri estetici con cui valutare e le opere poetiche entrando anche nel dibattito sorto fra i tradizionisti e i modernisti a cui avrebbe partecipato anche Ibn al-Mu'tazz (861-908).\nIl dominio persiano e turco (1050-1700).\nSe la massima parte di autori che si espressero in lingua araba, a partire dal II secolo dell'Egira (VIII-IX secolo), furono i Persiani - che peraltro dettero inizio nello stesso periodo a una nuova letteratura persiana che si esprimeva in una lingua letteralmente infarcita di voci arabe - ad essi si aggiunsero dal IX-X secolo i Turchi, islamizzatisi durante il periodo califfale abbaside. In questo periodo si svilupparono tre stili: la prosa ritmata, tipica delle epistole; la prosa fiorita, caratteristica della fantasia creativa; la prosa letteraria, usata negli apologhi e nella storiografia.\nAll'arrivo nel 1055 dei Selgiuchidi a Baghdad, il califfato abbaside conserv\u00f2 solo il potere spirituale. La situazione politica si ripercosse cos\u00ec anche sulla letteratura, accentuando il processo di regionalizzazione e abbassando il livello di purezza linguistica. Ci\u00f2 nonostante, nel periodo, si espressero diversi grandi artisti quali il mistico al-Ghaz\u0101l\u012b, il prosatore al-\u1e24ar\u012br\u012b, il poeta Ibn Quzm\u0101n, il geografo Y\u0101q\u016bt compilatore del vasto \"Dizionario delle contrade\" (\"Mu\u02bfjam al-buld\u0101n\").\nNel periodo si contano numerose le biografie di Saladino, le storiografie universali ma anche regionali e cittadine, mentre rappresenta un caso unico il dizionario biografico dell'Islam compilato da Ibn Khallik\u0101n. Tra i filosofi emersero il cordovano Ibn Rushd, che gli europei chiamarono Averro\u00e8, e il persiano Ibn Sin\u00e2, detto Avicenna.\nPoco prima del 1258, ricevettero nuovi impulsi la letteratura scientifica, la filologia e la storiografia, anche se si iniziarono a replicare modelli precedenti.\nIl saccheggio di Baghdad ad opera dei Mongoli di Hulegu, datato 1258, e in generale le invasioni da Oriente, segnarono l'inizio in quelle regioni di una lunga decadenza a cui si sottrassero l'Egitto e la Siria, almeno fino al 1517 quando i Mamelucchi circassi caddero anch'essi sotto il dominio turco-ottomano. I letterati egiziani tra il XIII ed XV secolo vanno dai freddi formalisti ed i benemeriti compilatori enciclopedici, ma le personalit\u00e0 di rilievo sono scarse, anche perch\u00e9 nel secolo successivo andr\u00e0 perfezionandosi la forma narrativa anonima di cui sono un esempio \"Le mille e una notte\" nel cui materiale eterogeneo la critica distingue almeno tre nuclei narrativi: indo-iranico, iracheno e cairino.\nAnche al-Andalus e il Maghreb restarono immuni dal flagello mongolo, e fino al XIV secolo rimasero attivi focolari culturali che diedero modo di esprimersi a storiografi come Lis\u0101n al-d\u012bn Ibn al-Kha\u1e6d\u012bb\u012b, e a geografi come Ibn Ba\u1e6d\u1e6d\u016bta.\nRinascita della cultura araba.\nDalla campagna napoleonica d'Egitto, che corrispose al risveglio di una coscienza etnica, ci fu una contestuale rinascita della cultura e della letteratura araba, accelerata dopo il 1850 dalla diffusione della stampa periodica. Oltre ad una ricca saggistica dialettale, i popoli arabi si affidarono ad un'unica lingua colta per la loro rinascita, i primi letterati di gusto moderno furono in Siria e Libano, tra cui il romanziere cristiano Jurji Zayd\u0101n e successivamente il poeta romantico Elias Abu Shabaki. In Egitto la poesia si modernizz\u00f2 cautamente, compiendo poi un ulteriore passo con l'opera di Ab\u016b Sh\u0101d\u012b. Un importante contributo al rinnovamento di schemi e di temi, ripresi dalla tecnica espressiva di Walt Whitman, fu dato dagli emigranti arabi in USA e Brasile, rappresentanti della cosiddetta scuola siro-americana (Associazione della Penna), quali Jubr\u0101n Khal\u012bl Jubr\u0101n (Kahlil Gibran), Am\u012bn al-R\u012b\u1e25\u0101n\u012b (Ameen Rihani), Mikha'il Nu'ayma (Mikhail Naimy), \u012al\u012by\u0101 Ab\u016b M\u0101\u1e0d\u012b (Elia Abu Madi o anche Elia D. Madey).\nDi pari passo con la poesia, si modernizz\u00f2 anche la prosa che trov\u00f2 la valente collaborazione di importanti pubblicisti soprattutto egiziani, che aiutarono la crescita del saggio come opera letteraria. Quanto alla narrativa, il primo romanzo di ambiente moderno fu \"Zaynab\" di Mu\u1e25ammad \u1e24usayn Haykal pubblicato in Egitto nel 1914, seguirono i primi saggi di novella realistica, ritraenti la vita delle varie classi sociali. Su quest'ultimo esempio si \u00e8 sviluppata in seguito la novellistica anche in Siria, Libano, Iraq. Nel teatro \u00e8 invece rimasta piuttosto isolata l'opera dell'egiziano Tawfiq al-\u1e24ak\u012bm, autore di circa una cinquantina tra commedie, drammi, fantastici o realistici a sfondo politico-sociale.\nLetteratura contemporanea (1700-oggi).\nIn epoca contemporanea, la poesia ha continuato ad occupare un posto privilegiato fra i generi letterari sviluppati dalla letteratura araba. In Egitto fu la rivista \"Apollo\" a farsi portatrice di un rinnovamento della poesia, sia nelle forme che nel contenuto, mentre nel Libano una funzione simile fu assunta dai poeti che sostenevano il periodico \"Shi\u02bfr\" (Poesia), il disimpegno dagli schemi tradizionali \u00e8 anche uno dei caratteri pi\u00f9 marcati dell'opera di Al\u012b Ahmad Sa'\u012bd, noto con lo pseudonimo di Adunis.\nTutti questi poeti sono confluiti in una comune avanguardia svincolandosi dai vecchi canoni e lanciandosi alla conquista di una poesia che non fosse astrazione dalla realt\u00e0.\nIn tal senso fu l'improvvisa corsa al rinnovamento della scuola irachena, che nello spazio di pochi decenni super\u00f2 le correnti tradizionaliste, affermandosi grazie ad autori come \u02bfAbd al-Wahh\u0101b al-Bay\u0101t\u012b. Antesignana della corrente che esalt\u00f2 il verso libero a scapito degli schemi classici di componimento, la scuola irachena annovera tra i suoi principali esponenti la poetessa N\u0101zik al-Mal\u0101\u02beika.\nPi\u00f9 impegnati alla rappresentazione della propria condizione sono stati i poeti palestinesi, in cui emerge il grido di dolore contro quanti hanno contribuito a privarli della patria.\nNel settore prosastico, la stampa periodica araba ha contribuito con efficacia allo sviluppo del racconto, della novella e della saggistica critica, i cui esponenti pi\u00f9 conosciuti sono K\u0101mil Husayn, Na\u011f\u012bb Ma\u1e25f\u016b\u1e93, \u1e62uhayr Qalam\u0101w\u012b. I rappresentanti di questa narrativa si sono impegnati sia in un realismo di alta scuola, tributario di analoghe correnti occidentali, sia nel crepuscolarismo, ma anche in schieramenti ideologici socialisteggianti.\nInteressante \u00e8 anche il panorama siriano, in cui si \u00e8 puntato molto sull'avanguardismo: ideologie politiche, correnti letterarie, rinnovamento sociale, pur conservando forti correnti tradizionaliste in perenne antagonismo con le forze progressiste. I prosatori siriani che vanno ricordati sono sicuramente Zakariyy\u0101 T\u0101mir, Sh\u0101mil al-R\u016bm\u012b. In Iraq invece, narratori e prosatori appaiono ancora oggi come nel passato sensibili alla narrativa russa ed inglese, rimanendo spesso a servizio delle riforme sociali.\n\u02bfAbd al-Ra\u1e25m\u0101n Mun\u012bf \u00e8 invece uno scrittore di padre saudita e di madre irachena, nato in Giordania, ha studiato a Baghdad e al Cairo e vissuto in Siria, tipico rappresentante di quell'internazionalismo arabo, non identificabile in un solo Stato."}
{"id": "440786", "revid": "1078002", "url": "https://it.wikipedia.org/wiki?curid=440786", "title": "Algoritmo del puzzle", "text": "In crittografia l'algoritmo del puzzle \u00e8 un esempio istruttivo di algoritmo di crittografia a chiave pubblica. Sebbene sia praticamente irrealizzabile contiene molte delle idee di base di algoritmi pi\u00f9 complessi, in particolare risolve il problema dello scambio della chiave, cio\u00e8 consente a due persone di scambiare messaggi segreti anche se non si sono mai scambiate un segreto prima di allora (la chiave). L'algoritmo fu proposto da Merkle nell'ottobre del 1974 e pubblicato nel 1978\nFunzionamento.\nSupponiamo che Alice e Bob vogliano comunicare in modo sicuro, al riparo di Eva che ha accesso al canale di comunicazione e quindi potrebbe intercettare i loro scambi di informazione. Bob e Alice devono scambiarsi la chiave, ma non hanno un canale sicuro per farlo. Alice crea dei \"puzzle\" ovvero crea tanti messaggi codificati con un algoritmo facile da forzare (il puzzle \u00e8 una metafora, \u00e8 abbastanza facile da risolvere come \u00e8 abbastanza facile forzare il messaggio cifrato). Bob riceve questi \"puzzle\" (la chiave pubblica), diciamo qualche milione, e ne sceglie uno a caso. Lo risolve, ovvero forza la cifratura. A questo punto Bob legge il messaggio contenuto nel puzzle che dice qualcosa del genere: \"Sono il puzzle numero \"x\", la chiave numero \"x\" \u00e8 \"y\"\". A questo punto Bob comunica ad Alice il numero del puzzle: \"x\". In questo modo Alice e Bob hanno una chiave in comune: y. Eva avendo intercettato lo scambio dei \"puzzle\" ha anche lei la chiave \"y\", ma \u00e8 mischiata tra un milione di altre chiavi; inoltre conosce il numero della chiave. A questo punto potrebbe provare a risolvere tutti i puzzle fino a trovare il puzzle numero \"x\", ma il numero dei puzzle \u00e8 scelto in modo che questa operazione sia computazionalmente troppo lunga.\nSicurezza.\nSupponiamo che Alice mandi formula_1 (circa un milione) di puzzle a Bob. Mediamente Eva per trovare il puzzle che contiene la chiave usata tra Bob e Alice dovr\u00e0 risolvere la met\u00e0 dei puzzle: formula_2. Se per risolvere un puzzle Bob ci mette un minuto, Eva impiegher\u00e0 un anno a risolverne la met\u00e0. Quindi in media Eva ha bisogno di un anno per decifrare il messaggio intercettato.\nIl metodo non \u00e8 considerato sufficientemente sicuro perch\u00e9 il tempo che ci metter\u00e0 Eva a trovare la chiave cresce quadraticamente rispetto a quello impiegato da Bob. I moderni protocolli di crittografia asimmetrica e di scambio di chiave richiedono algoritmi di attacco e legittimi con complessit\u00e0 computazionali che divergono esponenzialmente."}
{"id": "440787", "revid": "413187", "url": "https://it.wikipedia.org/wiki?curid=440787", "title": "Triangolo rosso (Nazismo)", "text": ""}
{"id": "440799", "revid": "363629", "url": "https://it.wikipedia.org/wiki?curid=440799", "title": "Dieta (storia)", "text": "La dieta (\"Tag\"), nell'antico diritto dei germani, era la riunione del popolo, originariamente atta soprattutto all'elezione del sovrano. Nel Sacro Romano Impero era un'assemblea che riuniva il sovrano (re o imperatore) e i maggiori principi dell'impero, con compiti di carattere prevalentemente legislativo, anche se nella struttura costituzionale del Medioevo non esisteva una separazione tra poteri analoga alla nostra, dato che il potere era diviso secondo criteri differenti: infatti, le diete agivano anche come organi giurisdizionali ed esecutivi.\nAnche le assemblee dei delegati dei cantoni svizzeri della Vecchia Confederazione prendevano il nome di \u201cdieta federale\u201d (in tedesco \"Tagsatzung\", in francese \"di\u00e8te\"), fino al 1848.\nEtimologia.\nL'origine del termine \u00e8 latina: proviene dal tardo latino \"dieta\", come \u00abgiorno stabilito per l'assemblea\u00bb, a sua volta proveniente quindi dal latino \"dies\", cio\u00e8 \"giorno\". Il termine latino \u00e8 desunto dall'originale germanico \"tag\", \"giorno\".\nTipologia.\nSi distingue tra:\nDieta di corte.\nPer dieta reale s'intendono le riunioni informali dell'imperatore con alcuni grandi dell'impero. L'uso di riunirsi a corte per assistere il sovrano nel prendere decisioni si sviluppa dall'obbligo feudale di assistere il re con azioni e consigli. Queste riunioni vengono denominate in maniere diverse: \"parlamentum\", \"conventus\", \"colloquium\", \"curia\", \"curia regis\". Per sottolinearne l'importanza venivano talvolta accompagnate dall'aggettivo \"magnus\" o \"solemnis\". Queste riunioni differivano dalle normali consultazioni che avvenivano a corte solamente per la presenza di personaggi invitati appositamente, che potevano essere principi, nobili, alti prelati, ma anche rappresentanti di stati esteri. A partire dal secolo XIII a tali diete vennero invitati anche i rappresentanti delle citt\u00e0 libere dell'Impero. Le diete erano organizzate secondo l'etichetta di corte, e si riferivano unicamente alla persona del re (e non all'impero nel suo complesso).\nIl re poteva decidere liberamente quando convocare una dieta e chi dovesse farne parte. \u00c8 pi\u00f9 difficile invece individuare i casi in cui i principi avevano un compito semplicemente consultivo da quelli in cui il loro consenso era vincolante per la validit\u00e0 delle decisioni prese. In ogni caso, dal dovere di consigliare il re, si svilupp\u00f2 ben presto il diritto dei principi di venir consultati in caso di particolari decisioni che riguardavano l'impero, per esempio in caso di guerra. In ogni caso restava per lo pi\u00f9 alla discrezionalit\u00e0 del re decidere quando chiedere consiglio, e quando ricercare il consenso dei principi: non si trattava di una partecipazione istituzionalizzata al potere regio da parte dei principi.\nLe fonti medievali che riguardano decisioni politiche importanti, o disposizioni sul patrimonio imperiale sottolineano che tali decisioni sono state prese con il \"consiglio\" e il \"consenso\" dei principi. In tali documenti questi due termini erano sinonimi per quanto riguarda la validit\u00e0 dei documenti: qualora un principe non fosse stato invitato, o fosse di avviso diverso dal re, non si riteneva vincolato dalle decisioni della dieta.\nDopo l'interregno (il periodo tra la fine del regno di Corrado IV, 1254, e l'elezione di Rodolfo I, 1273) l'importanza dei principi dell'impero aument\u00f2, poich\u00e9 divenne necessaria la loro accettazione formale ai decreti reali sulle questioni imperiali, attraverso le cosiddette \"lettere di consenso\" (). Ma anche in questo caso non si riscontra alcun obbligo del sovrano di ottenere tali \"Willenbriefe\" per la validit\u00e0 dei propri decreti.\nDalla fine del XIV secolo il sovrano si occup\u00f2 sempre pi\u00f9 dei propri territori dinastici, e per questo acquistarono un'importanza sempre maggiore le \"diete senza re\", nelle quali i grandi dell'impero si riunivano senza una precisa iniziativa reale. Fu da queste \"diete senza re\" che, alla fine del XV secolo, si svilupp\u00f2 la Dieta imperiale.\nDieta imperiale.\nIl termine Dieta imperiale (\"Reichstag\") si riferisce in origine all'assemblea degli ordini del Sacro Romano Impero. Queste assemblee cominciarono ad essere convocate, accanto alle pi\u00f9 informali diete reali, nel XII secolo, e divennero parte integrante della costituzione dell'impero nel 1495, con un trattato tra l'imperatore e i rappresentanti degli stati.\nLa dieta imperiale venne convocata, a intervalli irregolari, in una citt\u00e0 vescovile o imperiale, e offriva agli stati un contrappeso all'autorit\u00e0 centrale degli imperatori. \nComposizione e organizzazione.\nDal 1489 la Dieta imperiale comprendeva tre collegi che costituivano il Reichstag:\nSolamente l'imperatore aveva il potere di convocare la Dieta, ma, a partire dalla \"capitulatio cesarea\" di Carlo V (1519), il sovrano doveva richiedere l'autorizzazione ai Principi elettori per la convocazione. L'imperatore manteneva altres\u00ec il diritto di stabilire l'ordine del giorno, anche se in realt\u00e0 non poteva influire pi\u00f9 di tanto sugli argomenti in discussione. La Dieta era presieduta dall'arcivescovo di Magonza, primo Grande Elettore e decano dell'assemblea, il quale presiedeva anche il Collegio dei Grandi Principi elettori. Il Consiglio dei Principi veniva presieduto a turno dal duca d'Austria e dall'arcivescovo di Salisburgo, mentre la presidenza del Collegio delle citt\u00e0 imperiali era affidata alla citt\u00e0 nella quale, volta per volta, la Dieta si svolgeva.\nPoich\u00e9 dal 1663 la \"Dieta perpetua\" non poteva essere conclusa, formalmente non era nemmeno possibile ratificare le decisioni prese attraverso un \"recessus imperii\" (vedi sopra), e per questo essi venivano emanati da parte del \"Prinzipalkommissar\", il rappresentante dell'imperatore presso la Dieta, nella forma di un \"Decreto della Commissione Imperiale\".\nLa Dieta deliberava su una grande variet\u00e0 di temi, per i quali era necessario raggiungere un consenso tra l'imperatore e i rappresentanti degli stati principeschi, potendo votare le citt\u00e0 dopo che i due ordini di principi (ecclesiastici e secolari) avevano raggiunto il voto di maggioranza. La competenza della dieta si estendeva sulla struttura del governo, e sulle questioni amministrative, giurisdizionali e militari che riguardavano l'impero nel suo insieme. Venivano poi discussi i problemi legati al mantenimento e alla proclamazione dei Landfrieden, cio\u00e8 la regolamentazione della pacifica convivenza tra diverse confessioni religiose, le dichiarazioni di guerra e i trattati di pace, il finanziamento delle istituzioni imperiali, oltre all'impostazione dell'economia nell'impero.\nIl processo decisionale era molto lungo e complesso: ogni ordine prendeva una decisione, tramite una votazione per la quale poteva valere sia il principio di maggioranza che quello dell'unanimit\u00e0. L'espressione del voto poi era disciplinato da una complessa regolamentazione: non solo era seguito un rigido ordine di precedenze dei corpi elettorali (Grandi Elettori, Principi ecclesiastici e laici alternati, principi abati, conti e signori sovrani, Citt\u00e0 libere), ma anche in base ai principi ecclesiastici (Banco ecclesiastico) su quelli laici (Banco secolare), secondo criteri di fede religiosa (Corpo cattolico e Corpo luterano), secondo se era individuale, ereditario o personale, collettivo (per i due banchi di Prelati, i quattro banchi dei Conti, i feudi in condominio, i due banchi delle Citt\u00e0 imperiali). Si cercava poi di elaborare una decisione comune, da sottoporre all'imperatore. Le proposte del collegio dei principi elettori e quelle del collegio dei principi avevano un peso determinante, mentre il voto del collegio delle citt\u00e0 aveva un'importanza secondaria, e spesso non veniva nemmeno preso in considerazione. Le contrattazioni avvenivano al di fuori dei collegi, e spesso, per esse, valeva il principio del voto a maggioranza, a differenza della seduta plenaria, nella quale valeva il principio dell'unanimit\u00e0.\nPer via della sempre maggiore complessit\u00e0 dei processi decisionali si tent\u00f2 di facilitare le decisioni ricorrendo a diverse commissioni, alle quali partecipavano generalmente degli esperti in rappresentanza degli stati dell'impero. Fu cos\u00ec che, a partire dal secolo XVI, si svilupp\u00f2 un'\u00e9lite di esperti e politici specializzati in questo tipo di trattative.\nProcedura di voto.\nLe votazioni durante le diete non seguivano il principio di maggioranza. In genere avvenivano per curie, ovvero dapprima ci si accordava all'interno di ciascun stato (applicando, in genere, il principio di maggioranza), e quindi ogni stato esprimeva un voto. Le diete regionali, generalmente, deliberavano quando era stata raggiunta l'unanimit\u00e0 nei voti delle curie. Solo raramente venne applicato il principio di maggioranza. In taluni territori per\u00f2 era sufficiente il voto della maggioranza delle curie, purch\u00e9 di questa maggioranza facesse parte il primo stato (generalmente il clero o l'alta nobilt\u00e0). In alcune regioni era ammesso anche il voto personale, e non legato alla curia, di alcuni esponenti particolarmente potenti degli stati.\nPer essere ammessi al seggio ed al voto nel Consiglio dei Principi del Reichstag (\"Reichsstandschaft\") occorreva l'accesso allo status di stato immediato (\"Reichsstand\"); l'accesso era condizionato da precisi requisiti, poi disciplinati nella \"Capitolazione\" del 1653:\nTuttavia a questi criteri generali se ne potevano aggiungere altri che spesso ne vanificavano il valore assoluto. Infatti, vi furono principi e conti che furono ammessi al voto anche senza il possesso di feudi immediati (i principi Thurn und Taxis o i conti von Harrach, gli abati di St. Blasien). Anche il concetto di sovranit\u00e0 ebbe una variegata tipologia che poteva contemplare anche uno status di semi-sovranit\u00e0, delegando l'esercizio dei poteri statali ad altri sovrani, o ipotecando il proprio stato ad altri (come nel caso della contea di Bentheim nel 1753 a favore dell'Hannover). Neppure il versamento della tassa matricola all'erario imperiale era un criterio sicuro di ammissione al voto: alcuni principi, come nel caso dei Savoia, per continuando a detenere il diritto al voto non lo esercitavano pi\u00f9 da tempo e si rifiutavano, non solo di versare la matricola, ma anche di riconoscere l'imperatore come loro supremo signore. Viceversa vi furono casi in cui alcuni feudi, oggetto di contestazioni, si vedevano pagare la matricola da altri principi che ne rivendicavano la titolarit\u00e0 o soggetti che pur non facendo pi\u00f9 parte della compagine imperiale continuavano a versarla per fedelt\u00e0 all'impero (come nel caso della ex- citt\u00e0 imperiale di Haguenau, passata sotto la sovranit\u00e0 francese).\nGli stati aventi diritto di voto erano circa 300, governati da circa 25 famiglie principesche e da circa 80 di conti e signori per un totale di circa 108 voti espressi.\nLe votazioni erano sempre aperte da un rappresentante dell'elettore di Magonza che invitava il deputato dell'elettore di Treviri ad esprimere per primo il voto e cos\u00ec via secondo una rigido criterio di precedenze. I voti si alternavano tra esponenti del banco ecclesiastico e quelli appartenenti al banco secolare e nel loro interno sulla base della fede religiosa (cattolica o luterana). Le citt\u00e0 imperiali potevano dare il voto solo dopo che si erano espressi i principi.\nDieta regionale.\nLe assemblee degli stati venivano tenute anche nelle singole signorie (\"Landtag\") e dopo la Riforma imperiale, anche a livello di Circolo imperiale. Si diffusero principalmente a partire dal XIV secolo.\nDiete di circolo.\nOgni circolo imperiale aveva una propria cancelleria e assieme ad essa il parlamento provinciale (in tedesco \"Kreistag\"). A seconda del tipo di feudo poteva accadere che alcuni fossero ammessi nelle diete dei circoli ma non venissero riconosciuti titolari di voto al Reichstag.\nTra le citt\u00e0 sedi delle diete di circolo si ricordano Aquisgrana per il circolo imperiale del Basso Reno-Vestfalia, Rothenburg ob der Tauber per il circolo della Franconia e Ratisbona per il Circolo Bavarese, gi\u00e0 sede del Reichstag.\nComposizione.\nCome nelle assemblee degli stati comuni in tutta Europa, erano solitamente tre le categorie rappresentate: il terzo stato (tramite le citt\u00e0), il clero e la nobilt\u00e0. Tuttavia quest'ultima spesso era divisa tra la bassa nobilt\u00e0 dei Cavalieri (\"ritter\" in tedesco) e l'alta nobilt\u00e0 (i Signori). Oltre la nobilt\u00e0 era presente l'alto clero, sia che si trattasse di vescovi che di monasteri e ordini regolari. Successivamente anche le citt\u00e0 acquisirono il diritto di rappresentanza presso il Landtag. Pi\u00f9 raramente questo avveniva per i comuni e i territori rurali (per esempio le valli e i tribunali in Tirolo).Ogni rappresentanza, all'interno delle diete regionali, formava una \"curia\", mentre il principe non faceva parte di alcun stato. L'insieme degli stati rappresentati nella dieta veniva chiamato \"Landschaft\" (\"paese\", \"regione\").\nI rappresentanti degli stati nelle diete non venivano eletti dalla popolazione. La rappresentanza di un ceto presso la dieta era un privilegio derivante dal diritto feudale, e poteva essere esercitata dal proprietario di un fondo, oppure da coloro che esercitavano un ufficio (per esempio per gli abati dei conventi). Gli inviati delle citt\u00e0 venivano spesso indicati dal consiglio municipale, senza procedure elettive definite.\nOvviamente la partecipazione delle singole entit\u00e0 alle assemblee variava nel corso del tempo per decisioni imposte dal sovrano o mutazioni territoriali o acquisizioni ed esclusioni dalla partecipazione di singoli signori, prelati e citt\u00e0. "}
{"id": "440811", "revid": "36426", "url": "https://it.wikipedia.org/wiki?curid=440811", "title": "Concilio di Basilea", "text": ""}
{"id": "440814", "revid": "36426", "url": "https://it.wikipedia.org/wiki?curid=440814", "title": "Concilio di Ferrara", "text": ""}
{"id": "440819", "revid": "36426", "url": "https://it.wikipedia.org/wiki?curid=440819", "title": "Concilio di Ferrara-Firenze", "text": ""}
{"id": "440823", "revid": "287204", "url": "https://it.wikipedia.org/wiki?curid=440823", "title": "Concilio di Firenze", "text": "Per Concilio di Firenze si pu\u00f2 intendere:"}
{"id": "440829", "revid": "36426", "url": "https://it.wikipedia.org/wiki?curid=440829", "title": "Concilio di Ferrara e Firenze", "text": ""}
{"id": "440832", "revid": "36426", "url": "https://it.wikipedia.org/wiki?curid=440832", "title": "I concilio di Basilea", "text": ""}
{"id": "440881", "revid": "729019", "url": "https://it.wikipedia.org/wiki?curid=440881", "title": "Beppo-SAX", "text": "Beppo-SAX \u00e8 un satellite artificiale italo-olandese per l'astronomia a raggi X. Ha apportato importanti contributi nello studio dei lampi gamma o gamma ray burst (GRB).\nLanciato dalla base spaziale americana di Cape Canaveral il 30 aprile 1996 con un razzo vettore Atlas-Centaur e realizzato in gran parte da aziende italiane, il satellite chiamato SAX (Satellite per Astronomia a raggi X), una volta in orbita venne ribattezzato Beppo-Sax, dal soprannome del professor Giuseppe Occhialini (\"Beppo\"), un pioniere dell'astrofisica italiana.\nIl satellite \u00e8 riuscito ad ottenere la prima immagine X di un lampo gamma, permettendo di svelarne numerosi segreti. Ad oggi, grazie anche a questo apporto, si ritiene che queste esplosioni di raggi gamma, seconde solo al big bang per valori di energie in gioco, si verifichino ai confini dell'universo conosciuto.\nIn sei anni di vita operativa ha effettuato oltre orbite. Nel 1998 al team scientifico fu conferito il Premio Bruno Rossi, da parte della Societ\u00e0 Astronomica Americana. L'importanza della missione consiste soprattutto nell'aver aperto la strada ad un nuovo ed interessante campo di ricerca astronomico.\nIl satellite \u00e8 rientrato nell'atmosfera il 29 aprile 2003, precipitando nell'Oceano Pacifico\nLe scoperte.\nNel 1997 dopo aver rivelato un \"lampo gamma\" (GRB 970228), venne comandato al satellite di puntare la sua apparecchiatura di ricezione di raggi-X nella direzione da cui erano pervenute le emissioni gamma, e lo strument\u00f2 rivel\u00f2 delle emissioni di raggi-X in dissolvenza. Ulteriori osservazioni con telescopi a terra identificarono una debole controparte ottica. Con la posizione della sorgente perfettamente nota, quando l'emissione di raggi gamma si affievol\u00ec fino a scomparire, fu possibile raccogliere immagini ottiche pi\u00f9 precise fino ad identificare la galassia estremamente lontana che aveva ospitato l'evento - la prima ad essere individuata di molte altre in seguito. Entro poche settimane, la controversia sulle distanze di questi eventi aveva raggiunto una conclusione: i lampi gamma potevano essere finalmente identificati come eventi extra-galattici, che si originavano in galassie debolmente visibili e ad enormi distanze dalla Terra. Questa scoperta rivoluzion\u00f2 lo studio dei lampi gamma, stabilendone le distanze, caratterizzando l'ambiente in cui hanno origine e aprendo nuove opportunit\u00e0 osservative e teoriche su di essi.\nUtilizzando le osservazioni di Chandra e di BeppoSAX \u00e8 stato scoperto che la provenienza di molti lampi \u00e8 associata a zone di formazione stellare."}
{"id": "440895", "revid": "21880", "url": "https://it.wikipedia.org/wiki?curid=440895", "title": "Ricinus", "text": ""}
{"id": "440930", "revid": "599013", "url": "https://it.wikipedia.org/wiki?curid=440930", "title": "Vinaigrette", "text": "Per vinaigrette (termine francese) si intende una miscela di sale, olio e aceto. Viene usata come condimento per insalate, piatti di verdure crude o cotte e alcune variet\u00e0 di pesce.\nStoria.\nIl nome deriva da un flaconcino privo di tappo, di vetro o di porcellana, in genere dipinto con un mazzetto di fiori e a volte illuminato con decori in oro, che era destinato ad accogliere un batuffolo di cotone, impregnato di aceto aromatico. Nell'Ottocento se ne produssero in argento, anche forma di pesce, con le squame snodate e la grande bocca aperta, per contenere il cotone con l'aceto. La funzione della \"vinaigrette\" era di far rinvenire da uno svenimento improvviso, accostando il batuffolo con l'aceto alle narici. Il condimento che oggi si utilizza conserva il forte aroma, prodotto dall'aceto mescolato a spezie..\nPreparazione.\nLe esatte quantit\u00e0 per la preparazione di una \"vinaigrette\" variano a seconda dei gusti. In generale si prepara con 2/3 di olio e 1/3 di aceto e l'eventuale aggiunta degli altri ingredienti secondo il gusto personale. \nFondamentale per una buona riuscita della salsa \u00e8 che gli ingredienti siano perfettamente amalgamati e che l'emulsione risulti omogenea.\nVarianti.\nEsistono diverse varianti di \"vinaigrette\", composte aggiungendo ulteriori ingredienti (come senape, pepe o altri aromi) al composto base. Altre ricette prevedono l'uso di aceto balsamico o l'aggiunta di vino bianco.\nSe al posto dell'aceto viene utilizzato il succo di limone, si parla di citronette (volgarmente chiamata pinzimonio col vino bianco).\nNegli USA viene preparato un condimento per insalate inventata da italoamericani con aceto, olio, peperoni tritati e spezie che prende il nome di Italian dressing."}
{"id": "440934", "revid": "599013", "url": "https://it.wikipedia.org/wiki?curid=440934", "title": "Uac", "text": ""}
{"id": "440953", "revid": "1516566", "url": "https://it.wikipedia.org/wiki?curid=440953", "title": "Ferro di cavallo (araldica)", "text": "In araldica, il ferro di cavallo simboleggia secondo alcuni la \"volont\u00e0 di seguire le orme gloriose degli avi\", secondo altri, pi\u00f9 prosaicamente, \u00e8 un \"augurio di buona fortuna\". Il ferro di cavallo \u00e8 stata spesso assunto nello stemma da chi aveva attaccato il campo nemico e lo aveva disperso con una carica di cavalleria.\nNella maggior parte dei casi, in realt\u00e0, \u00e8 utilizzato nelle armi parlanti e non ha, quindi, alcun significato particolare. \nIl ferro di cavallo \u00e8 molto usato anche nell'araldica civica della Bielorussia (ultimi quattro stemmi)."}
{"id": "440955", "revid": "124643185", "url": "https://it.wikipedia.org/wiki?curid=440955", "title": "Milij Alekseevi\u010d Balakirev", "text": "Biografia.\nInfanzia e giovinezza.\nMilij Balakirev nacque a Ni\u017enij Novgorod in una famiglia nobile russa. Suo padre, Aleksej Konstantinovi\u010d Balakirev (1809-1869), era un consigliere titolare appartenente all'antica dinastia fondata da Ivan Vasil'evi\u010d Balakirev, un boiardo e voivoda moscovita, che guid\u00f2 l'esercito russo contro il Khanato di Kazan', durante una spedizione nel 1544. La madre era Elizaveta Ivanovna Balakireva (nata Ja\u0161erova); fu lei che inizi\u00f2 a dare al figlio lezioni di piano dall'et\u00e0 di quattro anni e, quando Milij comp\u00ec dieci anni, lo port\u00f2 a Mosca durante le vacanze estive per un corso di pianoforte con Aleksandr Djubjuk. Elizaveta mor\u00ec di vaiolo nel 1847. Balakirev studi\u00f2 al ginnasio e poi all'Istituto per nobili Alessandro II di Ni\u017enij Novgorod. Il suo talento musicale non pass\u00f2 inosservato e presto trov\u00f2 un protettore e mecenate in Aleksandr Ulyby\u0161ev, considerato la principale figura musicale di Ni\u017enij Novgorod: possedeva una vasta biblioteca musicale ed era autore di alcuni libri su Mozart e Beethoven. L'educazione musicale di Balakirev fu affidata al pianista Karl Eisrach, che organizzava anche le serate musicali presso la residenza di Ulyby\u0161ev. Tramite Eisrach, Balakirev conobbe la musica di Fr\u00e9d\u00e9ric Chopin e Michail Glinka. Eisrach ed Ulyby\u0161ev permisero anche a Balakirev di dirigere l'orchestra privata del mecenate durante le prove. A soli 14 anni, Balakirev diresse un'esecuzione del Requiem di Mozart. Le sue prime composizioni risalgono a quel periodo: il primo movimento di un settimino per flauto, clarinetto, pianoforte ed archi ed una \"Grande fantasia su canti popolari russi\" per pianoforte ed orchestra. Balakirev lasci\u00f2 l'Istituto Alessandro II nel 1853 ed entr\u00f2 all'Universit\u00e0 di Kazan' per studiare matematica. Fu presto notato nella societ\u00e0 locale come pianista e pot\u00e9 guadagnare qualcosa dando lezioni di musica. Le sue composizioni di questo periodo includono una fantasia per pianoforte su temi dell'opera di Glinka \"Una vita per lo Zar\", un abbozzo di un quartetto d'archi, tre canzoni che sarebbero state pubblicate solo nel 1908 ed il primo movimento (l'unico completato) del suo primo concerto per pianoforte. Dopo che Balakirev ebbe completato i suoi studi nell'autunno del 1855, Ulyby\u0161ev lo port\u00f2 a San Pietroburgo, dove conobbe Glinka. Nonostante Glinka considerasse lacunosa la tecnica compositiva di Balakirev (non c'erano ancora libri di testo musicali in russo ed il tedesco di Balakirev era piuttosto scarso), apprezzava molto il suo talento, e lo incoraggi\u00f2 ad intraprendere la carriera musicale; tra l'altro, Glinka affid\u00f2 a Balakirev l'educazione musicale della nipotina di quattro anni. Nel 1856 Balakirev fece il suo debutto come pianista in un concerto universitario, dove esegu\u00ec il suo primo concerto per pianoforte; nel 1858 esegu\u00ec la parte solistica del \"Concerto Imperatore\" di Beethoven alla presenza dello zar. In quel periodo, tuttavia, era ancora in condizioni di estrema povert\u00e0, si guadagnava da vivere soprattutto dando lezioni di piano (a volte nove al giorno) e suonando in serate date dall'aristocrazia.\nIl Gruppo dei Cinque.\nLa morte di Glinka nel 1857 e l'anno successivo quella di Ulyby\u0161ev (che gli lasci\u00f2 1000 rubli, due violini e tutti i suoi libri di musica) lasciarono Balakirev privo di protettori influenti. Cominci\u00f2 a scrivere canzoni e alla fine del 1859 ne aveva gi\u00e0 scritte 14. La frequentazione di Glinka aveva acceso in lui l'idea nazionalistica che la Russia avrebbe dovuto avere una propria scuola musicale distinta, libera dalle influenze europee. Nel 1856 aveva fatto conoscenza con altre figure importanti che lo avrebbero sostenuto in questo obiettivo, tra cui Cezar' Kjui, Aleksandr Serov, Vladimir Stasov ed Aleksandr Dargomy\u017eskij. Col tempo Balakirev riun\u00ec attorno a s\u00e9 altri compositori con ideali simili, a cui trasmetteva i suoi insegnamenti, in accordo agli stessi principi condivisi. Essi erano Modest Petrovi\u010d Musorgskij, conosciuto nel 1858, Nikolaj Rimskij-Korsakov nel novembre 1861 ed Aleksandr Borodin alla fine del 1862. Insieme a Kjui e Balakirev, questi musicisti furono chiamati dal critico Vladimir Stasov \"un potente mucchietto\" (in russo: \u041c\u043e\u0433\u0443\u0447\u0430\u044f \u043a\u0443\u0447\u043a\u0430, Mogu\u010daja ku\u010dka), ma in Europa divennero noti semplicemente come i Cinque. Grazie al suo carisma, Balakirev fu mentore ed ispiratore dei suoi compagni nello sviluppo della loro creativit\u00e0 musicale. Tuttavia, si oppose sempre con veemenza alla formazione accademica, considerandola una minaccia per l'immaginazione musicale. Secondo lui era meglio iniziare a comporre subito ed imparare attraverso l'atto della creazione. Questa posizione potrebbe essere vista come una razionalizzazione della propria mancanza di preparazione tecnica: formatosi come pianista, dovette scoprire da s\u00e9 come diventare compositore. Rimskij-Korsakov se ne rendeva conto e scrisse:\n Balakirev aveva l'esperienza musicale che mancava agli altri componenti dei Cinque, e li istru\u00ec con un approccio empirico, osservando come gli altri compositori avevano affrontato i vari problemi passando al setaccio le loro partiture. Sebbene questo metodo fosse stato utile per Balakirev, poteva non esserlo per individui di natura completamente diversa dalla sua o maturati come compositori con tempi e modi differenti. Ci\u00f2 che cre\u00f2 pi\u00f9 problemi fu l'imposizione agli altri dei suoi gusti musicali, senza tollerare scostamenti. Ogni volta che uno di loro suonava una sua composizione a Balakirev, egli si sedeva al piano e mostrava, attraverso l'improvvisazione, come pensava che il pezzo dovesse essere cambiato, e cos\u00ec facendo inseriva interi suoi passaggi nelle opere dei suoi allievi. Verso la fine degli anni 1860, Musorgskij e Rimskij-Korsakov smisero di accettare le sue intromissioni nei loro lavori, ed anche Stasov inizi\u00f2 ad allontanarsi da Balakirev. Gli altri membri dei Cinque si interessarono alla scrittura di opere liriche, un genere che Balakirev non considerava molto, dopo il successo della \"Giuditta\" di Serov nel 1863, ed iniziarono a far riferimento a Dargomy\u017eskij come loro mentore in questo ambito.\nLa Societ\u00e0 musicale russa e la Scuola musicale gratuita.\nI primi anni di regno dello zar Alessandro II (1855-1881) furono un periodo di innovazione e riforma nel clima politico e sociale in Russia. In campo musicale vi furono la fondazione della Societ\u00e0 musicale russa (1859) e dei conservatori di San Pietroburgo (1862) e di Mosca (1866), grazie soprattutto agli sforzi della granduchessa Elena Pavlovna e dei fratelli Anton e Nikolaj Rubin\u0161tejn. Balakirev fu molto critico nei confronti di queste istituzioni, ed attacc\u00f2 Anton Rubin\u0161tejn per i suoi gusti musicali conservatori, in particolare per la sua inclinazione verso i maestri tedeschi come Beethoven e Mendelssohn, e per la sua insistenza sulla preparazione musicale professionale. Questa opposizione era in parte ideologica ed in parte personale: Anton Rubin\u0161tejn era a quel tempo l'unico musicista russo in grado di vivere della sua arte, mentre Balakirev doveva vivere con i guadagni delle lezioni di pianoforte e delle sue esecuzioni nei saloni dell'aristocrazia. Inoltre, Rubin\u0161tejn era di origine tedesca ed ebraica, ed i commenti di Balakirev erano talvolta antisemiti e xenofobi. I seguaci pro-conservatori chiamavano pubblicamente i Cinque \"dilettanti\", un appellativo giustificato, in quanto Balakirev era l'unico musicista professionista del gruppo. Per contrastare queste critiche ed aiutare la creazione di una scuola musicale prettamente russa, nel 1862 Balakirev e Gavriil Lomakin, un maestro di cappella, fondarono la Scuola musicale gratuita. Essa offriva concerti ed istruzione musicale gratuita ai suoi studenti. La scuola enfatizzava il canto, in particolare quello corale, per venire incontro alle esigenze della Chiesa ortodossa russa. Lomakin fu nominato direttore e Balakirev fu il suo assistente. Per raccogliere fondi per la scuola, Balakirev ne diresse i concerti orchestrali dal 1862 al 1867, mentre Lomakin diresse i concerti corali. La programmazione era musicalmente meno conservatrice rispetto a quella della Societ\u00e0 musicale russa, includendo musica di Berlioz, Schumann, Liszt, Glinka, Dargomy\u017eskij, e le prime opere dei Cinque. In quel periodo Balakirev lavorava ad intermittenza alla pubblicazione delle composizioni di Glinka, su incarico della sorella del compositore, Ljudmila \u0160estakova. Nel 1866 egli si rec\u00f2 a Praga per sovrintendere alla produzione delle opere di Glinka \"Una vita per lo Zar\" e \"Ruslan e Ljudmila\". Nonostante la loro rappresentazione fosse stata un notevole successo, la sua mancanza di tatto e la sua natura dispotica causarono dei notevoli risentimenti tra lui e gli altri musicista coinvolti, in particolare Bed\u0159ich Smetana. Durante il suo soggiorno a Praga Balakirev abbozz\u00f2 ed in parte orchestr\u00f2 un\"'Ouverture su temi cechi\", che fu eseguita nel maggio del 1867 in un concerto della Scuola musicale gratuita, nel recensire il quale Vladimir Stasov coni\u00f2 l'espressione \"potente mucchietto\" per descrivere i Cinque. Quando Anton Rubin\u0161tejn lasci\u00f2 la direzione dei concerti della Societ\u00e0 musicale russa nel 1867, fu suggerito che Balakirev lo sostituisse. La granduchessa Elena Pavlovna concord\u00f2 purch\u00e9 fosse nominato anche Nikolaj Zaremba, che aveva preso il posto di Rubin\u0161tejn al Conservatorio di San Pietroburgo, insieme ad un illustre compositore straniero. La scelta cadde su Berlioz e fu ampiamente lodata, ma la nomina di Balakirev venne vista con meno entusiasmo: la sua natura intransigente caus\u00f2 tensioni nella Societ\u00e0 musicale russa, e la sua preferenza per il repertorio moderno gli provoc\u00f2 l'ostilit\u00e0 di Elena Pavlovna, che nel 1869 lo inform\u00f2 che i suoi servizi non erano pi\u00f9 necessari. Quando Lomakin si dimise da direttore della Scuola musicale gratuita nel febbraio 1868, Balakirev prese il suo posto e, una volta lasciata la Societ\u00e0 musicale russa, i suoi sforzi si concentrarono sul dare popolarit\u00e0 ai concerti della scuola. Decise di ingaggiare solisti famosi e trov\u00f2 l'appoggio di Nikolaj Rubin\u0161tejn. Elena Pavlovna, furiosa, decise di dare maggior prestigio ai concerti della Societ\u00e0 musicale russa frequentandoli personalmente con la sua corte. Questa rivalit\u00e0 caus\u00f2 difficolt\u00e0 finanziarie ad entrambe le istituzioni. Si ebbe una svolta quando la Societ\u00e0 musicale russa decise di affidare la programmazione dei suoi concerti a Michail Azan\u010devskij, che aveva una mentalit\u00e0 musicalmente pi\u00f9 progressista: era un convinto sostenitore della musica contemporanea in generale e di quella russa in particolare. Per il concerto inaugurale della stagione 1871\u201372 della Societ\u00e0, il direttore d'orchestra Eduard N\u00e1pravn\u00edk esegu\u00ec \"Romeo e Giulietta\" di \u010cajkovskij e la \"polonaise\" dal \"Boris Godunov\" di Musorgskij.\nL'amicizia con \u010cajkovskij.\nUna settimana dopo il licenziamento di Balakirev dalla Societ\u00e0 musicale russa, P\u00ebtr Il'i\u010d \u010cajkovskij scrisse un appassionato articolo in sua difesa. In precedenza Balakirev aveva diretto il poema sinfonico di \u010cajkovskij \"Fatum\" e le \"Danze caratteristiche\" dalla sua opera \"Il Voevoda\". \"Fatum\" era stato dedicato proprio a Balakirev, che aveva scritto in una lettera a \u010cajkovskij alcune critiche all'opera, apprezzate dall'autore. Il loro scambio di lettere si trasform\u00f2 in un'amicizia e in una collaborazione creativa nei due anni successivi, con Balakirev che aiut\u00f2 \u010cajkovskij a produrre il suo primo capolavoro, l'ouverture \"Romeo e Giulietta\". In seguito i due si allontanarono, quando Balakirev smise per un certo tempo di occuparsi di musica, ma nel 1880 \u010cajkovskij gli fece avere, tramite il suo editore Bessel, una copia della versione finale di \"Romeo e Giulietta\". Felicissimo che \u010cajkovskij non l'avesse dimenticato, Balakirev gli rispose invitandolo a fargli visita a San Pietroburgo. Inoltre, nella stessa lettera, gli mand\u00f2 il programma per una sinfonia, basato sul poema \"Manfred\" di Lord Byron, che Balakirev era convinto che \u010cajkovskij \"avrebbe gestito meravigliosamente bene\". \u010cajkovskij inizialmente rifiut\u00f2, ma due anni dopo cambi\u00f2 idea, in parte a causa del continuo incitamento di Balakirev al progetto. La \"sinfonia Manfred\", terminata nel 1885, era l'opera pi\u00f9 grande e complessa che \u010cajkovskij aveva scritto fino a quel momento, ed anch'essa venne dedicata a Balakirev.\nIl crollo ed il ritorno alla musica.\nL'implicito riconoscimento delle idee di Balakirev dato dal nuovo corso della Societ\u00e0 musicale russa fece apparire i concerti della Scuola musicale gratuita inutili e ridondanti. Le difficolt\u00e0 economiche della scuola aumentavano e Balakirev inizi\u00f2 a frequentare un'indovina per conoscere quale sarebbe stato il destino della Scuola e dello scontro con la Societ\u00e0 musicale russa. Balakirev sper\u00f2 quindi che un concerto solista nella sua citt\u00e0 natale di Ni\u017enij Novgorod nel settembre del 1870 potesse ridare lustro alla sua reputazione ed alle sue finanze, ma ci\u00f2 non accadde. A questi problemi professionali si aggiunsero la morte di suo padre nel giugno del 1869 e la conseguente responsabilit\u00e0 finanziaria delle sue sorelle pi\u00f9 giovani. Nella primavera del 1871 circolarono voci secondo cui Balakirev aveva subito un esaurimento nervoso. Gli amici che gli facevano visita lo trovavano silenzioso e assente: Borodin scrisse a Rimskij-Korsakov che gli sembrava che le condizioni di Balakirev rasentassero la follia. Il compositore si ritir\u00f2 dalla scena musicale per cinque anni, smise di frequentare gli amici, ma non distrusse i suoi manoscritti: li impil\u00f2 ordinatamente in un angolo della sua casa. Nel suo stato mentale, non si cur\u00f2 di dimettersi da direttore della Scuola musicale gratuita, ed il personale della scuola non sapeva che fare. Infine, nel 1874 si dimise e fu sostituito da Rimskij-Korsakov. Nikolaj Rubin\u0161tejn gli offr\u00ec una cattedra al conservatorio di Mosca, ma Balakirev rifiut\u00f2, affermando che la sua conoscenza musicale era sostanzialmente empirica e che non aveva sufficienti basi teoriche per assumere tale posizione. I problemi finanziari lo costrinsero a lavorare come impiegato delle ferrovie dal luglio 1872. Nel 1876 Balakirev inizi\u00f2 lentamente a dedicarsi di nuovo alla musica, ma senza l'intensit\u00e0 degli anni precedenti. In luglio Stasov scrisse a Rimskij-Korsakov che Balakirev era impegnato a comporre il suo poema sinfonico \"Tamara\", ma non desiderava ancora rivedere nessuna delle sue vecchie conoscenze musicali, \"perch\u00e9 ci sarebbero stati discorsi sulla musica, che non aveva alcun desiderio di fare...\". Balakirev inizi\u00f2 anche ad inviare allievi a Rimskij-Korsakov, per lezioni private di teoria musicale, il che permise ai due di riallacciare i contatti. Nel 1881 fu offerta a Balakirev la direzione del conservatorio di Mosca e della filiale moscovita della Societ\u00e0 musicale russa, ma egli, forse memore della precedente esperienza a San Pietroburgo, rifiut\u00f2; invece riprese la direzione della Scuola musicale gratuita. Nel 1883 Balakirev venne incaricato di dirigere la Cappella di canto della Corte Imperiale, ed egli scelse Rimskij-Korsakov come suo assistente. Negli anni della sua direzione la sede della Cappella venne ricostruita, assumendo l'aspetto attuale. Balakirev e Rimskij-Korsakov prestarono particolare attenzione allo sviluppo della classe orchestrale. Ci\u00f2 ebbe un effetto benefico per i cantanti della cappella che, a causa della perdita della voce, dovevano interrompere le loro attivit\u00e0 nel coro, dando loro l'opportunit\u00e0 di un nuovo lavoro, rimanendo in un ambiente familiare. Balakirev mantenne l'incarico di direttore della Cappella fino al 1894, quando si ritir\u00f2 definitivamente, per dedicarsi solo alla composizione. Negli anni ottanta egli riprese le riunioni musicali del marted\u00ec a casa sua, ma questi incontri furono presto offuscati da quelli organizzati al venerd\u00ec da Mitrofan Beljaev, il nuovo astro del mecenatismo musicale in Russia. Balakirev non approfitt\u00f2 dei servizi di Beljaev, poich\u00e9 riteneva che promuovessero musica scadente, abbassando la qualit\u00e0 della musica russa. Il musicologo Richard Taruskin afferm\u00f2 che un altro motivo per cui Balakirev non prese parte al circolo di Beljaev era che non si sentiva a suo agio nel partecipare ad un gruppo di cui non era al centro. Nel 1899 Balakirev incontr\u00f2 l'editore musicale di San Pietroburgo J.H. Zimmermann, grazie al quale prepar\u00f2 diverse sue opere per la pubblicazione, comprese le due sinfonie. Balakirev in quegli anni componeva in isolamento, consapevole che i compositori pi\u00f9 giovani consideravano il suo stile antiquato. Ad eccezione dei discepoli Aleksandr Glazunov e Sergej Ljapunov, egli era ignorato dalla generazione pi\u00f9 giovane di compositori russi.\nVita privata.\nDalle fonti biografiche non risulta che Balakirev si fosse mai sposato, n\u00e9 che avesse avuto figli. In giovent\u00f9 era politicamente liberale ed ateo, ma dopo il suo crollo nervoso cerc\u00f2 conforto nella pi\u00f9 rigida ortodossia russa. Rimskij-Korsakov rifer\u00ec alcuni degli atteggiamenti estremi a cui Balakirev era giunto: aveva smesso di mangiare carne, si toglieva il cappello e si segnava rapidamente ogni volta che passava davanti ad una chiesa; la sua compassione per gli animali arriv\u00f2 al punto che ogni volta che trovava un insetto in casa, lo prendeva con cura e lo rilasciava da una finestra, dicendo: \"Va', caro, vai con Dio!\". Alcuni tratti caratteriali di Balakirev, gi\u00e0 presenti prima della sua conversione, si intensificarono in seguito. Ci\u00f2 era vero in particolare per la sua intolleranza ai punti di vista diversi dai propri, ma soprattutto per il suo antisemitismo: sospettava tutti quelli che non gli piacevano di essere di origine ebraica ed odiava gli Ebrei in generale per aver crocifisso Cristo. Milij Balakirev mor\u00ec il 16 (29) maggio 1910 e fu sepolto nel cimitero Tichvin di San Pietroburgo. Nella sua casa natale a Ni\u017enij Novgorod si trova ora un museo a lui dedicato.\nLa musica.\nMentre in Glinka l'esigenza di una via musicale russa si presentava ancora in modo embrionale, in Balakirev era chiara la necessit\u00e0 di un rinnovamento che si allontanasse dalle influenze europee allora dominanti e fissasse dei canoni che caratterizzassero la musica russa. Egli apprese da Glinka alcuni modi per musicare i canti popolari russi, una tecnica orchestrale luminosa e trasparente (cosa che impar\u00f2 anche dalle opere di Hector Berlioz) e molti elementi del suo stile di base, per poi ampliarli e svilupparli secondo le tecniche compositive romantiche. Purtroppo, le tempistiche molto prolungate con cui complet\u00f2 diverse sue opere lo privarono del merito della loro inventiva. Pezzi che avrebbero potuto essere di successo, se fossero stati diffusi negli anni 1860 e 70, ebbero un impatto molto minore quando vennero completati e pubblicati molti anni dopo, perch\u00e9 erano ormai stilisticamente superati dai brani dei compositori pi\u00f9 giovani e perch\u00e9 alcune loro caratteristiche compositive erano gi\u00e0 state assimilate da altri membri del Gruppo dei Cinque. L'esempio pi\u00f9 notevole di quest'ultimo aspetto \u00e8 \"Shahraz\u0101d\" di Rimskij-Korsakov, che fu influenzata dal poema sinfonico di Balakirev \"Tamara\". Un'altra conseguenza fu la tendenza a rifinire eccessivamente i dettagli, che priv\u00f2 i suoi pezzi della freschezza d'ispirazione originale e li fece apparire artefatti. Nonostante la lunga gestazione, non si nota alcuna differenza evidente, specialmente nelle due sinfonie, tra le parti completate negli anni 1860 e quelle scritte molto pi\u00f9 tardi: Balakirev aveva smesso di evolversi come artista e le sue opere pi\u00f9 recenti sembravano quindi solo un'eco del passato."}
{"id": "440956", "revid": "41986", "url": "https://it.wikipedia.org/wiki?curid=440956", "title": "Turcofoni", "text": ""}
{"id": "440964", "revid": "287204", "url": "https://it.wikipedia.org/wiki?curid=440964", "title": "Distretto di G\u00fcssing", "text": " \nIl distretto di G\u00fcssing (in tedesco Bezirk G\u00fcssing) \u00e8 uno dei distretti dell'Austria, \u00e8 situato nel Land del Burgenland."}
{"id": "440974", "revid": "36426", "url": "https://it.wikipedia.org/wiki?curid=440974", "title": "Arciconfraternita della Misericordia", "text": ""}
{"id": "440981", "revid": "1543377", "url": "https://it.wikipedia.org/wiki?curid=440981", "title": "Communicatio idiomatum", "text": "Communicatio idiomatum \u00e8 una locuzione latina che significa \"comunicazione degli idiomi\". Il termine \u00e8 usato nel Cristianesimo come espressione tecnica nell'ambito della teologia dell'incarnazione. Sta a significare che le propriet\u00e0 del Verbo possono essere attribuite all'uomo Ges\u00f9 Cristo.\nIl linguaggio della scrittura e dei padri della Chiesa mostra che tale scambio reciproco dei predicati \u00e8 legittimo. Tuttavia esso non \u00e8 assoluto e in teologia se ne sono discusse le \"regole\" e le applicazioni.\nLa questione della \"communicatio idiomatum\", per l'importanza della materia, ha provocato la convocazione di uno dei primi concili ecumenici, quello di Efeso, tenutosi nel 431."}
{"id": "440993", "revid": "121776031", "url": "https://it.wikipedia.org/wiki?curid=440993", "title": "Mira Furlan", "text": "Biografia.\nMira Furlan era figlia di professori all'universit\u00e0 di Zagabria, quando faceva ancora parte della Jugoslavia, poi diventata capitale della Croazia. \nFu membro del Teatro nazionale croato e apparve frequentemente alla televisione jugoslava e in diversi film, tra cui \"Pap\u00e0 \u00e8 in viaggio d'affari\" (1985) di Emir Kusturica, che vinse la Palma d'oro nell'edizione del 1985 del Festival di Cannes.\nNel 1991 col marito Goran Gaji\u0107 decise di emigrare a causa dello scoppio della guerra e delle tensione tra le diverse etnie, essendo suo marito serbo. Il marito, regista, la diresse in alcuni episodi di \"Babylon 5\" e in altre serie tv.\nEntrata nel cast di \"Lost\", serie televisiva della emittente americana ABC nel 2004, vi rimase per le prime quattro stagioni interpretando il ruolo di Danielle Rousseau, ma stufa di vivere nelle isole Hawaii, dove si teneva la maggior parte delle riprese, chiese di lasciare il ruolo, il quale era comunque un personaggio marginale poich\u00e9 non appariva in tutti gli episodi della serie.\nOccasionalmente scrisse anche per il magazine croato \"Feral Tribune\".\nMira Furlan \u00e8 morta il 20 gennaio 2021 nella sua casa di Los Angeles all'et\u00e0 di 65 anni, per alcune complicazioni dovute al virus del Nilo occidentale. La dipartita \u00e8 stata annunciata il giorno seguente sull'account Twitter ufficiale dell'attrice."}
{"id": "441031", "revid": "72761", "url": "https://it.wikipedia.org/wiki?curid=441031", "title": "Riformatori Sardi", "text": "Riformatori Sardi - Liberal Democratici (RS-LD) \u00e8 un partito politico italiano, la cui attivit\u00e0 \u00e8 limitata alla Sardegna.\nStoria.\nNel 1999 si presentano per la prima volta alle elezioni regionali eleggendo 4 consiglieri regionali con il 4,4% di preferenze.\nAlle elezioni politiche del 2001 il partito si schiera con la coalizione di centro-destra, pur non presentando proprie liste nella quota proporzionale. Grazie all'accordo con la CdL, viene eletto nel \"collegio uninominale\" maggioritario il deputato Michele Cossa, ottenendo quindi un seggio alla Camera dei Deputati.\nAlle elezioni europee del 2004 appoggiano la lista del Patto Segni Scognamiglio, che tuttavia non elegge alcun deputato europeo.\nAlle elezioni regionali del 2004, pur nella coalizione perdente, confermano 4 consiglieri regionali raggiungendo il 5,94%.\nAlle elezioni politiche del 2006 i Riformatori Sardi stringono un accordo con l'UDC, ottenendo l'elezione a senatore di Massimo Fantola.\nAlle elezioni comunali di Cagliari del 2006 si affermano come secondo partito della coalizione di centro destra che guida la citt\u00e0 raggiungendo una percentuale vicina al 10%.\nAlle elezioni regionali sarde del 2009 partecipano con proprie liste nella coalizione di centro-destra, che candida alla presidenza della regione Sardegna Ugo Cappellacci. Cappellacci \u00e8 eletto presidente della regione ed i Riformatori sardi si affermano come terzo partito della coalizione, con il 6,79%, eleggendo 5 consiglieri.\nAlle elezioni politiche del 2013 i Riformatori Sardi decidono di aderire alla coalizione che sostiene la candidatura di Mario Monti, candidando Pierpaolo Vargiu alla Camera dei deputati come capolista di Scelta Civica, riuscendo a farlo eleggere.\nAlle elezioni regionali del 2014, pur nella coalizione perdente e malgrado la forte astensione, confermano 3 consiglieri regionali raggiungendo il 6%.\nAlle elezioni politiche del 2018 il partito non presenta propri candidati in alcuna lista. Presenta liste invece alle Elezioni regionali in Sardegna del 2019 sostenendo il candidato presidente Christian Solinas, ottenendo il 5,09% ed eleggendo 4 consiglieri."}
{"id": "441036", "revid": "1305772", "url": "https://it.wikipedia.org/wiki?curid=441036", "title": "Shequan", "text": "Sh\u00e9qu\u00e1n (\u86c7\u62f3, pugilato del serpente) \u00e8 uno stile di arti marziali cinesi che viene classificato come stile imitativo (Xiangxingquan \u8c61\u5f62\u62f3), in quanto imita le movenze dei serpenti.\nCi sono vari stili del serpente sia al nord che al sud.\nShequan Beipai (\u86c7\u62f3\u5317\u6d3e, pugilato del serpente della scuola del nord).\nLa scuola del pugilato del serpente del nord \u00e8 stata tramandata dal maestro Wan Qiming (\u4e07\u5947\u9e23) che ne ha favorito la conoscenza attraverso la pubblicazione di libri ed articoli. Essendo stata tramandata in seno alla famiglia di questo maestro si chiama anche Wanjia dumen shequan (\u4e07\u5bb6\u72ec\u95e8\u86c7\u62f3 pugilato del serpente abilit\u00e0 speciale della famiglia Wan).\nLo Shequan del nord con la tecnica delle arti marziali wushu imita le azioni di un serpente. Molti dei movimenti dello shequan includono le torsioni fluide e le onde del corpo. Shequan \u00e8 una forma di arte marziale veloce e flessibile.\nQuesti si concentra in colpi veloci agli occhi, alla gola, e vari punti di pressione nel corpo, oltre che calci alle ginocchia e agli stinchi \nShequan Nanpai (\u86c7\u62f3\u5357\u6d3e, pugilato del serpente della scuola del sud).\nUn pugilato del serpente della scuola del sud \u00e8 chiamato Shexing diao shou (\u86c7\u5f62\u5201\u624b, mani astute a forma di serpente), il cui principale esponente fu Leung Tin Chu (\u7cb1\u5929\u67f1, Liang Tianzhu in Pinyin). Nacque alla fine del 1800 e divenne famoso perch\u00e9 ottenne un ottimo piazzamento nei Guokao del Zhongyang guoshu guan di Nanchino nel 1928. Assieme a Liang sono ricordati come figure preminenti Qiu Longguang (\u90b1\u9f99\u5149), Liang Shaozhuang (\u6881\u5c11\u5e84). Il loro stile era un insieme di un non meglio precisato \"Stile dello Shaolin del Sud\", che avrebbe appreso da un monaco, e di Choy Gar (Caijiaquan), appreso da un membro della famiglia Cai. Liang Tianzhu ebbe due discepoli importanti: suo nipote Leung Gar Fong di Hong Kong e Wong Tin Yuen che insegn\u00f2 questo stile nella sua palestra in Sacramento Street a San Francisco per quarant'anni, sin dal 1930. Si pu\u00f2 definire lo stile pugilistico come uno stile di combattimento a media distanza che usa, per coincidenza, qualche tecnica simile al Wing Chun (Yongchunquan) in forme simili allo Hung Gar (Hongjiaquan). La forza applicata e le tecniche sono meno dure rispetto agli altri stili del Sud.\nIn altri stili.\nMovenze del serpente sono presenti anche in altri stili: "}
{"id": "441045", "revid": "1516566", "url": "https://it.wikipedia.org/wiki?curid=441045", "title": "Fiamma (araldica)", "text": "In araldica, la fiamma \u00e8 rappresentata da una lingua di fuoco che termina con tre punte, montante e ondeggiante, e simboleggia \"purezza\", \"candore\", \"fama preclara\" e \"nobilt\u00e0 di natali\".\nIl termine \"fiamma\" designava anche le banderuole, lunghe biforcate e appuntite, che si mettevano sulle antenne delle navi. A questa famiglia di banderuole apparteneva anche l'orifiamma che aveva dapprima tre e poi due sole code (o punte) di colore rosso fuoco, con un sole d'oro e nappe verdi.\nUso.\nSe la fiamma \u00e8 rappresentata da sola, \u00e8 tondeggiante di sotto; ma di solito esce da una figura (vaso, fiaccola, vulcano, eccetera) che si dice \"accesa di [rosso, di norma]\". Se la figura \u00e8 un cannone, di cui si vede la fiammata dello sparo, si dice \"tonante di\u2026\", mentre se si tratta di un animale o mostro che emette fiamme dalle fauci \u2014 come avviene talvolta per il drago, l'idra e simili \u2014 si dice \"ignivoma\". In alternativa, si pu\u00f2 usare il termine \"fiammeggiante\"."}
{"id": "441050", "revid": "123289036", "url": "https://it.wikipedia.org/wiki?curid=441050", "title": "Apparecchio ortodontico", "text": "L'apparecchio ortodontico \u00e8 una ortesi o dispositivo medico con il quale l'ortodontista (il medico specializzato in questo tipo di trattamenti) riesce ad allineare i denti, al fine di ottenere una masticazione corretta, una migliore igiene orale e una migliore estetica del sorriso.\nStoria.\nAntichit\u00e0.\nSecondo studiosi e storici, gli apparecchi ortodontici risalgono ai tempi antichi. Intorno al 400-300 a.C. Ippocrate e Aristotele contemplavano modi per rafforzare i denti e stabilire varie condizioni dentali. Gli archeologi hanno scoperto numerosi individui antichi mummificati con qualcosa che pare un nastro metallico avvolto intorno ai loro denti. Il catgut, un tipo di corda fatto di fibre naturali o d'intestino di animali, giocava un ruolo analogo all'attuale filo ortodontico nel chiudere gli spazi fra i denti e la bocca.\nGli Etruschi seppellivano i loro morti con apparecchi dentali in posizione tale da mantenere spazio e prevenire il collasso dei denti nella vita ultraterrena. Una tomba romana venne rinvenuta con un numero di denti \"legati\" con un filo d'oro. Il filosofo e medico romano Aulo Cornelio Celso per primo scrisse sul trattamento dei denti con la pressione delle dita. Sfortunatamente, a causa dell'assenza di prove, della scarsa conservazione dei corpi e della rudimentale tecnologia, furono effettuate poche ricerche sugli apparecchi ortodontici fino al XVII secolo, sebbene l'odontoiatria come professione stesse allora facendo grandi progressi.\nXVIII secolo.\nL'ortodonzia vera e propria nacque e inizi\u00f2 a svilupparsi nei secoli XVIII e XIX. Nel 1728 il dentista francese Pierre Fauchard, cui si attribuisce spesso l'invenzione della moderna ortodonzia, pubblic\u00f2 un libro intitolato \"The Surgeon Dentist\" (Il chirurgo dentista) sui metodi per raddrizzare i denti. Fauchard, nella sua pratica, usava un apparecchio chiamato \"Bandeau\", un pezzo di ferro a forma di ferro di cavallo che aiutava l'espansione dell'arco dentale.\nNel 1754 un altro dentista francese, Louis Bourdet, dentista del re di Francia, segu\u00ec l'esempio di Fauchard con \"L'arte del dentista\", un libro che dedicava un capitolo all'allineamento dei denti. Egli perfezion\u00f2 il \"Bandeau\" e fu il primo dentista riconosciuto a raccomandare l'estrazione dei premolari per alleviare l'affollamento dentale e migliorare la crescita della mascella.\nXIX secolo.\nSebbene il raddrizzamento del palato e/o stiramento fosse utilizzato per migliorare l'allineamento dei rimanenti denti e sia stato praticato fin dai primi tempi, l'ortodonzia, come scienza a s\u00e9, non esistette fino a met\u00e0 del XIX secolo. Molti importanti dentisti migliorarono gli apparecchi ortodontici con strumenti e attrezzi specifici.\nNel 1819 Delabarre introdusse il sostegno a filo, che segn\u00f2 la nascita della ortodonzia contemporanea, e gomma elastica fu impiegata per la prima volta nel 1843 da Maynard. Tucker fu il primo a tagliare nastri da tubi gomma nel 1850. Dentisti, scrittori, artisti e lo scultore Norman William Kingsley scrissero il primo articolo sull'ortodonzia nel 1858 e nel 1880 fu pubblicato il libro di Kingsley \"A Treatise on the Irregularities of the Teeth and Their Corrections\".\nXX secolo.\nAll'inizio del XX secolo Edward Angle defin\u00ec il primo, semplice sistema di classificazione per la cattiva occlusione, che \u00e8 ancora in vigore oggi presso i dentisti per descrivere come sono storti i denti, dove puntano i denti e come i denti si adattano reciprocamente. Angle contribu\u00ec grandemente ai progetti ortodontici ed alla realizzazione di apparecchi ortodontici, operando numerose semplificazioni. Nel 1907 fond\u00f2 la prima rivista di ortodonzia.\nAltre innovazioni in ortodonzia nel tardo XIX secolo e agli inizi del novecento comprendono il primo testo di ortodonzia per bambini, pubblicato da by J.J. Guilford nel 1889, e l'uso della gomma elastica, di cui fu pioniere Calvin S. Case con Henry Albert Baker.\nTipi di apparecchi ortodontici.\nApparecchi ortodontici fissi.\nVengono usati per curare i disallineamenti, in quanto riescono a spostare i denti nella direzione voluta dall'ortodonzia. Vengono spesso usati nell'ultima fase o \"finishing\". Complicano per\u00f2 l'igiene orale, perch\u00e9 sono formati da vari fili in materiale metallico, elastici, attacchi (\"bracket\"), tubi o bande sui molari, che aumentano la difficolt\u00e0 a rimuovere correttamente dai denti la placca batterica e rendono problematico l'uso del filo interdentale. Spesso \u00e8 consigliato l'uso di altri strumenti quale l'idropulsore, grazie a cui, spruzzando sottili getti d'acqua fra i denti, si riesce a togliere buona parte dei residui di cibo. \u00c8 talvolta raccomandato inoltre l'uso del collutorio dopo lo spazzolino, perch\u00e9, oltre a migliorare l'alito, si aumenta la protezione dalla carie. Quando si ha l'apparecchio bisognerebbe cercare di evitare cibi come gomme americane, caramelle dure o appiccicose, cibi gommosi o impegnativi da masticare.\nL'apparecchio fisso \u00e8 costituito da placchette (dette anche piastrine, piastrelle, attacchi o bracket) che tengono fermo il filo (o \"arco\") ortodontico, metallico, il mezzo principale nel raddrizzamento dei denti. A seconda della tecnica, che solitamente prende il nome dell\u2019autore, i brackets hanno angoli diversi che caratterizzano lo slot (sede dove alloggia l\u2019arco ortodontico). A tecniche diverse corrispondono piccole differenze d\u2019angolo negli allineamenti dentali. Oggi esistono, per ragioni estetiche, \"bracket\" in ceramica o in composito che si avvicinano al colore naturale dei denti, oppure esistono bracket che vengono applicati sulla superficie interna dei denti, risultando quasi invisibili dall'esterno. Sui molari normalmente i bracket non vengono applicati direttamente sullo smalto dei denti, ma ad anelli metallici detti \"bande\" che abbracciano la corona dentaria. In alcuni casi l'effetto ortodontico non si pu\u00f2 ottenere solo con l'uso dell'arco ortodontico, ma \u00e8 necessaria l'applicazione di elastici che servono ad ottenere lo spostamento degli elementi dentari. Altra componente dell'apparecchio sono i ganci, situati presso le placchette dei canini, dei premolari e dei molari, sui quali si agganciano gli elastici. Il filo \u00e8 tenuto in sede nei bracket da legature metalliche o elastiche, che ne permettono pi\u00f9 o meno lo scorrimento a seconda della tecnica ortodontica utilizzata. Esiste infine un tipo di bracket, detto autolegante o di bassa frizione, nel quale non si usano legature poich\u00e9 \u00e8 studiato per incastrare l'arco e trattenerlo in sede con una sorta di sportellino.\nNel 2013, viene brevettato in Italia ( N. 0001403715, classifica A61C7 14; de Felice), un attacco ortodontico senza legature. Anche per tale ragione, terapie possono essere computer guidate.\nApparecchi mobili.\nVengono invece usati per la correzione di malocclusioni pi\u00f9 gravi e per le disformosi dento-facciali; permettono movimenti limitati dei denti, generati da viti, molle e archi, ma permettono un riequilibrio armonico del terzo inferiore del volto dal punto di vista funzionale ed estetico, in quanto ottengono non solo un effetto \"ortodontico\", cio\u00e8 legato al movimento dei denti, ma anche \"ortopedico\", in quanto correggono e guidano la crescita delle basi ossee.\nGli apparecchi mobili sono principalmente utilizzati in ortodonzia intercettiva per modificare abitudini errate e comportamenti scorretti (ad esempio il succhiamento del dito) durante l'et\u00e0 evolutiva.\nGli apparecchi mobili funzionali e ortopedici, influiscono positivamente sulle crescita e sullo sviluppo delle arcate e dei mascellari, agendo sia sulla componente ossea che quella muscolare, cosa che l'apparecchio fisso non pu\u00f2 fare. Hanno un costo generalmente inferiore rispetto agli apparecchi fissi, vengono preparati direttamente in laboratorio, e, al contrario di quelli fissi, non richiedono una particolare attrezzatura per essere regolati, esigendo invece una conoscenza pi\u00f9 approfondita dell'apparato stomatognatico. Un grande vantaggio \u00e8 che non creano difficolt\u00e0 nell'igiene orale, poich\u00e9 quando si mangia debbono essere tolti.\nDa qualche anno vengono utilizzati altri apparecchi mobili trasparenti chiamati \"maschere\" o pi\u00f9 genericamente \"bite\" (in inglese \"morso\"). Vengono fabbricati per qualsiasi tipo di arcata dentale ed essendo trasparenti non alterano in maniera importante l'estetica del sorriso durante il trattamento. Si tratta di \"bite\" abbastanza leggeri, temporanei, cambiati mediamente ogni 2-4 settimane durante la cura (sono studiati al computer tramite un programma software che, sulla base di una scansione dei calchi delle arcate del paziente, produce 8-16 diversi \"bite\" progressivi, da applicare nell'arco di 1-2 anni), che progressivamente consentono di far ritrovare ai denti la giusta posizione. Con questi tipi di apparecchi \u00e8 possibile trattare anche casi funzionali attraverso movimenti radicolari\nApparecchi pre-trattamento.\nDi tipologia sia fissa che mobile, servono per eseguire l'espansione del palato o il mantenimento in avanti della mandibola, cosa che gli apparecchi normali non sono in grado di fare.\nFase di mantenimento.\nTerminata la cura attiva, il mantenimento della posizione raggiunta con l'ortodonzia necessita, nel caso il paziente sia adulto e sia quindi alto il pericolo di recidive (ritorno dei denti nella posizione originaria a causa dei legamenti che conservano un certo effetto memoria), una \"contenzione fissa\" interna (solitamente tramite un filo di acciaio ortodontico intrecciato - cos\u00ec da resistere meglio alle forze in atto - che viene fissato con una goccia di resina sulla parete interna dei denti della stessa arcata, di solito tra i due canini). Se questo \u00e8 comune per le arcate inferiori, per quelle superiori - dove vi sarebbe un maggior rischio di creare una contenzione toccata durante la masticazione dai denti dell'arcata inferiore, logorandoli - si procede talvolta con una \"contenzione mobile\" (solitamente un \"bite\" di materiale plastico trasparente simile all'Invisalign prima citato, ma di materiale pi\u00f9 resistente, che dura mediamente 6-9 mesi) che pu\u00f2 essere mantenuta in posizione continuamente di giorno e di notte, togliendola solo per mangiare e per la necessaria pulizia orale. Su parere dell'ortodontista, dipendente da come il paziente risponde alla cura e dal rischio di recidive, il \"bite\" di contenzione mobile pu\u00f2 talvolta essere indossato solo la notte e, dopo un certo tempo (solitamente qualche anno), grazie alla stabilizzazione dei legamenti dei denti la cui posizione \u00e8 stata cos\u00ec definitivamente corretta, non \u00e8 pi\u00f9 necessario il suo utilizzo.\nIl periodo di contenzione dei denti varia molto da caso a caso: l'ortodontista valuta in base alla gravit\u00e0 della malocclusione iniziale il tempo necessario per stabilizzare le arcate, ricordando sempre che i denti continueranno a muoversi per tutta la vita sotto l'influsso delle forze muscolari o delle parafunzioni.\nLimiti dell'ortodonzia negli adulti.\nSecondo alcune opinioni, eredi di un retaggio culturale e scientifico in via di aggiornamento, l'ortodonzia negli adulti non potrebbe cambiare di posto agli alveoli dei denti ma pu\u00f2 unicamente agire sforzando l'elasticit\u00e0 del legamento parodontale che collega ogni dente al suo alveolo; di modo che gli alveoli rimarrebbero sempre allo stesso posto nella mandibola anche alla fine del lavoro ortodontico; bench\u00e9 sia proprio la posizione degli alveoli a determinare la malposizione e l'asimmetria dei denti e delle arcate.\nQuesta notevole limitazione comporterebbe che i denti adulti su cui interviene l'ortodonzia potrebbero essere solo inclinati e ruotati rispetto ai loro alveoli nei limiti dello spazio disponibile nelle rispettive arcate e determinando spostamenti apprensibili soprattutto a livello delle corone dentali. Pertanto la terapia ortodontica dell'adulto risulterebbe essere principalmente un intervento estetico.\nLa sperimentazione sta per\u00f2 facendo progressi sostanziali con grande rapidit\u00e0 ed \u00e8 stato gi\u00e0 dimostrato scientificamente che spostamenti radicolari di almeno 2,25mm dei denti molari mascellari sono possibili addirittura con allineatori trasparenti."}
{"id": "441052", "revid": "1452073", "url": "https://it.wikipedia.org/wiki?curid=441052", "title": "Blu Patentato V", "text": "Il Blu Patentato V, o E131, nella codifica europea degli additivi alimentari, \u00e8 un colorante sintetico di colore blu scuro. \u00c8 un sale interno del composto di sale di sodio (CAS: 20262-76-4) o di calcio (CAS: 3536-49-0) del [4-(\u03b1-(4-dietilaminofenil)-5-idrossi- 2,4-disolfofenil-metilidene)-2,5-cicloesadien-1-ilidene] dietil-ammonio idrossido. L'aspetto \u00e8 di una polvere violastra molto solubile in acqua.\nUso.\n\u00c8 usato in vari prodotti alimentari, come per esempio nelle uova alla scozzese e nei ghiaccioli al gusto di anice.\nMedicina.\nIn medicina il blu patentato V \u00e8 usato nella linfangiografia come colorante dei linfonodi e nell'analisi del rene.\nPatologie.\nPu\u00f2 causare reazioni allergiche, con sintomi dal prurito simile all'orticaria, nausea, ipotensione. In rari casi causa shock anafilattici. All'interno del corpo pu\u00f2 accoppiarsi alle proteine e funziona come liberatore di istamina.\nNon \u00e8 raccomandato ai bambini.\nPermessi.\nIl Blu Patentato V \u00e8 proibito in Australia, Stati Uniti e Norvegia."}
{"id": "441059", "revid": "6282", "url": "https://it.wikipedia.org/wiki?curid=441059", "title": "E131", "text": ""}
{"id": "441117", "revid": "547034", "url": "https://it.wikipedia.org/wiki?curid=441117", "title": "Nefelina", "text": "La nefelina \u00e8 un minerale comune, appartenente al gruppo omonimo, si presenta in cristalli prismatici esagonali, di frequente geminati, e in masse compatte o individui granulari. \u00c8 un feldspatoide.\nLa nefelina pu\u00f2 essere bianca, incolore, grigia, giallastra, verde scuro, rosso bruno.\nHa stria bianca. \u00c8 un minerale da trasparente a traslucido, con lucentezza da vitrea a grassa.\nSi trova in molte rocce ignee, alcaline e povere di silice, specie se di composizione intermedia.\nSi rinviene in sieniti (sieniti nefeliniche), in pegmatiti e, solo occasionalmente, in scisti e gneiss.\nEtimologia.\nLa parola Nefelina, deriva dal termine greco \"nefele\", che significa nuvola, per via della caratteristica di questo minerale di diventare torbido se a contatto con acido.\nAbito cristallino.\nI cristalli hanno un abito da prismatico a colonnare con sezione esagonale, di solito per\u00f2 la nefelina si presenta massiva o granulare.\nOrigine e giacitura.\nLa nefelina si ritrova in rocce plutoniche e vulcaniche ricche in alcali, tali rocce possono essere basalti, fonoliti, sieniti, monzoniti e nefeliniti\nForma in cui si presenta in natura.\nNefeliniti.\nGIACIMENTI: USA (Maine), Canada (Ontario), Russia (nella penisola di Kola), Germania (Sassonia), Italia (Monte Vesuvio,)"}
{"id": "441143", "revid": "287204", "url": "https://it.wikipedia.org/wiki?curid=441143", "title": "Distretto di Jennersdorf", "text": " \nIl distretto di Jennersdorf (in tedesco Bezirk Jennersdorf) \u00e8 uno dei distretti dello stato del Burgenland, in Austria. \nSuddivisione amministrativa.\nIl distretto \u00e8 diviso in 12 comuni, di cui uno con status di citt\u00e0, e sette di comuni con diritto di mercato."}
{"id": "441156", "revid": "1603714", "url": "https://it.wikipedia.org/wiki?curid=441156", "title": "Joseph Heintz il Giovane", "text": "Biografia.\nL'artista era figlio di Joseph Heintz il Vecchio. Nel 1617 figurava come lavorante presso la bottega di Matth\u00e4us Gundelach, il quale era stato allievo del padre, deceduto prematuramente nel 1609. Probabilmente, prima di scendere in Italia, frequent\u00f2 anche la bottega di Matthias Kager (1621), noto miniatore e gi\u00e0 allievo a Venezia di Hans Rottenhammer (Bushart 1968). Nel 1625 il giovane era gi\u00e0 attivo in Italia, a Venezia e a Roma, dove esegu\u00ec alcuni dipinti \"capricciosissimi\", dove concerti di mostri, condividono la scena con eroi classici o mitologici.\nL'ambientazione recupera schemi diffusi dalle stampe di Hieronymus Bosch e Pieter Bruegel il Vecchio, alcuni mostriciattoli derivano invece da matrici callottiane.\nDue esempi tipici di questa produzione sono l'\"Orfeo agli inferi\" della Galleria degli Uffizi e la \"Vanitas o il Trionfo di Cupido\" della Pinacoteca di Brera. (D'Anza 2005) \nNel 1632 si trovava a Venezia come testimonia la pala votiva della chiesa di San Fantin. Dal 1634 al 1639 risulta iscritto alla fraglia dei pittori. Tra il 1648 e il 1649 dipinse l'\"Ingresso del patriarca Federico Corner a San Pietro di Castello\", la \"Caccia ai tori in campo San Polo\" e \"Il fresco in barca\" (Museo Correr di Venezia). Il 30 novembre 1655 venne chiamato, assieme a Nicolas R\u00e9gnier, a stimare la collezione di Giovanni Pietro Tiraboschi (Savini Branca 1964). Nel 1663 il conte Czernin, plenipotenziario dell'imperatore Leopoldo I gli commission\u00f2 alcune opere.\nEbbe una figlia, Regina, ottima copiatrice dei suoi quadri. Mor\u00ec a Venezia nel settembre del 1678."}
{"id": "441177", "revid": "767487", "url": "https://it.wikipedia.org/wiki?curid=441177", "title": "Damphreux", "text": "Damphreux (toponimo francese) \u00e8 un comune svizzero di 176 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "441193", "revid": "103661164", "url": "https://it.wikipedia.org/wiki?curid=441193", "title": "Sanidino", "text": "Il sanidino \u00e8 un minerale, appartenente al gruppo del feldspato alcalino.\nSi presenta in cristalli tabulari, spesso geminati. \u00c8 biancastro o incolore, con stria bianca. Traslucido, ha lucentezza vitrea sulle facce del cristallo.\nSi trova in molte rocce vulcaniche, tra cui trachiti e rioliti.\nSi trova anche in alcune rocce metamorfiche di contatto.\n\u00c8 insolubile in quasi tutti gli acidi, si dissolve completamente se immerso in acido fluoridrico, acido che va utilizzato con estrema prudenza.\nMorfologia.\nIn genere euedrale, forma da rettangolare a quadrata. Possibile abito aciculare specie nelle .\nOrigine e giacitura.\n\u00c8 possibile trovare il sanidino nei pressi del Vesuvio o anche dopo le eruzioni del vulcano."}
{"id": "441203", "revid": "4", "url": "https://it.wikipedia.org/wiki?curid=441203", "title": "Oompa Loompa", "text": ""}
{"id": "441234", "revid": "2", "url": "https://it.wikipedia.org/wiki?curid=441234", "title": "Seagate", "text": ""}
{"id": "441245", "revid": "729019", "url": "https://it.wikipedia.org/wiki?curid=441245", "title": "Distretto di Mattersburg", "text": "Il distretto di Mattersburg (in tedesco Bezirk Mattersburg) \u00e8 uno dei distretti dell'Austria situato nel Burgenland. "}
{"id": "441248", "revid": "110157", "url": "https://it.wikipedia.org/wiki?curid=441248", "title": "Beurnev\u00e9sin", "text": "Beurnev\u00e9sin (toponimo francese; in tedesco \"Brischwiler\", desueto) \u00e8 un comune svizzero di 123 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "441258", "revid": "23", "url": "https://it.wikipedia.org/wiki?curid=441258", "title": "Eucryptite", "text": ""}
{"id": "441279", "revid": "297031", "url": "https://it.wikipedia.org/wiki?curid=441279", "title": "Distretto di Neusiedl am See", "text": " \nIl distretto di Neusiedl am See (in tedesco \"Bezirk Neusiedl am See\") \u00e8 uno dei distretti dell'Austria e fa parte del Burgenland."}
{"id": "441287", "revid": "486946", "url": "https://it.wikipedia.org/wiki?curid=441287", "title": "Maramures", "text": ""}
{"id": "441308", "revid": "228587", "url": "https://it.wikipedia.org/wiki?curid=441308", "title": "Arges", "text": ""}
{"id": "441314", "revid": "486946", "url": "https://it.wikipedia.org/wiki?curid=441314", "title": "Bistrita-Nasaud", "text": ""}
{"id": "441316", "revid": "23", "url": "https://it.wikipedia.org/wiki?curid=441316", "title": "Eudialyte", "text": ""}
{"id": "441322", "revid": "287204", "url": "https://it.wikipedia.org/wiki?curid=441322", "title": "Brasov", "text": ""}
{"id": "441324", "revid": "287204", "url": "https://it.wikipedia.org/wiki?curid=441324", "title": "Botosani", "text": ""}
{"id": "441329", "revid": "80598", "url": "https://it.wikipedia.org/wiki?curid=441329", "title": "Dio \u00e8 morto (se Dio muore, \u00e8 per tre giorni poi risorge)/Per fare un uomo", "text": "Dio \u00e8 morto (se Dio muore, \u00e8 per tre giorni poi risorge)/Per fare un uomo \u00e8 il sesto singolo discografico dei Nomadi, pubblicato in Italia nel 1967 dalla Columbia.\nDescrizione.\nEntrambe le canzoni sono scritte da Francesco Guccini ed inserite nell'album \"Per quando noi non ci saremo\".\n\"Per fare un uomo\" non \u00e8 mai stata incisa in studio dal suo autore ma solamente dal vivo nel disco \"Album concerto\", realizzato con i Nomadi. Nello stesso anno fu anche incisa da Caterina Caselli nell'album \"Diamoci del tu\" con delle piccole varianti nel testo. Sempre nello stesso anno fu interpretata dai Profeti nell'album \"Bambina sola\"."}
{"id": "441334", "revid": "486946", "url": "https://it.wikipedia.org/wiki?curid=441334", "title": "Caras-Severin", "text": ""}
{"id": "441347", "revid": "287204", "url": "https://it.wikipedia.org/wiki?curid=441347", "title": "Braila", "text": ""}
{"id": "441351", "revid": "78124", "url": "https://it.wikipedia.org/wiki?curid=441351", "title": "Constanta", "text": ""}
{"id": "441353", "revid": "287204", "url": "https://it.wikipedia.org/wiki?curid=441353", "title": "Dambovita", "text": ""}
{"id": "441362", "revid": "486946", "url": "https://it.wikipedia.org/wiki?curid=441362", "title": "Ialomita", "text": ""}
{"id": "441365", "revid": "287204", "url": "https://it.wikipedia.org/wiki?curid=441365", "title": "Iasi", "text": ""}
{"id": "441370", "revid": "486946", "url": "https://it.wikipedia.org/wiki?curid=441370", "title": "Mehedinti", "text": ""}
{"id": "441376", "revid": "1776051", "url": "https://it.wikipedia.org/wiki?curid=441376", "title": "Courtema\u00eeche", "text": "Courtema\u00eeche (toponimo francese) \u00e8 una frazione di 630 abitanti del comune svizzero di Basse-Allaine, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 8,94\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Buix e Montignez per formare il nuovo comune di Basse-Allaine, del quale Courtema\u00eeche \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCourtema\u00eeche \u00e8 servito dall'omonima stazione sulla ferrovia Del\u00e9mont-Delle.\nAmministrazione.\nComune politico e comune patriziale erano uniti nella forma del \"commune mixte\"."}
{"id": "441377", "revid": "486946", "url": "https://it.wikipedia.org/wiki?curid=441377", "title": "Neamt", "text": ""}
{"id": "441379", "revid": "278406", "url": "https://it.wikipedia.org/wiki?curid=441379", "title": "Mures", "text": ""}
{"id": "441382", "revid": "104409688", "url": "https://it.wikipedia.org/wiki?curid=441382", "title": "Salaj", "text": ""}
{"id": "441385", "revid": "104214927", "url": "https://it.wikipedia.org/wiki?curid=441385", "title": "Timis", "text": ""}
{"id": "441387", "revid": "86343", "url": "https://it.wikipedia.org/wiki?curid=441387", "title": "Valcea", "text": ""}
{"id": "441414", "revid": "287204", "url": "https://it.wikipedia.org/wiki?curid=441414", "title": "Turnu Magurele", "text": ""}
{"id": "441424", "revid": "599013", "url": "https://it.wikipedia.org/wiki?curid=441424", "title": "DNAngel", "text": ""}
{"id": "441449", "revid": "110157", "url": "https://it.wikipedia.org/wiki?curid=441449", "title": "Lugnez", "text": "Lugnez (toponimo francese) \u00e8 un comune svizzero di 186 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "441450", "revid": "41986", "url": "https://it.wikipedia.org/wiki?curid=441450", "title": "Lingua cazara", "text": ""}
{"id": "441456", "revid": "98220426", "url": "https://it.wikipedia.org/wiki?curid=441456", "title": "Lingua pecenega", "text": "La lingua pecenega \u00e8 una lingua turca estinta, che era parlata nella Russia meridionale ed in Ungheria tra il VII e il XII secolo dai Peceneghi.\nIl pecenego apparteneva probabilmente alle lingue oghuz, ma la mancanza di documentazione e l'assenza di linguaggi successori impediscono di verificare tale classificazione. La maggioranza degli esperti sono abbastanza convinti nel classificarlo tra le lingue oghuz, ma non vanno oltre."}
{"id": "441459", "revid": "2108263", "url": "https://it.wikipedia.org/wiki?curid=441459", "title": "Rhys ap Gruffydd", "text": "Era il secondogenito di Gruffydd ap Rhys, principe del Deheubarth e di Gwenllian, figlia di Gruffydd ap Cynan, sorella di Owain Gwynedd.\nFu uno dei principi gallesi di maggior successo e uno dei pi\u00f9 potenti, anche se fu costretto ad accettare la supremazia inglese, accettando il titolo di \"Lord\" invece di quelli di \"Principe\" o \"Re\" e diventando, quindi, \"Lord Rhys\" (\"Yr Arglwydd Rhys\" in gallese).\nBiografia.\nLa famiglia.\nNacque, probabilmente, in Irlanda. I suoi genitori morirono nel 1136, quando egli aveva circa quattro anni. Suo fratello pi\u00f9 anziano era Maredudd ap Gruffydd. Ebbe anche due altri fratelli, Morgan e Maelgwn, due fratellastri, Anarawd e Cadell e almeno due sorelle, Gwladus e Nest.\nLa leadership della famiglia fu presa da Anarawd, che nel 1143 fu ucciso a tradimento dallo zio di Rhys, Cadwaladr ap Gruffydd, fratello di Owain Gwynedd, re del Gwynedd. Owain pun\u00ec Cadwaladr privandolo delle sue terre nel Ceredigion.\nGli inizi.\nCadell ap Gruffydd si pose quindi a capo della famiglia. Nel 1146 Rhys avrebbe combattuto insieme ai fratelli di Cadell e Maredudd durante l'assalto al castello di Llansteffan, al quale poi seguirono ulteriori attacchi contro i normanni nel Galles meridionale e la riconquista del Ceredigion, strappato al Gwynedd nel 1153.\nNel 1151 Cadell fu ferito e non pot\u00e9 pi\u00f9 giocare un ruolo attivo, per cui, nel 1153, lasci\u00f2 il trono e si rec\u00f2 in pellegrinaggio a Roma. Maredudd prese il potere nel Deheubarth, ma mor\u00ec nel 1155, lasciando Rhys come unico sovrano.\nSovrano di Deheubarth.\nFu pi\u00f9 o meno in quel momento che Rhys venne a sapere che Owain Gwynedd stava cercando di riconquistare il Ceredigion. In risposta, Rhys costru\u00ec il castello di Aberdyfi.\nIn qualit\u00e0 di re, continu\u00f2 a sfidare il nuovo sovrano inglese, Enrico II (regno: 1154 \u2013 1189). Dopo alcuni successi, Rhys fu per\u00f2 costretto a incontrare Enrico ed a scendere a patti con lui (1158).\nRhys fu privato del Ceredigion e di altri territori, che vennero restituiti ai loro precedenti signori normanni. Nel 1162, approfittando dell'assenza di Enrico, Rhys cerc\u00f2 di recuperare parte delle terre perdute e conquist\u00f2 il castello di Llandovery ma l'anno dopo Enrico invase il Deheubarth e Rhys fu costretto alla resa ed alla consegna di ostaggi, comprendenti probabilmente il figlio Hywel, prima di essere portato in Inghilterra come prigioniero.\nDopo un breve periodo, Enrico decise di liberare Rhys e di restituirgli parte del suo territorio, il Cantref Mawr. Insieme a Owain Gwynedd ed a Malcolm, re di Scozia, Rhys fu convocato a Woodstock per fare atto di sottomissione a Enrico.\nTuttavia, nel 1164, tutti i principi gallesi si ribellarono contro Enrico, che l'anno successivo invase il Galles. L'attacco fall\u00ec e il sovrano inglese si vendic\u00f2 sugli ostaggi: Maredudd, figlio di Rhys, fu accecato. Rhys conquist\u00f2 e diede alle fiamme il castello di Cardigan, rivendicando poi il Ceredigion. Nel 1167 si un\u00ec a Owain Gwynedd, attaccando poi Owain Cyfeiliog, re del Powys meridionale. L'anno dopo, i due attaccarono i normanni a Builth, distruggendo il castello. Dopo la morte di Owain Gwynedd, avvenuta nel 1170, Rhys fu riconosciuto come leader da tutti i principi gallesi e si autoproclam\u00f2 \"Principe del Galles meridionale\".\nNel 1171 Rhys si incontr\u00f2 a Newnham con Enrico II, giungendo a un accordo. Rhys pag\u00f2 un tributo di 300 cavalli e di altri 4.000 capi di bestiame, ma in cambio vide riconosciute tutte le sue conquiste. Al ritorno di Enrico dall'Irlanda nel 1172, questi nomin\u00f2 Rhys \"giustiziere (in nome del re) di tutto il Deheubarth\". Quando i figli di Enrico II si ribellarono contro quest'ultimo nel 1173, Rhys mand\u00f2 il figlio Hywel ad aiutare il re e poi, nel 1174, guid\u00f2 personalmente un esercito nello Staffordshire per sedare definitivamente la rivolta.\nDopo la morte di Enrico II nel 1189, Rhys si ribell\u00f2 contro il nuovo sovrano, Riccardo I, attacc\u00f2 i lord normanni che si trovavano attorno al suo territorio ed espugn\u00f2 i diversi castelli. Nel 1194 fu sconfitto in battaglia da due figli ribelli, Maelgwn e Gruffydd e imprigionato nel castello di Nevern. In seguito fu liberato dal figlio Hywel.\nLa fine.\nRhys lanci\u00f2 la sua ultima campagna contro i normanni nel 1196, conquistando molti castelli, compresi quelli di Carmarthen, Radnor e Painscastle. L'anno seguente Rhys mor\u00ec inaspettatamente e fu sepolto nella cattedrale di san David.\nSebbene Rhys avesse nominato come successore il figlio Gruffydd, il Deheubarth fu diviso tra i numerosi figli del sovrano defunto e non ebbe mai pi\u00f9 il potere che aveva avuto con Rhys.\nLa figlia di Rhys, Gwenllian, spos\u00f2 Ednyfed Fychan, siniscalco del Gwynedd. Fu attraverso questa unione che Rhys divenne un antenato della dinastia Tudor."}
{"id": "441461", "revid": "339392", "url": "https://it.wikipedia.org/wiki?curid=441461", "title": "Eulytite", "text": ""}
{"id": "441464", "revid": "114851200", "url": "https://it.wikipedia.org/wiki?curid=441464", "title": "Premi Oscar 1959", "text": "La 31\u00aa edizione della cerimonia di premiazione degli Oscar si \u00e8 tenuta il 6 aprile 1959 a Hollywood, al \"RKO Pantages Theatre\", presentata dagli attori Bob Hope, Jerry Lewis, David Niven, Laurence Olivier, Tony Randall e Mort Sahl.\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Maurice Chevalier per i suoi contributi al mondo dello spettacolo in pi\u00f9 di mezzo secolo.\nPremio alla memoria Irving G. Thalberg.\nA Jack L. Warner"}
{"id": "441465", "revid": "1776051", "url": "https://it.wikipedia.org/wiki?curid=441465", "title": "Montignez", "text": "Montignez (toponimo francese) \u00e8 una frazione di 243 abitanti del comune svizzero di Basse-Allaine, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 5,80\u00a0km\u00b2 e che comprendeva anche la frazione di Grandgourt, il 1\u00ba gennaio 2009 \u00e8 stato accorpato agli altri comuni soppressi di Buix e Courtema\u00eeche per formare il nuovo comune di Basse-Allaine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "441466", "revid": "1632387", "url": "https://it.wikipedia.org/wiki?curid=441466", "title": "Financial Times", "text": "Il Financial Times (FT) \u00e8 un quotidiano economico-finanziario britannico di propriet\u00e0 della holding giapponese Nikkei, specializzato in cronaca finanziaria e analisi dell'attualit\u00e0 economica. Ha sede a Londra e uffici editoriali in Gran Bretagna, Stati Uniti ed Europa continentale.\nPubblicato su carta di color salmone, \u00e8 affiancato periodicamente da una rivista di lifestyle (\"FT Magazine\"), dall'edizione del fine settimana (\"FT Weekend\") e da alcune pubblicazioni settoriali. Il \"FT\" pubblica inoltre una variet\u00e0 di indici azionari, tra cui il FTSE All-Share.\nOriginariamente rivolto agli operatori finanziari della City londinese, dalla fine del XX secolo gli approfondimenti e l'analiticit\u00e0 del suo giornalismo ne hanno legato il nome a un pubblico globale di colletti bianchi e di lettori istruiti. Secondo una rilevazione Ipsos del 2020, il \"Financial Times\" risulta il marchio mediatico pi\u00f9 affidabile al mondo e la pi\u00f9 importante testata economica europea.\nStoria.\nLa pubblicazione venne fondata il 9 gennaio 1888 come London Financial Guide, ma il 16 febbraio dello stesso anno venne rinominata \"Financial Times\". Il giornale consisteva di sole quattro pagine ed era rivolto alla comunit\u00e0 finanziaria della City di Londra, un mercato che dovette contendere al quotidiano rivale \"Financial News\" (fondato nel 1884). Proprio per distinguersi dall'assonante \"Financial News\", il 2 gennaio 1893 il \"FT\" inizi\u00f2 a venire stampato su carta rosa chiaro. Dopo 57 anni di rivalit\u00e0, tuttavia, nel 1945 Brendan Bracken accorp\u00f2 le due pubblicazioni finanziarie londinesi per formare un unico giornale di sei pagine.\nCon l'incremento del commercio internazionale e dei flussi di capitale transfrontalieri durante gli anni '70, il \"FT\" inizi\u00f2 un percorso di espansione globale, facilitato dagli sviluppi della tecnologia e dalla crescente accettazione dell'inglese come lingua internazionale degli affari. Il giornale decise pertanto di affiancare alla tradizionale analisi finanziaria una serie di editoriali, reportage speciali, vignette politiche, lettere dei lettori, recensioni di libri, articoli di tecnologia e contributi sulla politica internazionale. Il 1\u00ba gennaio 1979 a Francoforte venne stampata la prima edizione del \"FT\" fuori dal Regno Unito, indirizzata all'Europa continentale; l'edizione statunitense vide invece la luce nel luglio 1985. Da allora, con una maggiore copertura internazionale, il \"Financial Times\" \u00e8 diventato un giornale globale, stampato in 22 localit\u00e0 con cinque edizioni internazionali per coprire il Regno Unito, l'Europa continentale, gli Stati Uniti, l'Asia e il Medio Oriente.\nDal 1957 al 2015 la testata \u00e8 stata di propriet\u00e0 del gruppo editoriale Pearson che l'ha poi venduto al gruppo giapponese Nikkei per 844 milioni di sterline (circa 1,3 miliardi di euro).\nCaratteristiche.\nIl \"FT\" \u00e8 diviso in due sezioni. La prima si occupa dell'attualit\u00e0 nazionale e internazionale, contenendo inoltre editoriali sulla politica e sull'economia. La seconda sezione \u00e8 invece costituita da dati finanziari e notizie su aziende e mercati. Nonostante sia generalmente considerato principalmente un giornale finanziario, il quotidiano contiene anche annunci televisivi, meteo e altri articoli pi\u00f9 informali.\nLa rubrica \"Lex\".\nLa rubrica \"Lex\" \u00e8 una striscia quotidiana nella pagina posteriore della prima sezione, che presenta analisi e opinioni sull'economia e sulla finanza globale. Nota per esplicitare la \"linea editoriale\" del \"FT\" (o di singoli editorialisti) su diverse questioni, \u00e8 apparsa per la prima volta nell'edizione del 1\u00ba ottobre 1945.\n\"Lex\" pu\u00f2 vantare alcuni autori illustri che hanno poi fatto carriera nel mondo degli affari e della politica, tra cui i parlamentari conservatori Nigel Lawson e Jo Johnson. \nSupplementi.\nDal 2003, il \"Financial Times\" in Regno Unito e Irlanda ha un supplemento chiamato \"FT Magazine\". Viene pubblicato il sabato e ha articoli riguardanti eventi di tutto il mondo, politica e arte.\nPosizione editoriale.\nIl \"Financial Times\" sostiene il libero mercato ed \u00e8 a favore della globalizzazione, cos\u00ec come delle politiche globaliste. Durante gli anni '80 il quotidiano ha appoggiato le misure monetariste di Margaret Thatcher e Ronald Reagan. Ha tuttavia sostenuto anche il Partito Laburista, ad esempio alle elezioni del 1992 sotto la guida di Neil Kinnock. Gli editoriali del \"Financial Times\" tendono ad essere pro-europei, sostenendo l'Unione europea quale mercato economico comune ma opponendosi all'unione politica. In materia di politica estera, il \"FT\" si \u00e8 opposto fermamente alla guerra in Iraq.\nLettori.\nSecondo la \"Global Capital Markets Survey\", che misura le abitudini di lettura tra i decisori pi\u00f9 esperti delle principali istituzioni finanziarie al mondo, il \"Financial Times\" \u00e8 considerato la pi\u00f9 importante pubblicazione sul mondo degli affari, raggiungendo il 36% della popolazione campione (l'11% in pi\u00f9 del \"Wall Street Journal\"). Inoltre, il \"FT\" viene considerata la testata pi\u00f9 credibile nel riportare le questioni finanziarie ed economiche ad opinione degli investitori professionali.\nControversie.\nAccuse di manipolazione del mercato in Germania.\nNel gennaio 2019, il \"FT\" ha pubblicato una serie di articoli investigativi che descrivevano in dettaglio una sospetta frode compiuta dal gruppo di pagamento tedesco Wirecard. Quando il prezzo delle azioni Wirecard inizi\u00f2 a crollare, i media tedeschi ipotizzarono che dietro all'attacco ci fosse una manipolazione del mercato, additata all'autore principale dell'inchiesta, il reporter Dan McCrum. La Procura della Repubblica di Monaco di Baviera avvi\u00f2 successivamente un'indagine. I sospetti sollevati dagli articoli del \"FT\" si sono per\u00f2 rivelati veri: a causa di un buco di 1,9 miliardi di euro, il 25 giugno 2020 Wirecard ha infatti presentato istanza di fallimento, avviandosi verso la bancarotta.\nAccuse di molestie sessuali contro Mergermarket.\nIl 30 gennaio 2015, due dipendenti di Mergermarket (successivamente nota come Acuris) depositarono presso il Southern District di New York una denuncia contro Mergermarket, adducendo varie rivendicazioni (in particolare, discriminazione in gravidanza, discriminazione di genere, molestie sessuali, discriminazione di origine nazionale, discriminazione razziale e ritorsioni) rivolgendosi in particolare all'ex amministratore delegato Hamilton Matthews e Jonathan Reed, uno dei direttori editoriali. Giornali autorevoli hanno riportato tali fatti risalenti all'epoca in cui la societ\u00e0 apparteneva al Pearson Group attraverso il Financial Times Group. Il 3 settembre 2015 le parti hanno firmato un accordo transattivo senza divulgarne i termini.Tuttavia, altri dipendenti di Acuris hanno dichiarato a siti web minori che il comportamento poco professionale da predatori sessuali di altri redattori e dirigenti della societ\u00e0 ha contribuito a creare un ambiente di lavoro sessista. Nel 2020 Hamilton Matthews ha fondato la societ\u00e0 finanziaria londinese Flintway."}
{"id": "441467", "revid": "23", "url": "https://it.wikipedia.org/wiki?curid=441467", "title": "Eudidymite", "text": ""}
{"id": "441473", "revid": "339392", "url": "https://it.wikipedia.org/wiki?curid=441473", "title": "Ferrikatophorite", "text": ""}
{"id": "441474", "revid": "729019", "url": "https://it.wikipedia.org/wiki?curid=441474", "title": "Distretto di Oberpullendorf", "text": "Il distretto di Oberpullendorf (in tedesco Bezirk Oberpullendorf) \u00e8 uno dei distretti dell'Austria situato nel Burgenland.\nAltri progetti.\n "}
{"id": "441476", "revid": "125166040", "url": "https://it.wikipedia.org/wiki?curid=441476", "title": "Savio", "text": ""}
{"id": "441477", "revid": "124123", "url": "https://it.wikipedia.org/wiki?curid=441477", "title": "Maredudd ap Gruffydd", "text": "Era il figlio pi\u00f9 anziano di Gruffydd ap Rhys ed ebbe due fratellastri Anarawd e Cadell. Era piccolo quando il padre e la madre (Gwenllian figlia di Gruffydd del Gwynedd) furono uccisi. A sedici anni aiut\u00f2 il fratellastro Cadell, principe del Deheubarth, a scacciare i normanni a Ceredigion. Difese con successo il castello di Carmarthen da un assalto normanno.\nNel 1151 ebbe un ruolo importante nella riconquista del Ceredigion settentrionale, che fu strappato al Gwynedd. In quello stesso anno Cadell fu attaccato da una forza normanna e fu ferito cos\u00ec gravemente da dover lasciare gli affari del regno al fratello Maredudd. Nel 1153 si rec\u00f2 in pellegrinaggio a Roma, lasciando a Maredudd il Deheubarth. Maredudd mor\u00ec nel 1155, lasciando il trono al fratello pi\u00f9 giovane, Rhys. "}
{"id": "441479", "revid": "1924342", "url": "https://it.wikipedia.org/wiki?curid=441479", "title": "The White Stripes", "text": "The White Stripes sono stati un duo rock statunitense di Detroit, formato da Jack White e Meg White.\nLa struttura base della loro musica \u00e8 costituita da due soli strumenti, la chitarra e la batteria, ma nelle loro canzoni utilizzano altri strumenti musicali; infatti, Jack White, oltre alla chitarra, suona il basso, il pianoforte, la marimba e altri strumenti a percussione, mentre Meg White suona, oltre la batteria, anche varie percussioni.\nLa voce \u00e8 quasi sempre quella di Jack, ma in alcune canzoni (come \"In The Cold, Cold Night\", contenuta nel loro quarto album, \"Elephant\") \u00e8 Meg a cantare.\nIl 2 febbraio 2011 viene dato l'annuncio del definitivo scioglimento del duo.\nStoria.\nOrigini ed esordi (1997 - 1999).\nIl gruppo The White Stripes viene fondato nel 1997 nel Michigan da Jack e Meg White, amanti del blues e del rock and roll. Il loro nome deriva da vecchie caramelle al gusto di menta con la carta di colore bianco e rosso; \u00e8 un'idea di Meg, golosa di questo tipo di caramelle. I due cominciano a suonare nei club locali, riscuotendo l'interesse di un sempre maggior pubblico. Cos\u00ec, nello stesso anno, firmano il loro primo contratto con la Sympathy for the Record Industry, etichetta discografica conosciuta per avere messo in luce vari gruppi oltre ai White Stripes; proprio quest'etichetta accompagner\u00e0 Jack e Meg nei loro primi tre album.\nNel 1998 escono alcuni singoli, tra cui \"Let's Shake Hands\" e \"Lafayette Blues\", che costituiscono il preludio al loro primo omonimo progetto discografico, \"The White Stripes\", pubblicato nel 1999, descritto dalla band come \u00abil pi\u00f9 arrabbiato, crudo e potente\u00bb che abbiano mai prodotto. Si tratta di un album \"difficile\", scarsamente apprezzato dalla maggior parte dell'audience, che tuttavia contiene alcuni pezzi interessanti, tra cui \"The Big Three Killed My Baby\", feroce attacco allo sfruttamento umano di alcune case automobilistiche statunitensi degli anni sessanta e settanta, e \"Screwdriver\", pezzo molto intenso al quale il duo \u00e8 molto affezionato, in quanto si tratta della loro prima canzone in assoluto; non a caso, la suonano praticamente in ogni loro concerto dal vivo. Negli ultimi anni, l'album \u00e8 stato comunque rivalutato per la sua grande carica innovativa e per l'originalit\u00e0 dello stile.\n\"De Stijl\" e \"White Blood Cells\" (2000 - 2002).\nIl secondo album, \"De Stijl\" (dal nome dell'omonima rivista artistica olandese del XX secolo), uscito nel 2000, ha segnato per la band un'importante tappa verso il successo internazionale; infatti, per la prima volta, il disco raggiunge discreti dati di vendita anche in Europa. \"Hello Operator\" e \"Death Letter\" sono i singoli che riscuotono il maggior seguito. Parte degli ottimi risultati \u00e8 dovuta anche al successo della loro immagine; le voci che dicono che i due non siano davvero fratello e sorella, ma che invece siano stati sposati per alcuni anni e poi divorziati, permettono alla band di ottenere sempre maggior visibilit\u00e0, fino addirittura a comparire nelle prime pagine delle principali riviste musicali (e di cronaca rosa) americane e non solo.\nIn quell'anno, in una delle numerose interviste, i White Stripes sottolineano l'ormai indissolubile legame che \u00e8 presente tra il gruppo e i colori bianco, rosso e nero che - secondo quanto detto da Jack - \u00absono la combinazione di colori pi\u00f9 forte dell'universo\u00bb, colori che hanno influenze dirette sull'immagine (e in modo particolare sull'abbigliamento) della band.\nNel 2001 il gruppo pubblica il suo terzo lavoro, \"White Blood Cells\". L'album, a differenza degli altri due lavori (incisi nel soggiorno della casa di Jack), viene registrato a Memphis. Gi\u00e0 prima dell'uscita dell'album, in Inghilterra, i White Stripes vengono acclamati dalla critica, e negli Stati Uniti d'America diventano una delle band pi\u00f9 pubblicizzate del 2002. Vendono in tutto 900.000 copie. Vengono estratti vari singoli dall'album, come \"Fell in Love with a Girl\"; la canzone diventa in breve tempo famosa, trainata anche e soprattutto dal rispettivo videoclip, nel quale il loro regista di fiducia, Michel Gondry (celebre per aver lavorato con artisti quali Rolling Stones, Bj\u00f6rk, Daft Punk, Chemical Brothers, Beck e Kylie Minogue), fa uso dell'animazione LEGO. Per questo brevissimo video, la band ha ottenuto vari riconoscimenti, tra cui tre premi agli MTV Video Music Awards 2002:\nNel frattempo, il gruppo cambia etichetta discografica, verificandosi il passaggio dalla Sympathy for the Record Industry alla V2 Records, che, a causa delle sempre maggiori richieste, provvede alla ristampa dei primi due album.\n\"Elephant\" e \"Seven Nation Army\" (2003 - 2004).\nIl 1\u00ba aprile 2003 esce \"Elephant\", considerato il loro lavoro pi\u00f9 rappresentativo. Appena una settimana dopo la sua uscita, trainato dal singolo \"Seven Nation Army\", l'album entra al primo posto della classifica inglese e al terzo posto di quella americana. Altri singoli estratti dal disco sono \"I Just Don't Know What to Do with Myself\", con il rispettivo video in bianco e nero girato da Sofia Coppola e con la partecipazione della modella Kate Moss e \"The Hardest Button to Button\", dedicato ai bambini rovinati dall'incapacit\u00e0 dei rispettivi genitori di garantire loro una buona infanzia. L'album ha venduto quasi 5.000.000 di copie, ed \u00e8 stato insignito di alcuni premi, tra cui:\nNel 2003, Jack e Meg hanno partecipato a un film di Jim Jarmusch, \"Coffee and Cigarettes\", con il segmento intitolato \"Jack Shows Meg His Tesla Coil\"; proprio Jarmusch ha girato un loro video, quello di \"There's No Home for You Here\". Jack White nel 2003 partecipa con una piccola comparsa nel film di Anthony Minghella \"Ritorno a Cold Mountain\".\nNell'agosto del 2003, la rivista Rolling Stone ha inserito Jack White al settantesimo posto nella classifica dei 100 pi\u00f9 grandi chitarristi di tutti i tempi.\nNel 2004 hanno realizzato il loro primo DVD, \"Under Blackpool Lights\", contenente una tappa del loro tour.\n\"Get Behind Me Satan\", i The Raconteurs e altri progetti (2005 - 2006).\nNel 2005 la band ha pubblicato il suo quinto album, \"Get Behind Me Satan\", dal quale sono stati estratti tre singoli, \"Blue Orchid\", \"My Doorbell\" e \"The Denial Twist\". L'album ha riscosso un buon successo negli Stati Uniti e in Inghilterra, mentre in Italia il disco \u00e8 stato acquistato molto poco, se confrontato con i dati di vendita di \"Elephant\". L'unico singolo ad aver mosso le classifiche \u00e8 stato \"Blue Orchid\", mentre gli altri due sono passati raramente sia in radio che in televisione. Il gruppo ha vinto, nel 2006, un Grammy come Best Alternative Music Album per \"Get Behind Me Satan\".\nNel 2005, Jack White con alcuni amici forma i The Raconteurs, nuovo gruppo che pubblica l'anno successivo il disco d'esordio \"Broken Boy Soldiers\". Nel 2006 Jack ha inoltre contribuito al progetto musicale Aluminium, che rielabora brani dei White Stripes con un'orchestra.\nDurante i Mondiali di calcio Germania 2006, vinti dall'Italia, il riff della canzone \"Seven Nation Army\" \u00e8 stato sfruttato come coro dalla tifoseria della nazionale di calcio italiana. Tale canzone \u00e8 stata, in seguito, adottata nella sigla del quiz estivo di Rai 1 \"Tutto per tutto\".\nNel 2007 sono entrati nel Guinness World Record. Il record consisteva nel suonare il concerto pi\u00f9 breve della storia: il gruppo ha infatti suonato una sola nota davanti a un pubblico di circa 500 persone a Saint John's, in Canada.\n\"Icky Thump\" e \"Under Great White Northern Lights\" (2007 - 2010).\nIl gruppo, cessata la collaborazione nel 2007 con l'etichetta discografica XL Recordings, firma per la Warner Bros. per la pubblicazione di un solo album, il quale viene registrato e mixato in pochi giorni. L'album \"Icky Thump\", titolo ispirato da un celebre sketch americano, esce nel giugno del 2007. L'album ha venduto pi\u00f9 di 725.000 copie solo negli Stati Uniti. Nel frattempo, i White Stripes hanno gi\u00e0 firmato per alcune date europee, per il tour del nuovo album, e pubblicano i 4 singoli \"Icky Thump\", \"Rag and Bone\", \"You Don't Know What Love Is (You Just Do as You're Told)\" e \"Conquest\".\nIl 16 marzo 2010 invece esce \"Under Great White Northern Lights\", contenente nella versione normale un CD e un DVD live e documentario sulla band durante il tour canadese di \"Icky Thump\", svoltosi nel 2007. Esiste anche una versione deluxe contenente un CD, un DVD, due LP, due singoli in vinile e un book fotografico con pi\u00f9 di 200 pagine di fotografie inedite del tour.\nScioglimento.\nIl 2 febbraio 2011 il duo ha annunciato la fine ufficiale del progetto The White Stripes, affermando che non produrranno pi\u00f9 nuovi album, ma continuer\u00e0 la stampa di materiale inedito e live. L'annuncio specifica che la decisione non \u00e8 stata presa per differenze artistiche o problemi di salute, ma per \u00abuna miriade di ragioni, ma principalmente per conservare tutto ci\u00f2 di bello e speciale che appartiene alla band, che merita di rimanere cos\u00ec\u00bb."}
{"id": "441480", "revid": "1318658", "url": "https://it.wikipedia.org/wiki?curid=441480", "title": "Buix", "text": "Buix (toponimo francese; in tedesco \"Buchs\", desueto) \u00e8 una frazione di 462 abitanti del comune svizzero di Basse-Allaine, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 8,23\u00a0km\u00b2 e che comprendeva anche la frazione di Le Maira, il 1\u00ba gennaio 2009 \u00e8 stato accorpato agli altri comuni soppressi di Courtema\u00eeche e Montignez per formare il nuovo comune di Basse-Allaine.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nComune politico e comune patriziale erano uniti nella forma del \"commune mixte\"."}
{"id": "441484", "revid": "116944", "url": "https://it.wikipedia.org/wiki?curid=441484", "title": "Rione Ferrovieri (Reggio Calabria)", "text": "Il rione Ferrovieri fa parte della V circoscrizione del comune di Reggio Calabria.\nPosto sulla riva meridionale del \"torrente Calopinace\", il rione costituisce l'estremit\u00e0 settentrionale della circoscrizione di appartenenza, collegato al centro storico della citt\u00e0 e al Corso Garibaldi tramite il ponte Calopinace. Inoltre il rione Ferrovieri confina ad est con la circoscrizione Sbarre e a sud con il rione Stadio.\nNumerose strade del rione Ferrovieri sono intitolate a scienziati, quali ad esempio Galileo Galilei, Giuseppe Mercalli, Antonio Pacinotti, Luigi Galvani ed Evangelista Torricelli.\nPrincipale luogo di culto del rione \u00e8 la Chiesa del Sacro Cuore di Ges\u00f9.\nStoria.\nPosto a ridosso del deposito ferroviario di Reggio Calabria, il rione Ferrovieri sorse all'inizio del XX secolo, quando le Ferrovie dello Stato decisero la realizzazione di diverse costruzioni per dare alloggio ai propri dipendenti scampati al terremoto del 1908 . Le case costruite avevano un solo piano, mentre solo le case realizzate lungo la via Galileo Galilei erano a due piani. \nAll'interno del rione, nella zona adiacente allo stadio comunale, sono comprese le abitazioni dei pescatori che furono costruite durante il periodo fascista, tant'\u00e8 che ancora oggi ci si riferisce a questo rione anche con il nome di \"Rione Ferrovieri-Pescatori\".\nNelle zone periferiche poste a sud-est erano presenti ampi campi coltivati (in dialetto reggino chiamati \"giardini\"), dove veniva praticata la coltivazione del bergamotto e di ortaggi vari: con la progressiva edificazione del rione tali campi andarono via via scomparendo.\nLe strade vennero asfaltate dopo la seconda guerra mondiale e precisamente agli inizi degli anni cinquanta.\nLa principale chiesa del rione, la chiesa del Sacro Cuore di Ges\u00f9, sorse originariamente come baracca posta tra la via Galileo Galilei, l'ingresso al deposito locomotive F.S. e all'inizio della zona delle abitazioni dei pescatori: soltanto agli inizi degli anni sessanta la chiesa venne costruita in muratura nella parte interna a monte della via cui precedentemente si trovava, richiedendo inoltre l'abbattimento di alcune baracche in muratura dei ferrovieri."}
{"id": "441485", "revid": "124123", "url": "https://it.wikipedia.org/wiki?curid=441485", "title": "Cadell ap Gruffydd", "text": "Era figlio di Gruffydd ap Rhys. Gruffydd mor\u00ec nel 1137 e il fratello di Cadell, Anarawd ap Gruffydd, sal\u00ec al trono. Cadell appare per la prima volta nelle fonti storiche nel 1138, anno in cui aiut\u00f2 Anarawd, Owain del Gwynedd e Cadwaladr ap Gruffydd nell'attacco contro il castello di Cardigan. \nNel 1143 Anarawd fu ucciso da un uomo di Cadwaladr e Cadell sal\u00ec sul troo del Deheubarth, continuando l'operato di Anarawd: cio\u00e8 la riconquista del regno del nonno. Nel 1146 conquist\u00f2 molti castelli normanni, mentre l'anno successivo sconfisse Walter Fitzwiz. Nel 1150 reclam\u00f2 il Ceredigion meridionale. \nNel 1151 fu attaccato dai normanni di Tenby, che lo ferirono cos\u00ec gravemente da impedirgli di continuare ad assolvere ao suoi compiti. Nel 1153 and\u00f2 in pellegrinaggio a Roma, lasciando il trono al fratello Maredudd, che mor\u00ec due anni dopo. Al potere sal\u00ec il fratello Rhys. Nel 1175, Cadell entr\u00f2 nell'Abbazia di Strata Florida, dove si ammal\u00f2 e mor\u00ec. "}
{"id": "441490", "revid": "999533", "url": "https://it.wikipedia.org/wiki?curid=441490", "title": "Lago di Ledro", "text": "Il lago di Ledro si trova in una valle sospesa che congiunge la valle del Chiese con il lago di Garda. A una altezza di 655\u00a0m, la sua superficie \u00e8 di 2,187\u00a0km\u00b2 e ha una circonferenza di circa 10\u00a0km. Nel lago \u00e8 possibile la balneazione.\nNegli anni ottanta, nell'autunno del 2009 e nel novembre 2011, parte del lago si \u00e8 tinta di rosso per la fioritura dell'alga \"oscillatoria rubescens\", indicatrice di un'aumentata trofia del lago.\nGeografia.\nIl lago di Ledro ha una forma stretta ed allungata, situato a nord-ovest del Lago di Garda ad un'altitudine di 655 m slm.\nStoria.\nQuando il lago si trov\u00f2 sotto l'impero austro-ungarico, il territorio della valle nel maggio del 1915 sub\u00ec lo sgombero della popolazione che fu trasferita in alcuni campi di raccolta situati in Boemia/Moravia (Cechia) e Austria. La valle divenne zona di guerra con a sud le linee italiane dilatate fino alle pendici della catena dei monti settentrionali (monte Vies, La Cocca, Costa di Gargnano, San Giovanni) e comprendente tutti i centri abitati; direttamente a contatto con quella italiana, a nord, la linea austriaca arroccata sulle creste a dirupo del Monte Cadria, Tomeabr\u00f9, Par\u00ec, Cima d'Oro, Valdes, Rocchetta, Cima Capi; alle spalle di questa, nella frazione di Campi (Riva del Garda), il forte Tombio a ulteriore rafforzamento dei trinceramenti di alta quota, fra i 1600 ed i 2000 metri.\n\u00c8 possibile tutt'oggi visitare buona parte della linea austro-ungarica e le trincee di collegamento poich\u00e9 scavate in roccia a notevole profondit\u00e0, verticale e orizzontale, lungo tutto il versante nord, da ovest a est, partendo dal forte di Lardaro fino a Riva del Garda. Le prime linee italiane d'assalto, proprio a causa della loro posizione ravvicinata alla prima austriaca, sono pressoch\u00e9 scomparse salvo alcune scavate in roccia e visitabili a Tiarno di Sopra e di Sotto, Bezzecca, nei pressi di Cima d'Oro e San Giovanni. La terza linea italiana, a sud, si estendeva dal Monte Nodic in frazione Pregasina di Riva del Garda correndo lungo Cima Fortini, monte Carone, passo Nota, Tremalzo e scendeva fino a Storo; questa \u00e8 ancor'oggi ben visibile e praticabile col rampichino e fuoristrada (solo autorizzati); sono inoltre visibili alcune fortificazione italiane in calcestruzzo nella piana di Pur e all'imbocco della valle di Concei. Durante i quasi 4 anni del conflitto, nella valle non si ebbero scontri fra grandi unit\u00e0 data l'esiguit\u00e0 dello spazio e la morfologia delle linee montane particolarmente adatte alla difesa. All'inizio del conflitto i reparti italiani avanzarono fino a contatto con la linea austriaca accuratamente preparata in cresta da un paio d'anni e fornita di campi minati e filo spinato; forti combattimenti si ebbero a San Giovanni ed allo Sperone, nei pressi di Cima d'Oro a quota 1336\u00a0m e a Costa di Gargnano; nella valle di Concei frequenti furono gli scontri fra pattuglie di esploratori ed incursori di ambo gli eserciti cos\u00ec come notevoli i bombardamenti dell'artiglieria italiana contro le fortificazioni di alta quota. \nAlla fine del 1918, con il crollo del fronte austro-ungarico, ogni posizione fu abbandonata e successivamente i numerosi recuperanti locali di materiali di valore (ferro, rame, polvere pirica, munizioni) divelsero tutte le corazzature dalle cupole, dalle porte e dalle luci. Purtroppo l'artiglieria austriaca, dai forti di Riva e Campi, a disturbo della linea italiana, provoc\u00f2 la distruzione e l'incendio di tutti i centri abitati della valle di Ledro la cui ricostruzione fu opera dalla popolazione locale rimpatriata nel 1919 e supportata dal genio militare italiano con materiali da costruzione, mezzi di trasporto e supporto logistico quale cucine da campo, vettovagliamento, alloggi e termin\u00f2 nel 1924.\nMuseo.\nPresso la sponda orientale del lago all'altezza dell'emissario Ponale sono stati ritrovati dei reperti di una civilt\u00e0 palafitticola dell'Et\u00e0 del Bronzo, i quali rendono il lago un sito archeologico ed il relativo museo di rilevanza mondiale. Sulla sponda del lago \u00e8 stata ricostruito un villaggio a palafitta simile a quello esistente nell'antichit\u00e0."}
{"id": "441495", "revid": "1776051", "url": "https://it.wikipedia.org/wiki?curid=441495", "title": "Boncourt (Svizzera)", "text": "Boncourt (toponimo francese; in tedesco \"Bubendorf\", desueto) \u00e8 un comune svizzero di 1\u00a0225 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBoncourt \u00e8 servito dall'omonima stazione sulla ferrovia Del\u00e9mont-Delle.\nAmministrazione.\nDal 1836 comune politico e comune patriziale sono uniti nella forma del \"commune mixte\".\nSport.\nA Boncourt ha sede la squadra di pallacanestro Basket Club Boncourt."}
{"id": "441496", "revid": "709565", "url": "https://it.wikipedia.org/wiki?curid=441496", "title": "No Name", "text": "No Name \u00e8 un fumetto italiano ideato da Davide Barzi (soggettista e sceneggiatore) e Oskar (disegnatore). La serie \u00e8 stata pubblicata per i primi due numeri dall'editrice Epierre e per i successivi dalle Edizioni IF: consta di quattro numeri (usciti tra il 2000 e il 2004), pi\u00f9 un numero zero risalente al 1997.\nLa serie \u00e8 da intendersi come parodia dei supereroi, grazie soprattutto al personaggio principale il cui nome d\u00e0 anche il titolo al fumetto: No Name. In realt\u00e0 No Name \u00e8 un'abbreviazione del suo nome vero, \"Masakatsu no Name\".\nVolumi.\nIl numero zero.\nIl personaggio, nella prima storia, \u00e8 un aspirante supereroe giapponese piuttosto maldestro e sfortunato che ha assorbito una massiccia dose di radiazioni, che per\u00f2 hanno avuto l'unico effetto di renderlo incredibilmente obeso, facendolo assomigliare a un lottatore di sumo. La sua prima missione sar\u00e0 anche l'ultima dato che finir\u00e0 ucciso dal supercriminale che intendeva affrontare per dimostrare il suo valore, \"Krug O' Dyle\", che ha dalla sua un largo seguito di fan (cosa che implica che lui \u00e8 un personaggio dei fumetti gi\u00e0 affermato mentre No Name no).\nIronicamente, la vera \"vita\" di No Name inizia solo dopo la sua morte: trovata una comoda fossa al Cimitero dei Supereroi, ne verr\u00e0 sloggiato per non avere pagato l'affitto e da qui iniziano le sue avventure, via via pi\u00f9 bizzarre e strampalate nonch\u00e9 ricche di omaggi e parodie di vario genere. Va anche detto che in questa fase il personaggio sembra prendere di mira il celebre supereroe non-morto Spawn: oltre a condividere con lui lo status di morto vivente, indossa pure un costume con tanto di catene e lungo mantello sdrucito.\n\"N\u00b01: Clinicamente morto\" (2000).\nIl corpo di No Name (in grado di muoversi e parlare, anche se l'intelletto non \u00e8 certo il suo forte) viene trafugato dal cimitero da una coppia di profanatrici di tombe: si scoprir\u00e0 che esse sono al servizio della \"dottoressa Rottenmeier\", la quale gestisce una clinica per supereroi che in realt\u00e0 \u00e8 un traffico clandestino di super-organi da rivendere a prezzi altissimi. No Name riesce a sfuggire al suo destino, ma solo momentaneamente: in realt\u00e0 sotto il traffico nascosto di organi esiste anche una seconda facciata. La dott.ssa Rottenmeier trafuga i poteri dei supereroi per donarli a s\u00e9 e alle sue assistenti: essa in realt\u00e0 \u00e8 una pianta vivente e umanoide che nel lontano passato fece un patto con la figlia di una strega, Ilona (il flashback \u00e8 raccontato come se fosse una fiaba nello stile dei fratelli Grimm), e che ora vuole conquistare il mondo. La pianta, Ilona (ora anziana), assieme a \"Zorga\" e \"Rady\" (le due assistenti) formano il gruppo delle Geriatriche Quattro e sistemano No Name in un macchinario per acquisire i suoi poteri, da aggiungere ai loro, per la verit\u00e0 assurdi e inutili (Zorga \u00e8 una \"nana mannara\" mentre Rady \u00e8 in grado di diventare una radiografia vivente). Ovviamente No Name non ha alcun potere se non l'obesit\u00e0, e cos\u00ec le quattro finiscono sconfitte, anche se una nuova pianta inizia a germogliare...\n\"N\u00b02: Westerngate\" (2000).\nNo Name viene contattato dal Presidente degli Stati Uniti per uccidere \"Il Presidente\", un anziano psicopatico che a forza di uccisioni ha creato uno stato dal nulla, Presidentown, e ha intenzione di estenderlo su tutta la superficie degli Stati Uniti. La copertura iniziale fallisce, e No Name si ritrova costretto a sfidare Il Presidente in un tipico duello western uno contro uno. Ad aiutare l'inetto zombi giapponese ci saranno lo spirito di \"Bradipo Scaltro\", un anziano pellerossa (che No Name stesso ha ucciso!), esperto nella vendita di amuleti e altri gadget, e \"Miranda de Pedra\", proprietaria di un sexy shop nonch\u00e9 futura moglie del Presidente e presunta esperta di armi. Il giorno del duello arriva e No Name perde immediatamente a causa della sua incapacit\u00e0, ma data la sua condizione di morto vivente non pu\u00f2 restare al tappeto a lungo. Nonostante ci\u00f2, No Name non riesce comunque a sconfiggere Il Presidente e il vero presidente USA (che si scopre essere il nipote del criminale), che stava seguendo tutta la situazione grazie a una serie di microspie e telecamere nascoste, decide a malincuore di utilizzare la \"Soluzione K\", citata per tutto il corso dell'albo, per uccidere Il Presidente. Si scopre che la soluzione K in realt\u00e0 \u00e8 la soluzione JFK, ovvero l'uccisione del Presidente John Fitzgerald Kennedy mediante un cecchino nascosto appostato in cima a un edificio.\n\"N\u00b03: Tefkas o morte\" (2002).\nStavolta No Name si allea con un altro non-morto, il gangster irlandese \"Shane McMurphy\". McMurphy ha ottenuto il successo con l'omonima catena di fast food, che serve carne di elfo, o pi\u00f9 precisamente di \"spriggan\". Gli spriggan sono delle creature della mitologia irlandese che in questo numero si comportano esattamente come i gangster degli anni trenta. McMurphy ha iniziato raccogliendo i cadaveri degli spriggan rimasti a terra dopo le sparatorie, per poi organizzare delle finte agenzie di scafisti che con il pretesto di trovare lavoro agli elfi disoccupati li massacrava allo scopo di stare al passo con la domanda sempre crescente dei suoi ristoranti. Ma \"Tefkas\", il capo degli spriggan, giunge a Chicago e, dopo aver pranzato in un McMurphy, scopre con orrore che uno dei panini \u00e8 stato fatto con sua madre. Tefkas scatena orde di Spriggan che prendono il controllo della citt\u00e0, e per rappresaglia i membri di tutte le mafie di Chicago uccidono McMurphy.\nIl piano di McMurphy \u00e8 semplice: utilizzare No Name come killer per eliminare Tefkas grazie all'acqua salata, l'unica sostanza che pu\u00f2 eliminare uno spriggan. Dopo un primo tentativo fallito a causa dell'idiozia dello zombi giapponese, si presenta una seconda occasione: eliminare Tefkas nel corso del suo matrimonio con Miranda De Pedra (ritornata dal precedente albo). Il matrimonio avrebbe l'effetto di cancellare lo status di extracomunitari degli spriggan e rendere legale la loro dominazione della citt\u00e0, per cui va evitato a tutti i costi. \nNo Name riesce quasi a eliminare Tefkas, ma ecco un altro colpo di scena: \"Tefkas\" in realt\u00e0 \u00e8 un elfo zingaro di nome \"Vilenik\" che ha ucciso il vero Tefkas prendendone il posto. No Name uccide (seppur involontariamente) Vilenik e riceve le congratulazioni dai capi di tutte le mafie, presenti al matrimonio. No Name diventa un boss mafioso ma ingenuamente rivela che il piano \u00e8 stata una trovata di Shane McMurphy. Nel finale, McMurphy viene eliminato per la seconda volta e No Name torna beato al suo cimitero.\n\"N\u00b04: Maciste contro tutti\" (2004).\nNo Name viene riesumato e utilizzato come protagonista di un film peplum dal bizzarro regista \"Anthony M. Thunder\", ovvero Antonio Sansolini (probabile riferimento al vero regista Antonio Margheriti, che si faceva chiamare \"Anthony M. Dawson\", autore di numerosi film di genere soprattutto negli anni 60-70). Nel film, girato abusivamente a Cinecitt\u00e0 con l'aiuto dell'ex moglie di Sansolini, No Name ha la parte di Maciste, come da titolo (il titolo dell'albo si riferisce infatti al titolo del film), e passa una disavventura dopo l'altra fino a quando non incontra \"Irma\", la figlia maggiore di Sansolini. Costei \u00e8 colpita da un trauma causatole dal padre che le promise un'esistenza nel dorato mondo del cinema e da allora vede tutti quelli che le stanno attorno con le sembianze di divi di Hollywood. Irma si innamora di No Name, ma il figlio minore del regista, \"Faustino\", \u00e8 in realt\u00e0 figlio di Satana e quando si sta per girare la scena dell'evocazione del demonio il bambino evoca veramente Satana e No Name finisce all'inferno. L'Inferno \u00e8 disegnato da Oskar a imitazione delle celebri incisioni di Gustave Dor\u00e9 per la Divina Commedia, in chiave un po' pi\u00f9 comica.\nNo Name riesce a scappare dall'Inferno (che si trova convenientemente sotto la crosta terrestre), ma riemerge solo per scoprire una triste verit\u00e0: Irma si \u00e8 innamorata di un carabiniere e totalmente dimenticata di lui (che ora percepisce con l'aspetto di Ollio e Yoda!). No Name va fuori di s\u00e9, usa Faustino e la mamma come utensili per riaprire il passaggio e ridiscendere all'inferno per sfidare Satana. Dopo un'epica battaglia, No Name uccide Satana e prende il suo posto come reggitore dell'inferno."}
{"id": "441497", "revid": "1011688", "url": "https://it.wikipedia.org/wiki?curid=441497", "title": "Pedro Pablo Dartnell", "text": "Fu dal 23 gennaio al 27 gennaio 1925 presidente della Giunta militare che governava il Cile.\nBiografia.\nDopo la caduta del regime del generale Luis Altamirano (23 gennaio 1925), Dartnell assunse la presidenza della Giunta militare fino al 27 gennaio, quando pass\u00f2 il potere al diplomatico Emilio Bello Codesido."}
{"id": "441498", "revid": "599013", "url": "https://it.wikipedia.org/wiki?curid=441498", "title": "Gianfranco Volpato", "text": "Carriera.\n pass\u00f2 al Lanerossi Vicenza nel 1962 con cui esord\u00ec in Serie A il 29 dicembre 1963 contro la , collezionando a fine stagione 15 gettoni con il sesto posto dei berici.\nDopo la salvezza del 1964, in un campionato in cui inizia a imporsi da titolare, a partire dal 1965-1966, anno del sesto posto in classifica.\nNel 1971-1972 gioc\u00f2 9 gare di campionato, 12 invece nella stagione successiva, quella della salvezza a Bergamo l'ultima di campionato, tornando a giocare con pi\u00f9 frequenza solo l'anno seguente (19 presenze). Termin\u00f2 la carriera nel 1975, dopo la retrocessione del Lanerossi in Serie B dopo vent'anni di massima serie: con i biancorossi collezion\u00f2 di 255 gare di campionato."}
{"id": "441500", "revid": "599013", "url": "https://it.wikipedia.org/wiki?curid=441500", "title": "Franco Luison", "text": "Carriera.\nPass\u00f2 al neonato Lanerossi Vicenza nel 1953, proveniente dal Plateola di Piazzola sul Brenta e con la squadra primavera guidata da Umberto Menti fu il portiere che conquist\u00f2 per due volte il Torneo di Viareggio.\nCon la maglia biancorossa fece il suo debutto in Serie B il 31 gennaio 1954 a nemmeno 20 anni contro il , collezionando a fine stagione 5 presenze. Nell'anno della promozione in Serie A fa da secondo per tutto il campionato a Lucidio Sentimenti. Il 26 dicembre 1955 esord\u00ec in massima serie contro la Pro Patria a Busto Arsizio, ma continu\u00f2 a fare il secondo al grande Sentimenti fino al 1957.\nSolo dal campionato 1957-58 cominci\u00f2 ad avere pi\u00f9 spazio in prima squadra, alternandosi per\u00f2 con Bazzoni e Battara, nell'ottimo campionato che il Lanerossi termina al settimo posto. I due portiere gli vengono poi preferiti per tutta la stagione successiva e nel 1959 \u00e8 ceduto in prestito alla appena retrocessa, dove rimase due stagioni.\nRientrato dal prestito, fatic\u00f2 ancora a trovare posto da titolare, condividendo la casacca numero 1 ancora con Bazzoni: solo l'anno seguente, dopo aver compiuto 28 anni, si afferma come titolare, vivendo da protagonista l'epoca del Vicenza di Vinicio.\nProprio nella stagione in cui il brasiliano \u00e8 capocannoniere gli viene inizialmente preferito Adriano Reginato, giocando poco meno di met\u00e0 campionato. Tornato titolare, al termine della stagione 1966-67 \u00e8 tuttavia lasciato libero, venendo poi richiamato nel 1968 a campionato in corso. Il suo ritorno avviene il 13 ottobre di quell'anno contro il Torino: determinanti le sue parate nello 0-0 finale, ma soprattutto rimane nella memoria degli appassionati di calcio l'acrobazia con cui salva il risultato al 69\u00ba. Leggermente fuori dai pali, per salvare un cross deviato da un difensore, arretra effettuando un'acrobatica rovesciata sulla linea di porta.\nDeterminante per la stagione biancorossa il suo apporto, non \u00e8 titolare ma quando scende in campo (lo far\u00e0 in 14 occasioni) \u00e8 sempre all'altezza della situazione nonostante i 35 anni. Lascia il calcio al termine della stagione.\nIn carriera ha totalizzato complessivamente 186 presenze in Serie A e 27 in Serie B. Per oltre 30 anni ha detenuto il record di portiere con il maggior numero di presenze nel , quasi 200, quota superata dopo il 2000 da Giorgio Sterchele.\nMorte.\nMuore il 25 settembre 2012 nella sua casa di Piazzola sul Brenta all'et\u00e0 di 78 anni"}
{"id": "441501", "revid": "5588", "url": "https://it.wikipedia.org/wiki?curid=441501", "title": "Tovel", "text": ""}
{"id": "441506", "revid": "140509", "url": "https://it.wikipedia.org/wiki?curid=441506", "title": "From Genesis to Revelation", "text": "From Genesis to Revelation \u00e8 il primo album in studio del gruppo musicale britannico Genesis, pubblicato nel marzo 1969 dalla Decca Records.\nAntefatti.\nNel 1967 Peter Gabriel, Tony Banks, Mike Rutherford e Anthony Phillips, assieme al batterista Chris Stewart, tutti appena diciassettenni, firmarono un contratto con la Decca Records grazie all'interessamento del produttore ed autore pop Jonathan King, ex alunno della Charterhouse School allora frequentata da tutti i componenti la band; di King fu anche l'idea del nome Genesis per il gruppo.\nDopo aver inciso, nel dicembre 1967, due singoli con Stewart alla batteria (\"The Silent Sun\" e \"A Winter's Tale\"), nell'agosto del 1968 la band entr\u00f2 in studio per preparare l'album, in soli tre giorni, approfittando delle vacanze estive dal college. A Stewart era nel frattempo subentrato Jonathan Silver a fronte dell'insistenza di King perch\u00e9 il gruppo migliorasse la sezione ritmica.\nProduzione.\nFu ancora King a proporre di ordinare le canzoni dell'album secondo un filo conduttore ispirato alla Bibbia che andasse, come il titolo suggerisce, \"dalla Genesi alla Rivelazione\", bench\u00e9 in realt\u00e0 riferimenti biblici diretti compaiano soltanto in tre brani sui tredici totali: per il resto, i testi spaziano dalla canzone d'amore (\"One Day\", \"Silent Sun\") a temi pi\u00f9 introspettivi (\"Am I Very Wrong?\", \"In Limbo\") passando per il ritratto satirico di un despota ciarlatano e megalomane (\"The Conqueror\"). Diverso tempo dopo, il produttore decise all'insaputa del gruppo di aggiungere ai brani arrangiamenti per archi e ottoni curati rispettivamente da Arthur Greenslade e Lou Warburton; i Genesis lo scoprirono solo a ridosso della pubblicazione dell'album e, pur scontenti del risultato finale, non poterono opporvisi.\nA dare un ulteriore senso di unit\u00e0 all'album, compaiono brevi intermezzi strumentali posti in dissolvenza fra alcuni brani per collegarli; fra essi, anche le citazioni non accreditate di due inni sacri che i membri dei Genesis erano soliti cantare alla Charterhouse: si tratta di \"Come My Way, My Truth, My Life\" di George Herbert (1593\u20131633) musicato da Alexander Brent-Smith e di \"Holy Spirit, Ever Dwelling\" di Timothy Rees (1874-1939) musicato da Herbert Howells.\nPubblicazione e accoglienza.\nL'album fu pubblicato a marzo del 1969. A fronte di una disputa sul nome \"Genesis\", utilizzato gi\u00e0 da un gruppo folk psichedelico californiano che allora incideva per la Mercury, King decise di far uscire il disco con in copertina il solo titolo, cio\u00e8 indicando il nome del gruppo solo implicitamente: ci\u00f2, unitamente alla copertina stessa, completamente nera e priva all'esterno della lista dei brani e dei musicisti, fece s\u00ec \u2013 stando al racconto dello stesso produttore \u2013 che alcuni negozi collocassero l'album nelle sezioni di musica religiosa, inficiandone ulteriormente la visibilit\u00e0. L'album, per quanto sopra ma anche per la totale assenza di pubblicit\u00e0 da parte della casa discografica, fu quasi completamente ignorato all'epoca della pubblicazione, vendendo circa 650 copie. I rapporti tra King e i Genesis terminarono di fatto subito dopo e, circa un anno pi\u00f9 tardi, il gruppo avrebbe firmato con la Charisma Records di Tony Stratton-Smith.\nTracce.\nTesti e musiche sull'etichetta del disco sono genericamente accreditati ai \"Genesis\"; il copyright internazionale risulta tuttavia a nome dei soli Gabriel, Banks, Rutherford e Phillips.\n\"From Genesis to Revelation\" (Decca, 1969 - vinile) \nLato A\nLato B\n\"And the word was... Genesis\" (Decca, 1987 - CD) "}
{"id": "441507", "revid": "201640", "url": "https://it.wikipedia.org/wiki?curid=441507", "title": "Ninfomania", "text": "La ninfomania \u00e8 un termine usato in passato in psichiatria, indicante l'aumento in misura morbosa dell'istinto sessuale nella donna.\nIl termine (dal greco antico \u03bd\u03cd\u03bc\u03c6\u03b7 \"n\u00fdmph\u0113\": ninfa, sposa e \u03bc\u03b1\u03bd\u03af\u03b1 \"man\u00eda\": mania) fu coniato nel 1771 dal medico francese J. D. T. de Bienville, che lo utilizz\u00f2 per la prima volta nel suo studio \"La Nymphomanie, ou Trait\u00e9 de la fureur ut\u00e9rine\" (\"La ninfomania, ovvero trattato sul furore uterino\").\nFu considerata dapprima una perversione e, in tempi successivi, una patologia sessuale femminile caratterizzata da una compulsiva ricerca di partner e accompagnata da anorgasmia o frigidit\u00e0.\nNel 1992 l'Organizzazione mondiale della sanit\u00e0 non riconobbe pi\u00f9 la ninfomania come una patologia e successivamente nel 1995 la American Psychiatric Association cancell\u00f2 tale voce dalla IV edizione del \"Manuale diagnostico e statistico dei disturbi mentali\" (DSM-IV), riconducendo tuttavia il concetto, insieme all'equivalente maschile noto come satiriasi, entro la pi\u00f9 vasta categoria dell'ipersessualit\u00e0.\nDescrizione.\nLa ninfomania \u00e8 stata descritta come una forte accentuazione quantitativa della sessualit\u00e0 nella donna, di natura psicologica; una sorta di esaltazione degli impulsi sessuali, che la spinge alla continua ricerca di nuovi compagni, ma la quale in realt\u00e0 serve ad alleviare i tumulti psichici interni. Questa ipersessualit\u00e0 \u00e8 accompagnata dalla perdita di inibizioni e contraddistinta da continue manifestazioni di seduzione, provocazione, desiderio e fisiologia sessuale, tanto da assumere caratteristiche psicopatologiche.\nDunque l'ipererotismo domina quasi tutti i tempi e gli spazi della vita, complicando e spesso danneggiando la sfera sociale, familiare, affettiva e lavorativa. Sembra che con tale sessualit\u00e0 diffusa la persona cerchi di esprimere a livello sessuale un'insoddisfazione psicofisica. La ninfomane cercherebbe quindi il continuo contatto sessuale non per ottenere nuove sensazioni e piaceri, ma per avere un soddisfacimento psichico e fisico che non riesce a raggiungere. Il passaggio da un uomo a un altro \u00e8, allora, dovuto alla convinzione che il motivo dell'insoddisfazione sia legato al compagno e non a una situazione interna di disagio."}
{"id": "441510", "revid": "123966254", "url": "https://it.wikipedia.org/wiki?curid=441510", "title": "Starzinger", "text": " \u00e8 una serie televisiva anime di 73 episodi (64 nella prima serie pi\u00f9 9 nella seconda) di Leiji Matsumoto e prodotta dalla Toei Animation. \u00c8 stata trasmessa in Giappone tra il 1978 ed il 1979. \u00c8 una trasposizione in chiave fantascientifica del classico della letteratura cinese \"Viaggio in Occidente\".\nTrama.\nLa storia ruota attorno alla Principessa della Luna, Aurora, e i suoi tre compagni cyborg: Coog, Hakka e Gorgo, che devono raggiungere il Grande Pianeta e ripristinare l'Energia Galattica, che si sta affievolendo a causa dell'anzianit\u00e0 della sua regina: in conseguenza di questo tutte le forme di vita di tutti i pianeti stanno diventando aggressive e sanguinarie, e la civilt\u00e0 sta regredendo."}
{"id": "441513", "revid": "22229", "url": "https://it.wikipedia.org/wiki?curid=441513", "title": "Bikram Sambat", "text": ""}
{"id": "441514", "revid": "122868973", "url": "https://it.wikipedia.org/wiki?curid=441514", "title": "Luigi Nicolais", "text": "\u00c8 stato ministro per le riforme e le innovazioni nella pubblica amministrazione nel governo Prodi II, nonch\u00e9 assessore della giunta regionale della Campania di Antonio Bassolino dal 2000 al 2005 e deputato alla Camera dal 2008 al 2012.\nBiografia.\nIngegnere chimico, si \u00e8 laureato presso la facolt\u00e0 di Ingegneria dell'Universit\u00e0 degli Studi di Napoli Federico II. Professore ordinario di \"Tecnologie dei Polimeri\" alla stessa Universit\u00e0 di Napoli \"Federico II\" in cui si \u00e8 laureato, nonch\u00e9 autore di oltre 350 pubblicazioni scientifiche, \u00e8 stato Direttore dell\"'Istituto per la Tecnologia dei materiali compositi\" del Consiglio Nazionale delle Ricerche (CNR).\n\u00c8 un componente del Gruppo 2003, consesso di ricercatori italiani che, lavorando in Italia, sono inseriti nella classifica, compilata dall'ISI (\"Institute for Scientific Information\") di Filadelfia, che raccoglie gli scienziati pi\u00f9 citati nel mondo. \u00c8 stato professore anche presso l'University of Washington e all'University of Connecticut di Storrs.\nDal 2004 \u00e8 presidente e fondatore dell'IMAST (distretto tecnologico sull'ingegneria dei materiali polimerici e strutture), mentre tra il maggio e l'agosto del 2005 diviene presidente della \"Citt\u00e0 della Scienza\" e dell'ARTI (agenzia regionale per la tecnologia e l'innovazione della Puglia).\nAttualmente \u00e8 il presidente della Reale tenuta di Carditello e del Campania Digital Innovation Hub.\nAttivit\u00e0 politica.\nEsponente del Partito Democratico, considerato in principio vicino alle posizioni dei \"bassoliniani\", \u00e8 stato assessore con deleghe all'Universit\u00e0, ricerca scientifica e innovazione tecnologica alla regione Campania. Nel corso del tempo ha preferito assumere una posizione decisamente pi\u00f9 distante da Bassolino.\nIl 17 maggio 2006 \u00e8 entrato a far parte del secondo governo Prodi come ministro per le riforme e le innovazioni nella pubblica amministrazione, succedendo, rispettivamente, a Mario Baccini e a Lucio Stanca. L'8 maggio 2008 passa le redini del dipartimento al PdL Renato Brunetta.\nCandidatosi alle elezioni politiche del 2008, nella circoscrizione Campania 1 tra le liste del Partito Democratico, viene eletto alla consultazione nazionale, dove il PD \u00e8 stato sconfitto dalla coalizione di centro-destra guidata da Silvio Berlusconi, Nel corso della XVI Legislatura \u00e8 stato membro e Vicepresidente della 7\u00aa Commissione Cultura, Scienza e Istruzione della Camera.\nSegretario provinciale del PD a Napoli, Nicolais si dimette da questa carica il 5 gennaio del 2009 perch\u00e9 non soddisfatto del rimpasto della giunta comunale operato dal sindaco di Napoli Rosa Russo Iervolino.\nViene candidato in rappresentanza di una coalizione di centro-sinistra alla presidenza della provincia di Napoli, ma alle amministrative del 2009 viene battuto da Luigi Cesaro, candidato del centro-destra.\nNel 2012 viene nominato presidente del Consiglio Nazionale delle Ricerche (CNR), sostituendo il neo-ministro dell'Istruzione, Universit\u00e0 e Ricerca del governo Monti Francesco Profumo, nominato presidente del CNR pochi mesi prima dal ministro PdL predecessore di Profumo Maria Stella Gelmini. Il 23 febbraio 2012 la Camera accetta le sue dimissioni da parlamentare con 371 s\u00ec e 87 no. A lui succede a Montecitorio il repubblicano Giuseppe Ossorio."}
{"id": "441515", "revid": "1305772", "url": "https://it.wikipedia.org/wiki?curid=441515", "title": "Duke (Genesis)", "text": "Duke \u00e8 il decimo album in studio del gruppo musicale britannico Genesis, pubblicato il 28 marzo 1980 dalla Charisma Records.\nIl disco.\n\"Duke\" segu\u00ec ad un periodo relativamente lungo di inattivit\u00e0 dei Genesis. Subito dopo il \"tour\" mondiale di \"...And Then There Were Three...\", il batterista Phil Collins si prese una lunga pausa dal gruppo e segu\u00ec la sua famiglia a Vancouver nella vana speranza di salvare il suo primo matrimonio. Gli altri due componenti i Genesis approfittarono del periodo di assenza di Collins per lavorare ai rispettivi primi album solisti: nel 1979 Mike Rutherford pubblic\u00f2 \"Smallcreep's Day\", mentre Tony Banks diede alla luce \"A Curious Feeling\". Entrambi gli album furono realizzati a Stoccolma, ai Polar Music Studios di propriet\u00e0 degli ABBA, dove a novembre gli stessi Genesis avrebbero registrato anche \"Duke\", e come quest'ultimo furono entrambi prodotti assieme a Dave Hentschel.\nAl ritorno dal Canada, mentre i suoi colleghi erano ancora impegnati nei suddetti lavori, Collins collabor\u00f2 a diversi progetti, fra cui le \"session\" con i Brand X dalle quali furono tratti gli album \"Product\" (1979), \"Do They Hurt?\" (1980) e \"Is There Anything About?\" (1983), nonch\u00e9 la partecipazione al terzo album di Peter Gabriel; nel tempo rimanente il batterista incominci\u00f2 a lavorare in solitudine, nella sua abitazione di Guildford nel Surrey, ad alcuni demo di canzoni da lui scritte col solo ausilio di un pianoforte, di un sintetizzatore e di una batteria elettronica; fu in questo periodo che videro la luce quasi tutti i brani destinati al suo acclamato album d'esordio \"Face Value\", che fu pubblicato nel 1981.\nI tre Genesis si ritrovarono di nuovo a settembre del 1979, proprio a casa di Collins, per comporre il materiale del nuovo album: Collins sottopose i suoi \"demo\" a Banks e Rutherford, che scelsero i due brani \"Misunderstanding\" e \"Please Don't Ask\"; il tastierista ed il chitarrista avevano dal canto loro gi\u00e0 qualche composizione pronta; per il resto il trio si dedic\u00f2 alla scrittura collettiva, dalla quale ebbe origine una sorta di lunga suite moderna comprendente i brani \"Behind the Lines\", \"Duchess\" e \"Guide Vocal\" (frammento scritto dal solo Banks), una breve progressione armonica di Rutherford alla chitarra che, sviluppata poi separatamente, sarebbe divenuta \"Turn It On Again\" ed infine \"Duke's Travels/Duke's End\", lungo finale strumentale che riprende anche alcuni temi delle sezioni precedenti.\nCol procedere dei lavori, la band decise di spezzare la \"suite\" in due segmenti, che finirono rispettivamente in apertura e chiusura di album, \"Turn It On Again\" divenne un brano a s\u00e9 stante nonch\u00e9 singolo apripista del disco, e le composizioni individuali furono poste nel mezzo, due per ciascun autore, ripartite equamente sulle due facciate. Va sottolineato che anche i testi dei brani che originariamente costituivano la suddetta suite trattano - nella loro versione finale - di argomenti diversi fra loro, lasciando alla sola ripresa di alcuni temi musicali la funzione di filo conduttore.\nLa sequenza originaria dei sei brani venne poi ripristinata dal gruppo nella scaletta del tour promozionale che segu\u00ec la pubblicazione dell'album.\nLa traccia \"Duchess\" \u00e8 la prima canzone dei Genesis in cui venne utilizzata una \"drum machine\".\nDurante le sedute di \"Duke\" i Genesis registrarono altri due brani, \"Open Door\" e \"Evidence of Autumn\", che furono pubblicati rispettivamente sul lato B dei singoli \"Duchess\" e \"Misunderstanding\" tratti dall'album e in seguito, ad eccezione del Regno Unito, inclusi nella quarta facciata dell'album \"Three Sides Live\" (1982).\n\"Duke\" fu l'ultimo di cinque album (quattro in studio pi\u00f9 il \"live\" \"Seconds Out\") prodotti dai Genesis assieme a David Hentschel, il quale in quest'album figura eccezionalmente anche nei cori della canzone \"Man of Our Times\".\nAccoglienza.\n\"Duke\" \u00e8 stato il primo album del trio a raggiungere il primo posto nelle classifiche del Official Albums Chart britannica per due settimane, rimanendo in classifica per trenta settimane ed ampliando ancor pi\u00f9 il seguito di pubblico negli Stati Uniti d'America dove ha raggiunto l'undicesima posizione, divenendo immediatamente disco d'oro e, successivamente, di platino. Quanto agli altri Paesi, il disco ha raggiunto la seconda posizione in Germania, la quarta in Francia e Norvegia, la sesta in Italia e la nona in Svezia.\nTre furono i singoli estratti dall'album: \"Turn it on again\", \"Duchess\" e \"Misunderstanding\"; tutti e tre furono accompagnati da videoclip promozionali.\nIn breve tempo dopo la pubblicazione, il brano \"Turn It On Again\" divenne la seconda hit della band nella Top 10 britannica; la canzone ha la particolarit\u00e0 di basarsi su un \"riff\" dal tempo inusuale per un singolo: 13/8. Anche \"Misunderstanding\" fece fare alla band notevoli passi avanti oltreoceano, raggiungendo la Top 20 negli Stati Uniti e la prima posizione in Canada, e costitu\u00ec un importante sprone per Phil Collins come autore, essendo anche la prima canzone scritta da lui solo ad essere pubblicata in un disco dei Genesis."}
{"id": "441516", "revid": "110157", "url": "https://it.wikipedia.org/wiki?curid=441516", "title": "Distretto di Wasseramt", "text": "Il distretto di Wasseramt \u00e8 un distretto del Canton Soletta, in Svizzera. Confina con i distretti di Bucheggberg a ovest, di Soletta e di Lebern a nord e con il Canton Berna a est e a sud). Il capoluogo \u00e8 Kriegstetten.\nComuni.\nAmministrativamente \u00e8 diviso in 19 comuni:"}
{"id": "441518", "revid": "1632387", "url": "https://it.wikipedia.org/wiki?curid=441518", "title": "Andrea della Robbia", "text": "Biografia.\nNipote di Luca della Robbia, ovvero figlio di suo fratello Marco, fu come lui specializzato nella tecnica della ceramica policroma invetriata, inventata dallo zio.\nPort\u00f2 a grandissima diffusione l'arte della terracotta invetriata divenendo ben presto il capobottega dell'officina ereditata dallo zio Luca, che costitu\u00ec per lui anche un padre adottivo a causa della morte precoce di Marco, avvenuta nel 1448. La sua formazione fu resa assai precoce dalla convivenza, sin dalla giovane et\u00e0, con il suo famoso predecessore, a differenza del quale si ispir\u00f2 pi\u00f9 alla pittura contemporanea che alla scultura, come la bottega di Verrocchio e i suoi allievi.\nNel 1458 si qualific\u00f2 come intagliatore e cominci\u00f2 a rendersi operativamente indipendente dalla bottega di Luca con cui, tuttavia, continu\u00f2 a collaborare per almeno un decennio. L'ascesa artistica di Andrea produsse attriti nel rapporto con lo zio che, nel 1471, decise di escluderlo dalla sua eredit\u00e0 testamentaria.\nDal matrimonio, avvenuto nel 1465, con Giovanna di Piero ebbe dodici figli, fra i quali cinque intrapresero la carriera scultorea; il pi\u00f9 talentuoso fu Giovanni della Robbia che prosegu\u00ec con successo l'attivit\u00e0 della bottega di famiglia.\nAttivit\u00e0 scultorea.\nLa produzione artistica di Andrea della Robbia fu assai copiosa e le sue opere \u2014 caratterizzate dalla bicromia bianco-blu \u2014 sono diffuse nelle chiese e nei palazzi dell'Italia centrale e meridionale, in particolar modo in Toscana e Umbria.\nUna delle sue prime opere autonome fu il trittico con l\"Incoronazione della Vergine\", le \"Stimmate di San Francesco\" e \"San Girolamo penitente\" per la pieve delle Sante Flora e Lucilla a Santa Fiora, realizzato negli anni settanta del XV secolo e che costituisce anche una prima testimonianza delle opere robbiane nei monasteri bernardiniani. Dello stesso periodo sono alcune \u201cteste\u201d, sia clipeate che a tutto tondo, fra le quali celebre \u00e8 il \"Ritratto di fanciulla\" conservato, insieme a molte altre opere robbiane, al museo del Bargello di Firenze.\nNotevole fu anche la sua produzione di Madonne, fra le quali la cosiddetta \"Madonna degli Angeli\" \u2014 commissionatagli intorno al 1475 dalla famiglia siciliana degli Staiti ed oggi alla chiesa di Santa Maria del Ges\u00f9 di Trapani \u2014 ed una serie di \u201cMadonne con cuscino\u201d, la pi\u00f9 antica delle quali \u00e8 oggi al museo Diocesano di Palermo. L'opera conosciuta come la \"Madonna degli architetti\" (1475), anch'essa al museo del Bargello, \u00e8 la prima documentata con certezza del Della Robbia.\nNegli anni ottanta realizz\u00f2 per la basilica dell'Osservanza di Siena una grande pala raffigurante l\"Assunzione di Maria\", considerata uno dei suoi primi capolavori; per il complesso bernardiniano produsse anche due statue simboleggianti l\"Annunciazione\" e due tondi con \"San Bonaventura\" e \"San Ludovico di Tolosa\".\nSuccessivamente, il Della Robbia si prodig\u00f2 nell'esecuzione (conclusa intorno al 1495) di sette grandi pale in terracotta invetriata per il santuario francescano di Chiusi della Verna, tra le quali la \"Crocifissione\" per la cappella della Stimmate \u00e8 senz'altro l'opera pi\u00f9 imponente e importante misurando quasi 6 metri d'altezza ed essendo composta da circa 720 pezzi; per la Verna, l'artista realizz\u00f2 anche l\"Assunta che dona la cintola a San Tommaso e tre santi in adorazione\" (1485 circa). Un'altra grande pala raffigurante la \"Nativit\u00e0\" (1487) si trova a Militello in Val di Catania presso il santuario di Santa Maria della Stella: l'opera giunse a Palermo da Pisa via mare in 17 casse, per poi essere trasportata coi carri fino a Militello. Il trasporto cost\u00f2 pi\u00f9 del compenso corrisposto allo scultore.\nIn questo periodo realizz\u00f2 anche la \"Trinit\u00e0 tra i Santi Bernardo e Donato\" per la chiesa della Santissima Trinit\u00e0 di Arezzo, opera trasferita poi nel duomo. Alcuni rilievi (il \"Cristo\", i \"Sette santi\" e quattro \"Virt\u00f9\" databili circa al 1490) sono nel ciborio della chiesa di Sant'Andrea a Palaia. Sempre ad Arezzo, tra il 1487 ed il 1493, realizz\u00f2 il grande altare marmoreo della chiesa di Santa Maria delle Grazie, simbolico della capacit\u00e0 dell'artista nella lavorazione del marmo; la paternit\u00e0 dell'opera \u00e8 tuttavia discussa, con alcuni storici che la riferiscono a Leonardo Del Tasso.\nSul finire del secolo, al culmine della sua fama, il Della Robbia ricevette numerose e importanti commissioni. Tra queste le dieci lunette con i \"Bambini\" che ornano le arcate brunelleschiane dello Spedale degli Innocenti a Firenze, che ricevettero le lodi del Vasari (1568) per poi diventare \u2014 a partire dall'Ottocento \u2014 rappresentativi dell'intera produzione robbiana.\nA Prato l'artista realizz\u00f2 la \"Madonna col Bambino tra i Santi Stefano e Lorenzo\" (1490 circa) per la lunetta del duomo e, successivamente, per la basilica di Santa Maria delle Carceri, il fregio decorativo della trabeazione e i quattro \"Evangelisti\" della cupola (1491), opera caratterizzata da una decisa complessit\u00e0 formale segno d'una definita maturazione artistica.\nA Napoli, dove giunse in virt\u00f9 dei rapporti diplomatici tra Lorenzo il Magnifico e Alfonso II d'Aragona, produsse diciotto ritratti clipeati per la villa di Poggioreale; l'unico superstite \u00e8 oggi al museo di Capodimonte. \u00c8 possibile che a Poggioreale il Della Robbia abbia realizzato anche alcuni pavimenti invetriati. Un altro pavimento nella stessa tecnica e con motivi decorativi con fiori, frutta e cornucopie fu prodotto per la chiesa di Sant'Agostino a San Gimignano.\nDatabile tra il 1495 ed il 1500 \u00e8 la complessa \"Resurrezione, Incoronazione di Maria e quattro santi\" per la basilica di San Bernardino all'Aquila. La pala d'altare, commissionatagli dalla famiglia aquilana dei Vetusti Oliva, si compone di ben 28 figure ed \u00e8 ulteriormente impreziosita da quattro predelle che costituiscono il basamento dell'opera; ricevette un discreto successo, venendo lodata sia dal Perugino che dal Raffaello.\nAltre sue opere sue sono custodite alla pinacoteca comunale di Citt\u00e0 di Castello, tra cui un\"Assunzione della Vergine\" di notevoli dimensioni. Un'altra grande icona dedicata all\"Incoronazione della Vergine e sei santi\" \u00e8 nella Chiesa abbaziale di Santa Maria Assunta alla Spezia"}
{"id": "441519", "revid": "647919", "url": "https://it.wikipedia.org/wiki?curid=441519", "title": "Viaggio all'ovest", "text": ""}
{"id": "441521", "revid": "2225", "url": "https://it.wikipedia.org/wiki?curid=441521", "title": "The L word", "text": ""}
{"id": "441522", "revid": "547034", "url": "https://it.wikipedia.org/wiki?curid=441522", "title": "Gerhard von Scharnhorst", "text": "Capo dello Stato Maggiore generale prussiano, \u00e8 noto per i suoi scritti e le sue riforme delle forze armate di Prussia, oltre che per la sua azione di comando nel corso delle guerre contro Napoleone.\nBiografia.\nNato nei pressi di Hannover da una famiglia di agricoltori, da autodidatta riusc\u00ec ad entrare nell'Accademia Militare di Wilhelmstein e nel 1778 fu assegnato al servizio dello Stato di Hannover. Impieg\u00f2 i periodi in cui non era in servizio attivo al reggimento per affinare la propria educazione e le proprie conoscenze letterarie. Nel 1783 fu trasferito in artiglieria e frequent\u00f2 la nuova scuola di artiglieria di Hannover. Per allora aveva gi\u00e0 fondato un giornale militare che, sotto vari nomi, sopravvisse fino al 1805, e nel 1788 cur\u00f2 e in parte pubblic\u00f2 un \"Handbuch f\u00fcr Offiziere in den anwendbaren Teilen der Kriegswissenschaften\" (\"Manuale per ufficiali nelle sezioni applicate di scienza militare\"). Pubblic\u00f2 anche nel 1792 il \"Milit\u00e4risches Taschenbuch f\u00fcr den Gebrauch im Felde\" (\"Manuale militare per l'impiego sul campo\").\nGli introiti derivati dai suoi scritti gli consentirono di usufruire di adeguati mezzi di sostentamento, visto che aveva il semplice grado di tenente, mentre la fattoria di Bordenau gli consentiva di incassare una piccola rendita annuale, cos\u00ec da mantenere la moglie (Clara Schmalz, sorella di Theodor Schmalz, primo rettore dell'Universit\u00e0 di Berlino) e la famiglia.\nLa sua prima campagna militare fu quella del 1793 nei Paesi Bassi, in cui serv\u00ec sotto il Duca di York con distinzione. Nel 1794 prese parte alla difesa di Menin e ricord\u00f2 la fuga della guarnigione nel suo \"Verteidigung der Stadt Menin\" (\"Difesa della citt\u00e0 di Menin\") (Hannover, 1803) che, assieme a \"Die Ursachen des Gl\u00fccks der Franzosen im Revolutionskrieg\" (\"Le origini della buona sorte dei francesi nella guerra rivoluzionaria\"), rimane la sua opera pi\u00f9 nota. Poco dopo ricevette la promozione a maggiore e si un\u00ec allo Stato Maggiore del contingente di Hannover.\nDopo la Pace di Basilea (5 aprile 1795), Scharnhorst ritorn\u00f2 ad Hannover. Era diventato talmente famoso presso gli eserciti dei vari Stati alleati germanici che ricevette numerosi inviti a prestare i propri servigi. Questo lo indusse infine ad impegnarsi con il re Federico Guglielmo III di Prussia, che gli concesse un titolo nobiliare, il grado di tenente colonnello e uno stipendio pi\u00f9 che doppio rispetto a quello che aveva ricevuto ad Hannover (1801). L'Accademia di Guerra di Berlino lo impieg\u00f2 come conseguenza logica nell'importante attivit\u00e0 d'istruzione (ebbe fra i suoi pupilli Carl von Clausewitz) e fond\u00f2 la Societ\u00e0 Militare Berlinese. Nella mobilitazione e nelle misure cautelative che contrassegnarono gli anni 1804 e 1805, e nella guerra del 1806 che segu\u00ec, Scharnhorst serv\u00ec come capo di Stato Maggiore generale (tenente-commissario) del Duca di Brunswick, ricevendo una ferita superficiale ad Auerstadt (14 ottobre 1806) e si distinse per la sua inflessibile decisione durante la ritirata dell'esercito prussiano. Si un\u00ec a von Bl\u00fccher nelle ultime fasi della disastrosa campagna, sub\u00ec con lui la prigionia dopo la capitolazione di Ratekau (7 novembre 1806) e, rapidamente scambiato con altro prigioniero, ebbe parte rilevante e pressoch\u00e9 decisiva nel guidare i corpi prussiani di L'Estocq che servivano con i russi. Per i suoi servigi ad Eylau (febbraio 1807), ricevette la pi\u00f9 importante decorazione militare prussiana, la \"Pour le M\u00e9rite\".\nEra diventato chiaro che l'abilit\u00e0 di Scharnhorst superava quella degli ufficiali di Stato Maggiore semplicemente brillanti. Educato nelle tradizioni della guerra dei Sette Anni, egli aveva gradualmente - man mano che la sua esperienza si ampliava - abbandonato le antiquate concezioni relative alle scienze militari e aveva capito che solo un esercito \"nazionale\" e una politica di battaglie decisive avrebbero potuto fornire risposte alla situazione politica e strategica apportata dalla Rivoluzione francese. A passi lenti e ponderati egli trasform\u00f2 l'esercito professionale a lunga ferma della Prussia, sconquassato a Jena (1806), in un esercito nazionale basato sulla leva di massa. Consegu\u00ec la promozione a maggior generale pochi giorni dopo la Pace di Tilsit (luglio 1807) e divent\u00f2 il capo di una commissione riformatrice che riuniva il meglio degli ufficiali pi\u00f9 giovani, come Gneisenau, Grolmann, Boyen e Clausewitz. Stein stesso divenne un componente della commissione e garant\u00ec a Scharnhorst libero accesso al re Federico Guglielmo III assicurandogli la nomina ad aiutante di campo generale. Ma Napoleone rapidamente divent\u00f2 sospettoso e Federico Guglielmo pi\u00f9 volte dovette sospendere o annullare le riforme da lui raccomandate.\nNel 1809, la guerra fra Francia e Austria attizz\u00f2 speranze premature nelle formazioni patriottiche, che Napoleone non manc\u00f2 di notare. Per diretto intervento di Napoleone, Scharnhorst eluse il decreto del 26 settembre 1810, che richiedeva a tutti gli stranieri di lasciare immediatamente il servizio in Prussia, ma quando nel 1811-1812 la Francia forz\u00f2 la Prussia a un'alleanza contro la Russia e la Prussia destin\u00f2 un esercito ausiliario a servire sotto Napoleone, Scharnhorst lasci\u00f2 Berlino con un permesso illimitato. In collocamento a riposo egli scrisse e pubblic\u00f2 uno studio sull'effetto delle armi da fuoco, \"\u00dcber die Wirkung des Feuergewehrs\" (\"Sull'effetto delle armi da fuoco\", 1813) contenente dettagliate tavole degli effetti del fuoco delle armi a differenti distanze e contro differenti bersagli, questo lavoro venne sfruttato da Georg Heinrich Rudolf Johan von Reiswitz per la quantificazione del risultato dei combattimenti nel suo \"kriegsspiele\" nel 1824. Ma la ritirata francese da Mosca (1812) fece infine risuonare il richiamo alle armi per il nuovo esercito nazionale della Prussia.\nScharnhorst, richiamato al Quartier Generale del re, rifiut\u00f2 un posto di grado pi\u00f9 elevato ma divenne capo di Stato Maggiore di Bl\u00fccher, che aveva piena fiducia nel suo vigore, energia ed influenza sui giovani soldati. Il principe russo Wittgenstein fu talmente impressionato da Scharnhorst che chiese gli fosse assegnato temporaneamente come suo capo di Stato Maggiore. Bl\u00fccher acconsent\u00ec. Nella prima battaglia a L\u00fctzen o Gross-Gotschen (2 maggio 1813), la Prussia pat\u00ec una disfatta, ma fu una sconfitta ben diversa da quelle che Napoleone usualmente aveva inflitto fino ad allora. I francesi non riuscirono ad inseguire gli sconfitti, cosicch\u00e9 la disfatta non fu completa. In questa battaglia Scharnhorst ricevette una ferita al piede, di per s\u00e9 non grave, ma che subito divenne mortale a causa delle fatiche della ritirata di Dresda, ed egli mor\u00ec il 28 giugno 1813 a Praga, dove si era recato per negoziare con Schwarzenberg e Radetzky a causa dell'intervento armato dell'Austria. Poco prima della morte ricevette la promozione al grado di tenente generale. Federico Guglielmo III fece erigere a Berlino una statua alla sua memoria, scolpita da Rauch.\nMassone, nel 1813 partecip\u00f2 a una riunione della Loggia \"Archimedes zu den drei Rei\u00dfbrettern\", a Altenburg.\nGli furono intitolate numerose navi tedesche, incluso l'incrociatore corazzato della prima guerra mondiale SMS \"Scharnhorst\", la nave da battaglia della seconda guerra mondiale \"Scharnhorst\" e una fregata post-bellica, come pure un distretto della citt\u00e0 di Dortmund."}
{"id": "441523", "revid": "767487", "url": "https://it.wikipedia.org/wiki?curid=441523", "title": "Calendario runico", "text": "I calendari runici (o \"doghe runiche\") sembrano essere un'invenzione medioevale svedese. Erano scritti su pergamena o intagliati su doghe di legno, osso o corno.\nIl calendario runico era un calendario perpetuo basato su un ciclo lunare di 19 anni. Ciascuno dei 19 anni del ciclo era indicato da una tra 19 rune o \"numeri dorati\", scritti con le 16 rune del Fu\u00feark recente (un alfabeto runico) pi\u00f9 tre rune speciali aggiuntive: \"Arlaug\" (Numero dorato 17), \"Tvimadur\" (Numero dorato 18), e \"Belgthor\" (Numero dorato 19).\nI giorni dell'anno erano disposti su una lunga linea, usando 52 ripetizioni delle prime sette rune del Fu\u00feark recente per rappresentare 52 settimane di 7 giorni ciascuna.\nSu una seconda linea, una delle 19 rune rappresentanti gli anni del ciclo segnava delle date, indicando che la luna nuova sarebbe caduta in tale data durante quell'anno. Ad esempio, nel diciottesimo anno del ciclo, le lune nuove cadevano nelle date segnate con la runa Tvimadur, simbolo del diciottesimo anno.\nSolstizi, equinozi e celebrazioni (e eventualmente feste cristiane) erano segnate con linee o simboli addizionali.\nIl pi\u00f9 vecchio almanacco runico, la \"doga di Nyk\u00f6ping\", \u00e8 stato datato al XIII secolo, ma la maggior parte delle diverse migliaia di calendari di legno risalgono al XVI e XVII secolo. Durante il XVIII secolo i calendari runici ebbero un rinascimento e attorno al 1800 venivano fabbricati in forma di scatole da tabacco in ottone.\nNeopaganesimo tedesco.\nAlcuni moderni pagani tedeschi numerano gli anni aggiungendo 250 al numero del calendario gregoriano. Questa numerazione fa riferimento alle prove per cui l'alfabeto runico, un importante elemento culturale del paganesimo tedesco, emerse tra il IV e il I secolo a.C."}
{"id": "441524", "revid": "1840774", "url": "https://it.wikipedia.org/wiki?curid=441524", "title": "Pierre Klossowski", "text": "Intellettuale ai margini della cultura accademica, le sue idee proliferarono nelle filosofie del periodo detto del post-strutturalismo (Gilles Deleuze e Michel Foucault in particolare), ed egli collabor\u00f2 anche con Andr\u00e9 Gide e Georges Bataille.\nBiografia.\nFiglio dello storico dell'arte e pittore tedesco di origini aristocratiche polacche Erich Klossowski (1875-1949) e della pittrice polacca di origine ebraica Baladine Klossowska (nata Elisabeth Dorothea Spiro; 1886-1969), e fratello del pittore Balthus (il cui vero nome era Balthazar Klossowski), dopo la separazione dei genitori, la madre fu compagna di Rainer Maria Rilke il quale fu, con Andr\u00e9 Gide (al quale Klossowski a 18 anni fece da segretario e curatore de \"I Falsari\"), uno dei mentori di Pierre.\nFu, assieme a Georges Bataille, tra i principali promotori della \"Nietzsche-renaissance\" che, nella vita culturale francese degli anni '60, pose al centro dell'attenzione un Nietzsche riletto alla luce del pensiero della \"differenza\" (i suoi testi su Nietzsche sono: \"Nietzsche et le cercle vicieux\" e \"Nietzsche, il politeismo e la parodia\", dove l'\"eterno ritorno\" si rivela una tonalit\u00e0 emotiva, una \"Stimmung\", prima di assurgere a pensiero dell'affermazione del \"sa\u1e43s\u0101ra\").\nInoltre spetta proprio a lui un ruolo chiave nell'esegesi di un'opera complessa come quella del Marchese de Sade (nei due saggi, pubblicati poi assieme: \"Sade mon prochain\" e \"Le philosophe sc\u00e9l\u00e9rat\"; ricordiamo che il secondo \"corregge\" l'impianto radicalmente teologico del primo, che ruotava interamente sulla nozione di un Dio che, morendo, portava via con s\u00e9 anche la classica concezione di Io e il conseguente concetto di identit\u00e0, in quanto non vi sarebbe Io senza un Dio che presieda alla sua unit\u00e0).\nTra i suoi romanzi ricordiamo la trilogia \"Les lois de l'hospitalit\u00e9\" (Le leggi dell'ospitalit\u00e0), composta da: \"La R\u00e9vocation de l'Edict de Nantes\"; \"Roberte ce soir\" e \"Le Souffleur\"; nei quali viene condotta una riflessione parallela sulle due tematiche apparentemente pi\u00f9 distanti tra loro: teologia ed erotismo. Altra opera letteraria importante \u00e8 \"Le Baphomet\" (tutti quanti riediti in Italia dalla casa editrice \"ES\"). Ebbe particolare rilievo come traduttore. Fu entusiasticamente accolta la sua versione dell\"'Eneide\" di Virgilio.\nFortunato fu l'incontro, avvenuto negli anni settanta, con il teatro di Carmelo Bene; incontro che prese la forma di due saggi importantissimi sul modo di recitare dell'attore italiano (\"Cosa mi suggerisce il gioco ludico di Carmelo Bene\" e \"G\u00e9n\u00e9reux jusqu'au vice\") e che avrebbe dovuto consolidarsi appieno nella Biennale di Venezia 89-90 (diretta da Bene, che poi diede le dimissioni) con una messa in scena de \"Il bafometto\", che per\u00f2 non ebbe luogo. Spesso messa in secondo piano \u00e8 la sua importante opera pittorica, orientata a una reinvenzione della figurazione, attraverso un ripensamento dell'idea di simulacro. La sua intera produzione andrebbe riletta in questa chiave anche alla luce del lavoro svolto da suo fratello Balthus.\nNel 1981 ricevette dal Ministero della Cultura francese il Grand Prix national des lettres.\nMor\u00ec nel 2001, a 96 anni."}
{"id": "441525", "revid": "307923", "url": "https://it.wikipedia.org/wiki?curid=441525", "title": "Gino Zani", "text": "Biografia.\nSuo nonno Nicola (1823-1903) era originario di Santarcangelo di Romagna (RN), mazziniano e coltivatore di canapa e si trasfer\u00ec con la famiglia a Borgo Maggiore dove spos\u00f2 Marina Cesarini nata a San Marino da famiglia originaria di Sant'Angelo in Lizzola (PU) e aveva ottenuto la cittadinanza samamrinese tre enni prima di morire;Nicola aveva avuto otto figli, da questi era nato il padre di Gino, Oreste e Gino era il secondo di cinque figli\nContinuo i suoi studi e si laure\u00f2 in Ingegneria all'Universit\u00e0 di Bologna nel 1908, per interessi di studio sui fenomeni sismici e sulle strutture in cemento armato, si rec\u00f2 a Reggio Calabria all'indomani del sisma del 1908 dove ebbe un incarico al Genio Civile come funzionario per contribuire alla ricostruzione della citt\u00e0. Qui nacque suo figlio Giorgio.\nTra i suoi primi progetti nei quali applic\u00f2 le sue tecniche costruttive innovative \u00e8 quello della Prefettura quindi il palazzo del Genio Civile (che oggi porta il suo nome), oggi facolt\u00e0 di Giurisprudenza dell'Universit\u00e0 \"Mediterranea\", la Caserma delle Guardie di finanza e altri edifici pubblici anche in provincia.\nPer accelerare la ricostruzione delle case popolari nel 1914 viene istituito l'Ente Edilizio di cui gli viene affidata la direzione tecnica. Numerosi progetti di case private portano il suo nome: tra le altre Palazzo Trapani-Lombardo, Palazzo Spinelli, Casa Valentino.\nNel 1923 viene posta la prima pietra per la costruzione, su suo progetto, del \"rione Mussolini\" di \"Viale Genovese Zerbi\". Successivamente alle dimissioni date dall'incarico presso il Genio Civile \"Zani\" ricopre dal 1925 a 1935 il ruolo di direttore tecnico dell'Impresa \"C.A.S.A\". di costruzioni asismiche.\nNel 1935 ritorna a San Marino con incarico di direzione tecnica presso la sua citt\u00e0."}
{"id": "441527", "revid": "9", "url": "https://it.wikipedia.org/wiki?curid=441527", "title": "Futhark", "text": ""}
{"id": "441528", "revid": "36426", "url": "https://it.wikipedia.org/wiki?curid=441528", "title": "Giovanni della Robbia", "text": "Nota biografica e stilistica.\nFiglio di Andrea della Robbia e pronipote di Luca della Robbia, si specializz\u00f2 nella tecnica della ceramica policroma invetriata, specialit\u00e0 della bottega di famiglia alla quale si dedic\u00f2 con successo.\nAccentu\u00f2 il carattere policromo delle sue opere, aggiungendo nuovi colori alla tradizionale bicromia blu/bianco dei suoi predecessori. Come suo padre, realizz\u00f2 numerosissime opere in tutta la Toscana, fra tondi, lunette, tabernacoli, pannelli, etc.\nLe sue opere per\u00f2, rispetto ai suoi predecessori, persero di forza espressiva e abilit\u00e0 prospettica, anche se ancora di alto livello.\nOpere.\nLa monumentale pala in terracotta dipinta e parzialmente invetriata che oggi campeggia sull'altare maggiore dell'oratorio di Sant'Antonio, inserita in una sobria centina in pietra serena, era destinata in origine alla pieve volterrana della Nera. Ad essere rappresentata \u00e8 la scena dell'Assunzione di Maria trasportata in cielo da una schiera di angeli e cherubini alati, accompagnata nel registro inferiore dai Santi Giovanni Battista e Sebastiano disposti in maniera speculare ai lati dell'apostolo Tommaso, inginocchiato in atto di ricevere la sacra cintola. L'opera fa parte di un gruppo di terrecotte policrome realizzate intorno al 1520 nella bottega di Giovanni della Robbia (Pisa, Camposanto, cappella Aulla; Certaldo, Santi Jacopo e Filippo; Bagno di Romagna, San Pietro a Corniolo) che si contraddistinguono rispetto alla consueta attivit\u00e0 del maestro, per un pi\u00f9 esteso impiego della policromia ad olio - suggestiva nella resa pittorica degli incarnati e degli sfondi naturalistici - per l'utilizzo solo parziale dello smalto relegato ai soli elementi decorativi della cornice e per la presenza in molti casi di inserti a calco tratti da modelli del maestro."}
{"id": "441529", "revid": "110157", "url": "https://it.wikipedia.org/wiki?curid=441529", "title": "Distretto di Soletta", "text": "Il distretto di Soletta (in tedesco \"Bezirk Solothurn\", in francese \"district de Soleure\", in romancio \"district da Soloturn\") \u00e8 un distretto del Canton Soletta, in Svizzera. Confina con i distretti di Lebern a ovest, nord e nord-est e di Wasseramt a sud-est e a sud. Il capoluogo \u00e8 Soletta.\nAmministrativamente comprende il solo comune di Soletta."}
{"id": "441530", "revid": "36426", "url": "https://it.wikipedia.org/wiki?curid=441530", "title": "Andrea Della Robbia", "text": ""}
{"id": "441531", "revid": "36426", "url": "https://it.wikipedia.org/wiki?curid=441531", "title": "Giovanni Della Robbia", "text": ""}
{"id": "441533", "revid": "709565", "url": "https://it.wikipedia.org/wiki?curid=441533", "title": "Anarawd ap Gruffydd", "text": "Era figlio di Gruffydd ap Rhys, alla morte del quale, nel 1137, Anarawd sal\u00ec sul trono. Nel 1138, lui il fratello Cadell ap Gruffydd si unirono al principe del Gwynedd, Owain Gwynedd, e a suo fratello Cadwaladr ap Gruffydd nell'attacco contro il castello normanno di Cardigan. L'attacco ebbe anche il supporto di una flotta vichinga. Fu per\u00f2 raggiunto un accordo e l'assedio fu tolto. \nNel 1143 Anarawd fu ucciso a tradimento da un agente dell'ex alleato Cadwaladr, che fu sospettato di aver ordinato l'assassinio. Ci\u00f2 fece adirare Owain, che in Anarawd aveva avuto un alleato molto importante (oltre al fatto che stava per sposare la figlia di Owain). Per punizione, Owain invi\u00f2 il figlio Hywel a togliere a Cadwaladr le sue terre nel Ceredigion.\nAd Anarawd succedette il fratello Cadell. Il figlio, Einion ab Anarawd, fu ucciso da un suo servitore nel 1163, sembra su ordine di Roger, \"Earl\" di Hereford."}
{"id": "441538", "revid": "554814", "url": "https://it.wikipedia.org/wiki?curid=441538", "title": "Calendario nazionale indiano", "text": "Il calendario nazionale indiano (talvolta chiamato calendario Saka) \u00e8 il calendario civile ufficiale in uso in India. Viene usato, assieme al calendario gregoriano, dalla Gazette of India, dai notiziari trasmessi da All India Radio, e da calendari e comunicazioni emanate dal governo indiano. A parte questi usi formali, il calendario non \u00e8 molto usato.\nL'anno indiano corrisponde a Calendario Gregoriano - 78.\nQuindi: 2021 - 78 = 1943\nIl termine pu\u00f2 anche riferirsi ambiguamente al calendario ind\u00f9, e l'era Saka viene usata comunemente anche da altri calendari.\nStruttura del calendario.\nI mesi della prima met\u00e0 dell'anno hanno tutti 31 giorni, per tenere in considerazione i movimenti pi\u00f9 lenti del Sole attraverso l'eclittica in questo periodo.\nI nomi dei mesi derivano da vecchi calendari lunisolari ind\u00f9, esistono quindi variazioni nella loro scrittura che creano una possibile fonte di confusione riguardo a quale calendario una data appartenga.\nGli anni sono contati basandosi sull'Era Saka, che ha il suo anno 0 nel 78. Per determinare gli anni bisestili si deve aggiungere 78 all'anno Saka. Se il risultato \u00e8 un anno bisestile del calendario gregoriano, allora lo \u00e8 anche l'anno Saka.\nAdozione.\nIl calendario venne introdotto dal Comitato di Riforma del Calendario nel 1957, come parte dell'Annuario Indiano e Almanacco Nautico, che conteneva anche altri dati astronomici, oltre a tempistiche e formule per la preparazione dei calendari religiosi ind\u00f9, nel tentativo di armonizzare tale pratica. Nonostante questo tentativo, varianti locali basate su fonti pi\u00f9 vecchie come il Surya Siddhanta possono ancora esistere.\nL'utilizzo ufficiale inizi\u00f2 il 1 Chaitra 1879 dell'Era Saka, ovvero il 22 marzo 1957. Comunque, i funzionari governativi sembrano ignorare ampiamente il capodanno di questo calendario in favore di quello del calendario religioso.\nRashtriya Panchang.\nIl Comitato di Riforma del Calendario formalizz\u00f2 anche un calendario religioso, indicato come \"Rashtriya Panchang\". Questo, come molti calendari regionali, definisce un calendario lunisolare basato su una versione autorevole del Surya Siddhanta risalente al X secolo.\nLa parola \"panchang\" deriva dal sanscrito \"panchangam\" (\"pancha\", cinque; \"anga\", arti), che si riferisce alle cinque braccia del calendario: il giorno lunare, il mese lunare, il mezzo giorno, l'angolo di Sole e Luna e il giorno solare.\nNel Rashtriya Panchang, i mesi sono determinati in base alla posizione del Sole rispetto alle stelle fisse all'alba, elaborata da osservazioni antipodali della Luna piena. Questa computazione siderale evita le regole fisse per l'anno bisestile, ma il numero di giorni in un qualsiasi mese pu\u00f2 variare di uno o due. La conversione delle date con il calendario gregoriano, o il calcolo del giorno della settimana, richiede la consultazione di un annuario. I laici si affidano quindi ai \"panchangs\" o agli almanacchi prodotti da autorevoli scuole astronomiche.\nNel corso del tempo, diversi organismi braminici che producono i panchang hanno variato nel loro centro geografico e in altri aspetti della computazione, producendo una divergenza di pochi giorni in diversi calendari regionali. Anche all'interno della stessa regione possono esserc\u00ec pi\u00f9 di una autorit\u00e0 in competizione, con risultanti disaccordi sulle date delle festivit\u00e0 che arrivano fino ad un mese. Il \"Rashtriya Panchang\" cerca di comporre tali differenze."}
{"id": "441539", "revid": "110157", "url": "https://it.wikipedia.org/wiki?curid=441539", "title": "Distretto di Bucheggberg", "text": "Il distretto di Bucheggberg \u00e8 un distretto del Canton Soletta, in Svizzera. Confina con i distretti di Lebern a nord, di Wasseramt a est e con il Canton Berna a est, a sud e a ovest. Il capoluogo \u00e8 Buchegg. Prende nome dal territorio collinare del Bucheggberg.\nComuni.\nAmministrativamente \u00e8 diviso in 8 comuni:"}
{"id": "441541", "revid": "1718925", "url": "https://it.wikipedia.org/wiki?curid=441541", "title": "Ramazzano-Le Pulci", "text": "Ramazzano-Le Pulci \u00e8 una frazione del comune di Perugia (PG).\nLa localit\u00e0 si trova a circa 8\u00a0km a est di Perugia e faceva parte della Circoscrizione V. Il nome \u00e8 composto da quello di due toponimi separati: Ramazzano (pronunciato \"Ramats\u00e0no\") \u00e8 la parte di frazione che si trova in cima alla collina, mentre Le Pulci \u00e8 la zona ai piedi della collina, lungo la pianura solcata dal fiume Tevere. Ad un'altezza di 226 , \u00e8 occupato da 616 residenti.\nStoria.\nIl nome deriva da quello del Castello di Ramazzano, risalente al XII secolo e costruito dalla famiglia dei Ramazzani, a cui apparterr\u00e0 dal 1097 fino alla fine del Cinquecento.\nNel 1258 appare come \"castrum Rama\u00e7ani\" nell'elenco dei castelli perugini. Gli esponenti pi\u00f9 insigni di questa famiglia ricoprirono cariche importanti in diverse citt\u00e0 dell'Umbria, tra le quali Todi e Foligno.\nNel 1415 il comune di Perugia chiese la demolizione del castello, motivo del contendere tra i Degli Oddi e i Baglioni, che si fronteggiavano politicamente in citt\u00e0. \nNel 1433, Sinibaldo di Pietro Ramazzani partecip\u00f2 ad un consiglio dei Priori di Perugia, nel quale venne decretata la distruzione del castello di Casa Castalda.\nNel 1444, Agamennone I di Giacomo Arcipreti di Porta Sant'Angelo, vi possedeva circa 44 ha di poderi \"cum domo et palatio\" (\"con abitazione e palazzo\"); egli era il cittadino perugino col maggior patrimonio fondiario dell'epoca. Nel 1433 Agamennone I era stato nominato cavaliere dall'imperatore Sigismondo di Lussemburgo e nel 1443 divenne governatore di Citt\u00e0 di Castello.\nIl castello pass\u00f2 nel 1594 al conte Giulio Cesare Degli Oddi, che volle arrogarsi poteri comunali ma fu condannato a pagare ingenti danni a Perugia.\nNel 1637, con la morte di Alessandro Ramazzani, la dinastia si estinse.\nNel XVIII secolo il castello pass\u00f2 ai senesi marchesi Coppoli; in seguito, appartenne anche al nipote di Leone XIII, Camillo Pecci, ai Presutti ed al conte Bennicelli. Questi, nel 1931, vi ospit\u00f2 anche il re Vittorio Emanuele III.\nEconomia e manifestazioni.\nLa vasta pianura fertile occupata dal fiume Tevere permette un buon sviluppo dell'agricoltura. La quiete ed il paesaggio hanno anche favorito la nascita di numerose aziende agrituristiche. Nel paese sono presenti altre attivit\u00e0 commerciali come il Conad e due bar situati lungo la strada principale. Nella zona industriale \u00e8 presente uno stabilimento che si occupa della realizzazione di capannoni prefabbricati ed una azienda tessile, in passato era presente anche una fabbrica di mobili.\nCorsa dei Barroccini.\nLa \"corsa dei barroccini\" si tiene l'ultima domenica di maggio fin dal 1967, data in cui Benildo Tifi, Dante Pellegrini ed Ivo Rondini idearono questa festa in onore dei tre santi patroni di Ramazzano: san Tommaso Apostolo, sant'Antonio Abate e san Bernardino da Siena.\nVennero create tre colonne ottagonali di legno massello, immerse in un cubo di legno fin quasi la met\u00e0, a sua volta sorretto da un'intelaiatura di ferro con due ruote, una \"bura\" e due corde.\nLi dipinsero dando ad ognuno il colore corrispondente al mantello del santo di cui porta in cima l'immagine: verde per san Tommaso Apostolo, bianco per sant'Antonio Abate e marrone per san Bernardino da Siena.\nI \"barroccini\" vengono trainati in corsa da venticinque persone (\"barrocciari\") per santo, suddivisi in cinque cambi, come una staffetta, composti da un burista, due fianchi e due corde. Il percorso vede come partenza la chiesa di San Bernardino e l'arrivo la chiesa di San Tommaso Apostolo; data la lunghezza del percorso vengono effettuate due tappe, dove i barrocciari si riposano e si avviano a posizionarsi presso gli altri cambi.\nLa corsa prende spunto dalla corsa dei Ceri, che si svolge a Gubbio, con la quale in passato si sono verificate alcune tensioni."}
{"id": "441542", "revid": "798140", "url": "https://it.wikipedia.org/wiki?curid=441542", "title": "Della Robbia", "text": "I Della Robbia sono una famiglia di scultori italiani, specializzata nella tecnica della terracotta policroma invetriata inventata da Luca, che apr\u00ec una redditizia bottega a Firenze.\nIl nome deriva da una tintura \"robbia\" cio\u00e8 rosso, quindi si pensa che la famiglia, documentata dal XIII secolo in citt\u00e0, fosse una famiglia appartenente all'Arte dei Tintori. Le maioliche invetriate \"alla fiorentina\" tradizionalmente anche oggi si chiamano \"robbiane\".\nI suoi componenti pi\u00f9 famosi sono:\nBottega rivale di quella dei della Robbia fu quella di Santi e Benedetto Buglioni."}
{"id": "441552", "revid": "287204", "url": "https://it.wikipedia.org/wiki?curid=441552", "title": "Gruffydd ap Rhydderch", "text": "Quando era gi\u00e0 sovrano di parte del Morgannwg, Gruffydd si trov\u00f2 coinvolto nelle questioni del Deheubarth, che nel 1044 era stato strappato a Hywel ab Edwin da Gruffydd ap Llywelyn (sovrano del Gwynedd). Gruffydd espulse il sovrano del Gwynedd nel 1045 e cos\u00ec aggiunse il Deheubarth ai suoi possedimenti. Dopo aver resistito ai raid dei danesi, nel 1055 Gruffydd ap Llywelyn uccise Gruffydd ap Rhydderch in battaglia e riconquist\u00f2 il Deheubarth.\nIl figlio Caradog ap Gruffydd cerc\u00f2 a sua volta di emulare le gesta del padre e del nonno, e, quindi, di riconquistare il controllo del Deheubarth ma fu ucciso nella battaglia di Mynydd Carn."}
{"id": "441565", "revid": "16066", "url": "https://it.wikipedia.org/wiki?curid=441565", "title": "Barbabietole da zucchero", "text": ""}
{"id": "441566", "revid": "599013", "url": "https://it.wikipedia.org/wiki?curid=441566", "title": "Eau", "text": ""}
{"id": "441567", "revid": "2528", "url": "https://it.wikipedia.org/wiki?curid=441567", "title": "Rudi Caracciola", "text": ""}
{"id": "441572", "revid": "3082", "url": "https://it.wikipedia.org/wiki?curid=441572", "title": "Impero Romano d'Oriente", "text": ""}
{"id": "441577", "revid": "486946", "url": "https://it.wikipedia.org/wiki?curid=441577", "title": "Ferrochloropargasite", "text": ""}
{"id": "441580", "revid": "31101", "url": "https://it.wikipedia.org/wiki?curid=441580", "title": "Carrageen", "text": ""}
{"id": "441581", "revid": "23", "url": "https://it.wikipedia.org/wiki?curid=441581", "title": "Ferroornblenda", "text": ""}
{"id": "441583", "revid": "466539", "url": "https://it.wikipedia.org/wiki?curid=441583", "title": "NYPD - New York Police Department", "text": "NYPD - New York Police Department (\"NYPD Blue\") \u00e8 una serie televisiva statunitense prodotta dal 1993 al 2005.\nDi genere poliziesco, la serie \u00e8 improntata a un crudo realismo, sia nei temi affrontati sia nel linguaggio usato, e non lesina scene forti o scabrose (ad esempio, \u00e8 stata la prima serie televisiva statunitense di \"prime time\" a mostrare due attori nudi intenti a consumare un rapporto sessuale, nonch\u00e9 la prima a mostrare su un'emittente nazionale un fondoschiena maschile nudo). Tutto questo ha alimentato polemiche nei confronti della serie, la quale si \u00e8 spesso ritrovata al centro di numerose controversie.\nNegli Stati Uniti la serie \u00e8 stata trasmessa con successo da ABC, ricevendo numerosi premi e riconoscimenti. In Italia - per via del suo taglio realistico - la serie ha sempre avuto una programmazione incerta da parte di Mediaset: inizialmente programmata su Canale 5 in seconda serata, fu promossa in prima serata su Rete 4, ma in seguito a proteste del pubblico per via delle scene di sesso e violenza, fu nuovamente spostata su Canale 5 intorno alla mezzanotte, venendo poi sospesa e ripresa pi\u00f9 volte. In seguito \u00e8 stata anche programmata sul satellite da Jimmy e sul digitale terrestre dal canale Mediaset Iris.\nTrama.\nLa serie racconta la vita, non soltanto lavorativa, del Quindicesimo Distretto della Omicidi di New York. Sullo schermo passano casi di ordinaria follia, e ordinari ne sono i protagonisti. Raramente si ha a che fare con sagaci professionisti del delitto o sordide associazioni criminali. Spesso i colpevoli sono sbandati, gente comune costretta al crimine da circostanze particolarmente avverse.\nIl vero motore della serie sono pertanto le esistenze, le passioni e le relazioni intercorrenti tra i protagonisti, a volte gioiose, a volte tragiche, a volte commoventi.\nInevitabile, per una serie tanto longeva, un costante ricambio del cast, con l'ovvio obiettivo di non rendere monotoni gli episodi."}
{"id": "441587", "revid": "23", "url": "https://it.wikipedia.org/wiki?curid=441587", "title": "Ferropyrosmalite", "text": ""}
{"id": "441590", "revid": "697352", "url": "https://it.wikipedia.org/wiki?curid=441590", "title": "Premi Oscar 1957", "text": "La 29\u00aa edizione della cerimonia di premiazione degli Oscar si \u00e8 tenuta il 27 marzo 1957 a Los Angeles, al \"RKO Pantages Theatre\", condotta dall'attore comico Jerry Lewis.\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Eddie Cantor per il suo importante servizio all'industria cinematografica.\nPremio umanitario Jean Hersholt.\nA Y. Frank Freeman\nPremio alla memoria Irving G. Thalberg.\nA Buddy Adler"}
{"id": "441591", "revid": "23", "url": "https://it.wikipedia.org/wiki?curid=441591", "title": "Fluorapophyllite", "text": ""}
{"id": "441592", "revid": "697352", "url": "https://it.wikipedia.org/wiki?curid=441592", "title": "Scotland", "text": "Scotland \u2013 endonimo inglese per la Scozia"}
{"id": "441595", "revid": "23", "url": "https://it.wikipedia.org/wiki?curid=441595", "title": "Ganophyllite", "text": ""}
{"id": "441603", "revid": "125874532", "url": "https://it.wikipedia.org/wiki?curid=441603", "title": "Contea di Tripoli", "text": "La contea di Tripoli fu l'ultimo degli stati feudali latini ad essere fondato nel Levante in seguito alla prima crociata. Conquistata dalle forze cristiane nel 1109, fu inizialmente governata da Bertrando II di Tolosa, come vassallo del re di Gerusalemme Baldovino I.\nEra situata nella parte settentrionale dell'attuale Libano.\nStoria.\nConquista delle forze cristiane.\nSebbene fosse uno dei pi\u00f9 ricchi e potenti principi crociati, Raimondo di Tolosa non aveva acquisito alcun possedimento a seguito della Prima crociata.\nSignori occidentali si erano installati in Edessa, Gerusalemme ed Antiochia mentre Raimondo aveva avuto poco successo nell'acquisire terre dai bizantini.\nDesideroso di un possedimento in Terra Santa, egli decise di conquistare Tripoli con la forza e, nel 1103, inizi\u00f2 i preparativi per un attacco al ricco porto insieme ai veterani della crociata del 1101.\nIl Conte di Tolosa inizi\u00f2 la costruzione di un grande castello su una cresta chiamata \"Mons Peregrinus\", a qualche chilometro dalla stessa Tripoli.\nLa fortezza \u00e8 ancora conosciuta localmente come \"Qal'at Sanjil\" (Fortezza di Saint Gilles) in riferimento a Raimondo.\nIl castello rimase in mani cristiane tra il 1103 ed il 1289, pi\u00f9 a lungo di ogni altro nel Regno di Gerusalemme.\nNonostante la minacciosa fortezza e le truppe esperte, l'assedio prosegu\u00ec anche oltre la vita dello stesso Raimondo, che mor\u00ec il 25 febbraio 1105.\nComunque, le varie componenti degli assedianti rimasero unite, tale era l'attrattiva del porto;\nGuglielmo Conte di Cerdagna, nipote di Raimondo ( fratellastro della madre ) e suo compagno nella crociata, assunse il controllo delle operazioni, anche se le cose si complicarono presto.\nIl figlio di Raimondo, Bertrando, che la chiesa considerava illegittimo, lasci\u00f2 Tolosa, dove era stato reggente per una decade, ed arriv\u00f2 in Terra Santa con \"un notevole esercito ed una grande flotta genovese\".\nInizi\u00f2 subito una competizione per la successione, e le lotte interne cristiane minacciarono il successo dell'intero assedio.\nRe Baldovino indisse un concilio con Bertrando, che era il suo favorito, e Guglielmo che era invece appoggiato da Tancredi, principe di Galilea.\nSi giunse a concludere un trattato in forza del quale Tripoli sarebbe stata divisa tra Guglielmo, che avrebbe tenuto la parte nord facendo atto d'omaggio al Principe Tancredi, e Bertrando, che avrebbe avuto la parte sud della citt\u00e0 come vassallo del re Baldovino.\nPlacati gli animi, il re prepar\u00f2 l'esercito cristiano per l'attacco finale.\nIncapace di resistere contro le forze unite del Regno di Gerusalemme, Tripoli si arrese il 12 luglio 1109.\nL'ultimo stato crociato era stato posto in essere ed il Regno di Gerusalemme controllava ora l'intera costa est del Mediterraneo.\nIl trattato di divisione concordato all'ultimo concilio fu presto superato dalla morte di Guglielmo, per una ferita di freccia, tra accuse di omicidio.\nBertrando divenne quindi Conte dell'intera Tripoli, realizzando il sogno di suo padre dopo dieci anni.\nBertrando di Tolosa (1149).\nQuando la Contea fu creata nel 1109, Alfonso I di Tolosa, il figlio del Conte Raimondo, era ancora un infante e cos\u00ec il figlio illegittimo pi\u00f9 anziano, Bertrando, divenne Conte.\nTuttavia, alla fine del 1140 Alfonso arriv\u00f2 con la seconda crociata, ben deciso a far valere i suoi diritti sulla Contea di Tripoli.\nQuando egli mor\u00ec misteriosamente avvelenato in Palestina nel 1148, il suo stesso figlio illegittimo, Bertrando, divenne capo del movimento per prendere Tripoli.\nEgli sfid\u00f2 l'autorit\u00e0 del Conte Raimondo II, nipote dell'originale Conte Bertrando, e si prepar\u00f2 all'invasione.\nCon una forza di truppe tolosane, egli conquist\u00f2 la fortezza ad Arimah, sulla strada per Tortosa.\nRaimondo, astutamente, evit\u00f2 di confrontarsi direttamente con il suo congiunto, ma invece invi\u00f2 dei messaggeri a Norandino ed Unur di Damasco.\nSolo pochi mesi prima, questi stessi signori musulmani erano stati i nemici di Raimondo all'Assedio di Damasco, ma ora egli li invit\u00f2 ad attaccare il suo rivale ed essi conquistarono Arimah e catturarono Bertrando, che pass\u00f2 i successivi dieci anni nelle prigioni musulmane.\nArimah fu restituita al Conte con le fortificazioni distrutte.\nGuerra con l'Impero selgiuchide.\nShayzar.\nIn quanto vassallo dei re di Gerusalemme, il nuovo Conte Bertrando fu trascinato nella guerra tra cristiani e Selgiuchidi.\nNel 1111, Mawdud bin Altuntash condusse una forza d'invasione musulmana contro gli stati crociati di Antiochia ed Edessa.\nBertrando ed il re Baldovino si mossero in difesa dei cristiani nel nord.\nNella battaglia di Shayzar, insieme a Tancredi, principe di Galilea ed al Conte di Edessa, essi respinsero le forze dei Selgiuchidi e mantennero gli Stati crociati intatti.\nHab.\nNel 1119, l'Impero selgiuchide si abbatt\u00e9 nuovamente su Antiochia, cogliendo diverse vittorie, inclusa la disfatta delle forze cristiane nella battaglia dell'Ager Sanguinis.\nCon l'esercito di Antiochia annientato, il Conte Ponzio di Tripoli ed il Re Baldovino II accorsero a nord per difendere i possedimenti cristiani.\nI due eserciti si incontrarono nella battaglia di Hab.\nIl Conte ed i suoi cavalieri da Tripoli costituirono il fianco destro delle forze cristiane.\nIl combattimento fu molto duro e ad un tratto sembr\u00f2 volgere in favore dei turchi.\nMolti cristiani fuggirono, ma il Conte riusc\u00ec a penetrare i ranghi dei musulmani ed a ricongiungersi con il re.\nInsieme con le loro restanti truppe, essi continuarono a combattere i turchi ed alla fine li costrinsero ad una completa ritirata.\nAntiochia rimase fuori dal controllo musulmano.\nAzaz.\nNel 1125 il Conte Ponzio condusse di nuovo le forze di Tripoli contro i turchi che avevano invaso la Contea di Edessa ed assediavano la citt\u00e0 di Azaz.\nPonzio, con il re di Gerusalemme ed il Conte di Edessa, attrassero le forze assedianti lontano dalla citt\u00e0, su un'arida piana.\nQuando i turchi si resero conto che si trattava di una trappola erano gi\u00e0 stati circondati.\nDopo un lungo e sanguinoso combattimento l'esercito islamico fu completamente sconfitto.\nMassacro degli orientali.\nNel 1152 il Conte Raimondo II fu assassinato dai Nizariti;\negli fu la prima vittima non-musulmana della setta e la sua morte ebbe grandi ripercussioni:\nLe selvagge uccisioni che seguirono la morte di Raimondo non acquietarono certo le tensioni tra cristiani e musulmani in Tripoli.\nGuerra civile.\nLa popolazione latina della contea era soprattutto costituita da crociati originari del mezzogiorno della Francia e dell'Italia. Degli Stati latini d'oriente era il solo dove si parlava la lingua d'oc, contrariamente agli altri che parlavano la lingua d'o\u00efl, cos\u00ec la sovranit\u00e0 dei Normanni di Antiochia, iniziata nel 1187, fu male accettata.\nIl XIII secolo fu cosparso di intrighi, sommosse ed assassini, e vide anche il signore di Gibelletto insultare il suo sovrano alle porte di Tripoli.\nGuido II Embriaco (1277 - 82).\nTra il 1275 ed il 1277 il Conte Boemondo VII era troppo giovane per regnare e cos\u00ec il Vescovo Bartolomeo di Tortosa assunse le funzioni di reggente; ma fu opposto dal vescovo Paolo di Tripoli, che era amico personale del Gran Maestro dell'Ordine del Tempio Guglielmo di Beaujeu.\nQuando Boemondo divenne maggiorenne nel 1277 prese il controllo della Contea, eredit\u00f2 l'opposizione dei Templari di Beaujeu.\nI Templari tentarono di spodestare il Conte appoggiando Guido II Embriaco, ex vassallo di Boemondo a Jubail.\nI due erano stati in buoni rapporti ma erano divenuti nemici a seguito di dissapori a carattere personale.\nIl Gran Maestro assicur\u00f2 il suo appoggio a Guido ed il Conte, temendo un colpo di Stato, attacc\u00f2 la sede dei Templari di Tripoli ed ordin\u00f2 che le loro terre fossero devastate, incluse le foreste a Montroque.\nI Templari reagirono rapidamente dando alle fiamme Botron e stringendo d'assedio Nephin.\nBoemondo e Guido si affrontarono vicino a Botron, Guido era appoggiato da trenta cavalieri Templari, ma il combattimento fu inconcludente.\nDurante l'anno successivo furono ingaggiate battaglie in mare, lungo tutta la costa di Tripoli.\nLe galee dei Templari impedirono il commercio di Tripoli e le navi del Conte attaccarono il castello templare a Sidone.\nSi arriv\u00f2 al confronto finale nel 1282 quando Guido ed i Templari tentarono di attaccare Tripoli di sorpresa.\nEssi avevano progettato di radunarsi nella sede dei Templari, ma quando arrivarono non trovarono il locale precettore, lo spagnolo Reddecoeur.\nTemendo una cospirazione cercarono rifugio presso gli Ospitalieri, ma furono costretti ad arrendersi.\nIl Conte non ebbe piet\u00e0 con i suoi prigionieri, fece immediatamente giustiziare tutti i Templari mentre gli altri seguaci di Guido furono accecati.\nGuido stesso, insieme ai suoi fratelli e cugini, furono gettati nel fossato del castello di Nephin e lasciati morire di fame.\nConquista musulmana.\nInevitabilmente le continue lotte interne, la carenza di risorse e la pressione militare musulmana presero il loro tributo sul Regno.\nNel 1280 rimanevano solo due stati crociati, i resti di Gerusalemme e Tripoli.\nNel 1287 i mercanti genovesi si ribellarono a Lucia, ultima esponente della dinastia regnante e, sostenuti dall'ammiraglio Benedetto Zaccaria, cercarono di far eleggere un podest\u00e0 di loro gradimento alla guida della citt\u00e0, mentre i nobili proclamarono la fine della dinastia ed istituirono il libero comune, eleggendo sindaco Bartolomeo Embriaco.\nTemendo che Tripoli diventasse definitivamente una colonia genovese, gli emissari veneziani e pisani chiesero l'intervento del sultano mamelucco d'Egitto Sa\u012bf al-D\u012bn Qalaw\u016bn al-'\u0100lf\u012b al-Man\u1e63\u016br.\nQalawun, il cui obiettivo era la distruzione degli stati crociati, pur avendo un trattato di pace con la Contea attacc\u00f2 nel marzo 1289.\nNonostante una disperata difesa il 27 aprile la citt\u00e0 cadde.\nL'ultimo nato degli stati crociati divenne parte dell'impero di Qalawun, restava solo qualche brandello del Regno di Gerusalemme.\nOrganizzazione della Contea.\nPossedimenti e vassalli.\nIl Conte governava l'intera costa tra Maraclea a nord e Beirut a sud.\nAll'apice della potenza di Tripoli, l'autorit\u00e0 del Conte raggiungeva nell'entroterra la fortezza del Krak dei Cavalieri.\nLa Contea fu divisa in varie signorie, la maggior parte basate sui porti costieri.\nIl Conte si riserv\u00f2 la striscia costiera attorno al porto di Tripoli e l'ostile regione orientale del Montferrand.\nSignoria di Gibelletto.\nUn quarto della Contea fu dato ai genovesi in ringraziamento per l'aiuto nella conquista della stessa.\nBertrando diede il porto di Jubail all'ammiraglio genovese Guglielmo Embriaco, i cui discendenti rimasero vassalli del Conte fino al tardo XIII secolo.\nL'antica citt\u00e0 di Biblo fu la sede e la capitale della signoria retta dalla famiglia genovese degli Embriaci, con il nome di Gibelletto o Jebail. \nI signori di Gibelletto furono vassalli del conte di Tripoli, ed inoltre, dopo la caduta di Tripoli, vissero un breve periodo come vassalli dei mamelucchi.\nLa Signoria confinava a sud con la Signoria di Beirut nel regno di Gerusalemme.\nSignoria di Botron.\nLa Signoria di Botron si estendeva attorno al castello di Batrun\nOmaggio al re.\nBaldovino aveva svolto un ruolo fondamentale nella creazione dell'ultimo Stato crociato. Egli aveva appoggiato Bertrando sin dal suo arrivo nel Levante ed aveva organizzato le forze che alla fine avevano spezzato la resistenza musulmana nell'area.\nComunque, come la signoria di Galilea, Tripoli rimase fuori dal diretto controllo reale.\nI conti dovevano ancora fedelt\u00e0 ed omaggio alla monarchia di Gerusalemme ma il re \"non ebbe direttamente diritti legali, territoriali o di nomina sui Conti\".\nTuttavia, in tempi di crisi, il re ag\u00ec spesso come reggente o guardiano della Contea, a dimostrazione degli stretti legami esistenti tra Gerusalemme e Tripoli.\nGli Ordini Militari.\nLa sua posizione esposta ma vitale fece di Tripoli un obiettivo per le forze musulmane attorno ai suoi confini.\nNel 1137 furono perduti i possedimenti personali del Conte in Montferrand.\nIl problema fu esacerbato quando i Nizariti si stabilirono nelle montagne Nosairi, del nord.\nPer contrastare i sempre pi\u00f9 forti vicini musulmani, nel 1144 il Conte diede ai Cavalieri Ospitalieri grandi strisce di territorio di frontiera.\nGli Ospitalieri ebbero gran parte della piana di Buqai'ah e furono la chiave della difesa di Tripoli.\nLa loro fortezza, il Krak dei Cavalieri fu la pi\u00f9 imponente costruzione della Contea.\nDurante il 1150 anche i Cavalieri templari acquisirono terre in Tripoli.\nLe loro fortificazioni a Tortosa furono un importante supporto delle difese del Conte.\nReligione.\nIn quanto sede del Regno, gli esponenti religiosi di Gerusalemme avrebbero dovuto essere la guida degli altri stati crociati.\nTuttavia, la gerarchia religiosa di Tripoli diede la sua lealt\u00e0 al Patriarca di Antiochia, anche dopo che un editto papale aveva posto Tripoli sotto la giurisdizione del Patriarca di Gerusalemme.\nQuesto \u00e8 probabilmente dovuto alla stretta alleanza politica formata tra Tripoli ed Antiochia dal Conte Ponzio.\nConti di Tripoli.\n\"Tripoli \u00e8 conquistata dagli egiziani\"\n\"il titolo passa ai re di Cipro e Gerusalemme\""}
{"id": "441605", "revid": "1543377", "url": "https://it.wikipedia.org/wiki?curid=441605", "title": "Final Cut Studio", "text": "Final Cut Studio (precedentemente noto come \"Production Suite\") \u00e8 una raccolta di software prodotta da Apple. La suite \u00e8 formata dai programmi Final Cut Pro, Soundtrack Pro, DVD Studio Pro e Motion. L'obiettivo della suite \u00e8 di diventare per il video ci\u00f2 che attualmente \u00e8 il pacchetto Microsoft Office per l'automazione d'ufficio.\nApple ha scelto questi quattro programmi per via della loro elevata interoperabilit\u00e0. Final Cut Pro \u00e8 in grado di esportare progetti leggibili direttamente da Motion, in modo che se durante la fase dell'aggiunta degli effetti speciali l'utente si accorge che delle transizioni non sono corrette pu\u00f2 modificare direttamente le transizioni da Motion senza dover ricaricare il progetto da Final Cut. Questo evita all'utente di dover ricaricare il progetto, modificarlo e poi riesportarlo verso Motion. Modifiche apportate sugli effetti speciali da Motion vengono viste anche in Final Cut Pro. Entrambi i programmi possono esportare filmati verso DVD Studio Pro e usare colonne sonore di Soundtrack Pro.\nL'utilizzo di questi programmi richiede un computer dalla elevate prestazioni e con un'elevata dotazione di memoria; infatti Apple consiglia i suoi Power Mac G5.\nIn agosto 2009 \u00e8 uscita la nuova versione di Final Cut Studio che comprende i seguenti software:\nLa principale novit\u00e0 \u00e8 il supporto per l'authoring dei Blu-ray Disc, insieme a moltissime novit\u00e0 sul supporto nativo di formati HD e la possibilit\u00e0 di elaborare video fino alla risoluzione di 4K (4000 pixel pari alla qualit\u00e0 cinematografica).\nPer poter utilizzare agevolmente questo pacchetto software \u00e8 consigliato avere un Mac con 2 GB di RAM, una scheda video dedicata da 256 MB di RAM DDR2, almeno 50 GiB per l'installazione di tutto il pacchetto, un hard disk esterno FireWire o un sistema RAID con almeno 250 GiB, e un processore Intel Core 2 Duo da almeno 2 GHz.\nPer poter elaborare invece video in alta definizione compressi sono richiesti almeno 4 GB di RAM, scheda video dedicata da 512 MiB di RAM DDR3 e spazio a volont\u00e0 per l'elaborazioni."}
{"id": "441607", "revid": "297745", "url": "https://it.wikipedia.org/wiki?curid=441607", "title": "Isola Superiore", "text": ""}
{"id": "441609", "revid": "16157", "url": "https://it.wikipedia.org/wiki?curid=441609", "title": "Unitatis redintegratio", "text": ""}
{"id": "441610", "revid": "729019", "url": "https://it.wikipedia.org/wiki?curid=441610", "title": "Sojuz T-13", "text": "Sojuz T-13 \u00e8 la denominazione di una missione della navicella spaziale Sojuz T verso la stazione spaziale sovietica Saljut 7 (DOS 6). Si tratt\u00f2 del cinquantaduesimo volo equipaggiato di questo velivolo spaziale, del settantaquattresimo volo nell'ambito del programma Sojuz sovietico nonch\u00e9 del decimo volo equipaggiato verso la predetta stazione spaziale \u2013 l'ottavo che riusc\u00ec effettivamente ad agganciarsi ed a visitare la predetta stazione spaziale a causa degli insuccessi delle precedenti missioni Sojuz T-8 e Sojuz T-10-1.\nMissione.\nLa missione fu la prima vera e propria missione di soccorso e di salvataggio di una stazione spaziale che aveva totalmente smesso di funzionare. Cos\u00ec la Sojuz T-13 divenne la prima navicella spaziale, che si agganci\u00f2 volando manualmente ad una stazione spaziale completamente inattiva. Per questo motivo fu necessario modificare la navicella spaziale prima del lancio, onde garantire e semplificare la manovra di avvicinamento e di aggancio alla stazione spaziale stessa. Vladimir D\u017eanibekov e Viktor Savinych salvarono la Saljut 7, la quale aveva incontrato notevoli problemi con vari pannelli solari.\nIl salvataggio e la rimessa in funzione della stazione spaziale signific\u00f2 una delle miglior prestazioni raggiunte nella storia dell'esplorazione umana dello spazio.\nVladimir D\u017eanibekov sicuramente non aveva fatto conto di ritornare cos\u00ec presto a visitare la Saljut 7, quando rientr\u00f2 dalla stessa da bordo della Sojuz T-12 a luglio del 1984. Gi\u00e0 durante la manovra di avvicinamento fu chiaramente visibile che i pannelli solari della stazione spaziale - che continuava a ruotare lentamente lungo il suo asse orrizontale - non si trovavano posizionati correttamente. L'equipaggio allora us\u00f2 un riflettore a raggi laser per misurare a quale distanza si erano ormai avvicinati alla Saljut 7. Successivamente volarono intorno alla stazione onde verificare se la Saljut era rimasta intatta al suo esterno.\nD\u017eanibekov not\u00f2, che la protezione contro il calore della sezione di trasferimento sembrava essere insipida e grigia a causa della sua lunga esposizione ai raggi solari. Una volta che la navicella Sojuz si era agganciata alla stazione spaziale totalmente inattiva, l'equipaggio pot\u00e9 confermare che la Saljut risultava essere \"morta\" dal punto di vista elettrico. Infatti, i due cosmonauti avevano controllato i collegamenti elettrici con la stazione, e avevano potuto accertare che gli stessi non rispondevano del tutto.\nIl secondo passo da eseguire fu il controllo dell'atmosfera all'interno della stazione prima che potesse essere aperto il portello di collegamento. L'aria era decisamente fredda, per\u00f2 respirabile. Inoltre le pareti, le attrezzature e gli strumenti di bordo erano coperti da uno strato di brina. I cosmonauti furono costretti ad indossare attrezzatura invernale prima di salire a bordo della stazione spaziale, inclusi i tipici berretti russi imbottiti di pelliccia.\nUna volta saliti a bordo, il primo compito da eseguire fu il ripristino dell'alimentazione con energia elettrica. Gli otto accumulatori di energia della Saljut erano completamente scarichi e due addirittura completamente distrutti. D\u017eanibekov scopr\u00ec che il motivo per cui i pannelli solari non erano posizionati correttamente era dovuto ad un sensore. La conseguenza logica ovviamente fu che gli accumulatori non potevano essere ricaricati di energia a causa di questo malfunzionamento. Un problema con la trasmissione via radio dei dati di telemetria comportarono che il personale del centro di controllo di volo \"TsUP\" non pot\u00e9 scoprire prima questo disfunzionamento. Cos\u00ec si ebbe la situazione di partenza di una stazione spaziale con accumulatori di energia completamente svuotati, tutti i sistemi di bordo spenti ed il collegamento via radio interrotto.\nI cosmonauti provvedettero dunque a ricaricare gli accumulatori di energia. Sfruttando la navicella Sojuz, girarono la stazione spaziale in una maniera tale da riposizionare i pannelli solari in direzione del Sole. Il 10 giugno avevano accumulato energia elettrica sufficiente per riaccendere il riscaldamento d'aria. Ci\u00f2 nonostante dovettero sfruttare l'impianto di ricambio d'aria della Sojuz\u00a0T-13 prima che i sistemi della Saljut potessero funzionare nuovamente a pieno regime. Il controllo di posizionamento ed orientamento della stazione spaziale pot\u00e9 essere riacceso il 13 giugno. Ci\u00f2 fu requisito fondamentale per garantire che una navicella di trasporto del tipo Progress potesse agganciarsi alla Saljut. Questa trasport\u00f2, fra l'altro, importantissimi pezzi di ricambio urgentemente necessari ai due cosmonauti per terminare i propri lavori di riparazione.\nIl riscaldamento presente nelle pareti metalliche della stazione spaziale pot\u00e9 essere riacceso solo quando la brina fu evaporata del tutto. In caso contrario, l'acqua della condensazione avrebbe potuto entrare all'interno dei vari strumenti danneggiandoli oppure provocando dei cortocircuiti con esito fatale per la stazione spaziale ed in particolar modo per l'equipaggio. Il processo di evaporazione dur\u00f2 comunque fino alla fine del mese di luglio. I serbatoi d'acqua invece furono gi\u00e0 in funzione verso la fine del mese di giugno.\nUn ulteriore problema fu dovuto al fatto che un contenitore, con il quale veniva fatta bollire l'acqua, era stato distrutto dal freddo. I cosmonauti ovviarono tale problema in una maniera abbastanza insolita: sfruttando il calore prodotto da enormi fari usati per le trasmissioni televisive in diretta dalla stazione spaziale, riuscirono a riscaldare l'acqua fino ad ebollizione.\nSavinych rimase a bordo per 169 giorni, facendo rientro a terra a bordo della Sojuz T-14. Il comandante D\u017eanibekov invece rientr\u00f2 dopo 110 giorni di missione a bordo della Sojuz T-13 con il cosmonauta Georgij Gre\u010dko.\nPrima di avviare la manovra di rientro ed atterraggio, la Sojuz T-13 esegu\u00ec per quasi trenta ore delle manovre e delle prove di avvicinamento e di aggancio con la stazione spaziale.\nUlteriori dati di volo.\nI parametri sopra elencati indicano i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "441611", "revid": "33689", "url": "https://it.wikipedia.org/wiki?curid=441611", "title": "Gordon Ross", "text": "Ha indossato la maglia della Nazionale scozzese per la prima volta il 10 novembre 2001 contro Tonga (43-20 per gli scozzesi).\nAttualmente gioca con la squadra inglese dei London Welsh."}
{"id": "441613", "revid": "834", "url": "https://it.wikipedia.org/wiki?curid=441613", "title": "Toponimi", "text": ""}
{"id": "441617", "revid": "767487", "url": "https://it.wikipedia.org/wiki?curid=441617", "title": "Mpumalanga", "text": "Mpumalanga \u00e8 una provincia del Sudafrica, precedentemente chiamata Eastern Transvaal; il nuovo nome, adottato nel 1995, significa \"il luogo dove sorge il Sole\" in lingua Zulu. Mpumalanga si trova nella parte nordorientale del Paese; confina a nord con la provincia di Limpopo, a ovest con le province di Gauteng e di Free State, a sud con la provincia di KwaZulu-Natal, e a est con Swaziland e Mozambico. La sua estensione rappresenta il 6,5% dell'area complessiva del Sudafrica. La capitale \u00e8 Nelspruit.\nIl territorio dell'attuale provincia era parte, fino al 1994, della pi\u00f9 estesa provincia del Transvaal.\nBandiera.\nLa met\u00e0 superiore della bandiera presenta nel cantone l'immagine stilizzata di una margherita di Barberton rossa su fondo giallo, sotto la quale vi sono due strisce, una bianca e una blu, che si dirigono in diagonale verso l'alto. La met\u00e0 inferiore \u00e8 verde.\nGeografia fisica.\nI monti Drakensberg dividono Mpumalanga in una parte occidentale, caratterizzata da grandi praterie (Highveld) e una parte orientale caratterizzata da quote pi\u00f9 elevate e un clima subtropicale, in cui domina la savana (Lowveld e Bushveld). La met\u00e0 meridionale del Kruger National Park appartiene alla provincia.\nParchi naturali.\nLa provincia ha una fauna e una flora molto ricche, e protette in numerose riserve naturali, tra cui la Blyderivierspoort Nature Reserve, il Great Limpopo Transfrontier Park (che include il Kruger), e la Sabi-Sand Game Reserve (che riunisce numerose riserve private, incluse Chitwa Chitwa Game Lodge, Djuma Game Reserve, Exeter Game Lodge, Idube Game Reserve, Inyati Private Game Reserve, Leopard Hills Private Game Reserve, Lion Sands Private Game Reserve, Londolozi Game Reserve, Mala Mala Game Reserve, Savanna Private Game Reserve e Ulusaba Game Lodge.\nComuni e distretti.\nLa provincia di Mpumalanga \u00e8 suddivisa in due \"District Management Areas\" (DMAs) con codice MPDMA31, MPDMA32 e tre distretti municipali, a loro volta sono suddivisi in diciotto municipalit\u00e0 locali:\nEconomia.\nAgricoltura.\nLa variet\u00e0 di climi fra la regione secca e relativamente fredda dell'Highveld e il caldo umido del Lowveld consente una corrispondente variet\u00e0 nelle coltivazioni. Oltre il 68% del territorio della provincia \u00e8 utilizzato per l'agricoltura. Si coltivano per esempio mais, frumento, sorgo, orzo, girasoli, soia, arachidi, canna da zucchero, ortaggi, caff\u00e8, t\u00e8, cotone, tabacco, citrus e altri generi di frutta decidua e subtropicale.\nIntorno a Sabie si produce legname; a Ngodwana si trova la pi\u00f9 importante cartiera del paese (Sappi).\nIl 14% del territorio \u00e8 dedicato all'allevamento; si producono carne di manzo, di oca e di pecora, lana, e prodotti caseari.\nIndustria mineraria.\nCome gran parte del Sudafrica, Mpumalanga \u00e8 ricca di giacimenti minerari. Si estraggono tra l'altro oro, platino, silicio, magnetite, zinco, cobalto, rame, ferro, manganese, carbone, asbesto.\nI primi giacimenti d'oro furono trovati a Mpumalanga nel 1883 da Auguste Roberts, nelle montagne intorno all'attuale Barberton, dove ancora oggi sono attive diverse miniere.\nMpumalanga fornisce l'83% del carbone estratto in Sudafrica. Il 90% di tale produzione viene usato per la produzione di energia elettrica e di carburanti sintetici; le centrali si trovano quasi tutte nei dintorni delle miniere.\nTurismo.\nLa provincia di Mpumalanga accoglie ogni anno numerosi turisti nazionali e internazionali. Il movimento dei turisti \u00e8 legato ai parchi naturali, e soprattutto al Kruger, che rappresenta una delle attrazioni turistiche principali del paese. Tuttavia, molti itinerari turistici prevedono anche visite ad altri luoghi di interesse, come le antiche caverne Sudwala. Riveste anche grande interesse turistico la strada panoramica che attraversa la provincia da est a ovest, e che viene percorsa anche per recarsi al celebre Blyde River Canyon."}
{"id": "441618", "revid": "599013", "url": "https://it.wikipedia.org/wiki?curid=441618", "title": "Concept", "text": ""}
{"id": "441619", "revid": "767487", "url": "https://it.wikipedia.org/wiki?curid=441619", "title": "Heavy Horses", "text": "Heavy Horses \u00e8 l'undicesimo album della band progressive rock inglese Jethro Tull, pubblicato nel 1978.\nIl disco.\nHeavy Horses \u00e8 considerato il secondo album di una trilogia di folk rock, completata dal precedente \"Songs from the Wood\" e dal successivo \"Stormwatch\" e caratterizzata dalla presenza di temi del folklore britannico.\nSi differenzia da \"Songs from the Wood\" per un ritorno al genere \"progressive\", ciononostante il folk rock che ha caratterizzato il precedente album \u00e8 ancora fortemente presente.\nDiverse canzoni riguardano gli animali, proseguendo la tradizione di \"Songs from the Wood\", ma l'album \u00e8 pi\u00f9 cupo e meno allegro, con maggiori riferimenti alla civilt\u00e0 moderna. Questo aspetto \u00e8 ricalcato anche dalla musica, con il suono della chitarra elettrica molto pi\u00f9 presente.\n\u00c8 uno degli album pi\u00f9 apprezzati dai fans ma anche dalla critica, specialmente durante le esibizioni \"live\". Bench\u00e9 l'edizione rimasterizzata del 2003 contenga due gemme molto amate dai fan, \u00e8 stata oggetto di lamentele per via di vari problemi di volume presenti durante le tracce e perch\u00e9 nel brano \"Rover\" era sparito l'accompagnamento d'archi presente invece su tutte le altre edizioni.\nTracce.\nTutte le canzoni sono state scritte da Ian Anderson.\n...And the Mouse Police Never Sleeps.\nL'album si apre con un pezzo dedicato ai gatti. Anderson ci ricorda che la morte, sia essa naturale o provocata, \u00e8 comunque parte della natura, nella fattispecie il gatto uccide il topo. L'uomo moderno sembra non volere accettare questo concetto.\nAcres Wild.\nLa canzone affronta l'argomento del sesso (\"I'll make love to you\"), ma non viene descritto il rapporto in s\u00e9 quanto piuttosto il luogo dove dovr\u00e0 essere consumato: a tal proposito vengono raffigurati due scenari, uno rurale e uno urbano.\nNo Lullaby.\nLetteralmente \"nessuna ninnananna\", la traccia a prima vista sembra rivolgersi ai bambini, invitandoli a fare attenzione ad ogni genere di pericolo o insidia. Il significato del testo pu\u00f2 assumere per\u00f2 un significato pi\u00f9 profondo qualora fossimo noi ascoltatori coloro ai quali si rivolge l'autore, tenendo anche in conto l'epoca particolarmente calda a livello storico in cui fu scritta la canzone.\nMoths.\nIl pezzo \u00e8 dedicato alle falene ed \u00e8 intuibile la descrizione di un rapporto amoroso fra due innamorati mentre le falene danzano alla luce di una candela. La musica e la voce di Anderson evocano un'atmosfera di tenerezza.\nJourneyman.\nLa canzone descrive uomini d'affari costretti a viaggiare in treno in continuazione e la mancanza del focolare domestico. Si riallaccia a \"Fire at Midnight\" dell'album \"Songs from the Wood\" e alla successiva \"Home\" dell'album \"Stormwatch\".\nRover.\nIl secondo lato si apre con una canzone dedicata ai viandanti: infatti, il protagonista della canzone \u00e8 un vagabondo che parla in prima persona all'ascoltatore.\nOne Brown Mouse.\nLa traccia in questione \u00e8 ispirata ad una poesia di Robert Burns, \"Ode To A Mouse\" (\"Ode a un topo\"). I primi 3 versi della poesia sono recitati dallo stesso Anderson nella versione edita sull'album \"The Best of Acoustic Jethro Tull\" (2007).\nHeavy Horses.\nLa \"title track\", si tratta di una delle canzoni in assoluto pi\u00f9 apprezzate dai fans nella storia della band. In essa Anderson elogia i cavalli lavoratori della Gran Bretagna, che non sembrano pi\u00f9 necessari con l'avvento delle macchine. Nel testo vengono citate le razze equine Clydesdale, Suffolk, Percheron e Shire.\nWeathercock.\n\"Weathercock\" \u00e8 la banderuola che si posiziona in cima al tetto di una casa per indicare la direzione del vento, solitamente a forma di gallo con una freccia posta di traverso e le lettere W, E, S, N ad indicare i 4 punti cardinali. Il tempo atmosferico viene utilizzato come analogia per descrivere la situazione dell'essere umano in generale ed \u00e8 un preludio al successivo album \"Stormwatch\", che tratter\u00e0 il tema del clima.\nBroadford Bazaar.\nSi tratta della prima \"bonus track\", inserita soltanto nella rimasterizzazione del 2003 ma edita per la prima volta sull'album \"Nightcap\" (1993). Broadford \u00e8 una piccola cittadina sull'isola di Skye (di dove \u00e8 originario Anderson), ciononostante piuttosto caotica soprattutto per i molti turisti che hanno provocato la nascita di numerosi negozi. Il tutto \u00e8 servito da ispirazione per la composizione del pezzo.\nLiving in These Hard Times.\nLa seconda \"bonus track\" dell'album, edita per la prima volta in \"20 Years of Jethro Tull\" (1988). Il testo riflette la diffusa atmosfera di crisi economica che regnava fra gli anni settanta e gli anni ottanta.\nHeavy Horses - New Shoes Edition.\nIl 2 marzo 2018, in occasione del 40\u00ba anniversario del disco, venne pubblicato il box set \"Heavy Horses - New Shoes Edition\". L'album venne riproposto in un cofanetto comprendente 3 CD e 2 DVD, contenenti tutti i brani remixati da Steven Wilson, brani extra e dal vivo del 1978.\nDVD 2.\nLive In Concert In Berne 28th May 1978"}
{"id": "441621", "revid": "22475", "url": "https://it.wikipedia.org/wiki?curid=441621", "title": "Campana dei Caduti", "text": "La Campana dei Caduti, \"Maria Dolens\", si trova sul Colle di Miravalle a Rovereto, dopo il trasferimento in questa nuova sede avvenuto nel 1965.\nStoria.\nIdea.\nIdeatore della Campana dei Caduti fu un Sacerdote di Rovereto, don Antonio Rossaro (1883 -1952), il quale volle trovare un modo per ricordare tutti i Caduti del conflitto da poco concluso e pens\u00f2 alla realizzazione di una campana, fusa con il bronzo dei cannoni delle Nazioni partecipanti alla prima Guerra mondiale.\nIn una cornice internazionale ancora scossa dalla guerra, il Prelato diede avvio al progetto, prendendo contatto con le diplomazie degli Stati ex belligeranti per una fornitura di cannoni ed altro materiale bellico dismesso. Grazie alla collaborazione di numerose Capitali, la Campana (denominata \"Maria Dolens\") pot\u00e9 essere fusa nell'ottobre 1924 a cura della Fonderia Colbacchini di Trento e inaugurata solennemente il 4 novembre 1925 alla presenza del Re d' Italia Vittorio Emanuele III e di altri dignitari, italiani e stranieri.\nPrima realizzazione.\nDal punto di vista figurativo, la realizzazione del modello era stata affidata al noto scultore trentino Stefano Zuech, che l'aveva raffigurata con un bassorilievo di impostazione neoclassica. All'epoca, il suo peso raggiungeva i 110 quintali, con un' altezza di 2, 58 mt ed un diametro di 2,55 mt. Era la maggiore campana d' Italia e tra le pi\u00f9 imponenti al mondo, superata solo da quelle di Mosca/Cremlino (peraltro mai in attivit\u00e0), di Colonia (Duomo) e di Vienna (Santo Stefano).\nLa prima collocazione di Maria Dolens fu rappresentata dal torrione Malipiero del Castello di Rovereto, nel centro cittadino, sede dal 1921 del \"Museo Storico italiano della Guerra\".\nRealizzazioni successive.\nNon corrispondendo il suono a quello desiderato, la Campana fu sottoposta nel 1938 a due nuove fusioni (la prima non riuscita) ad opera della Fonderia Cavadini di Verona.\n\"Maria Dolens\" torn\u00f2 a Rovereto il 26 maggio 1940, a brevissima distanza dall'entrata in guerra dell'Italia nel secondo conflitto mondiale (10 giugno 1940). Si dovette attendere il 1945, cio\u00e8 la fine delle ostilit\u00e0, prima di poterla installare nuovamente al Castello. In seguito, nel 1960, essa si incrin\u00f2 gravemente. Non potendo intervenire altrimenti nel 1964 si decise per una nuova fusione, la quarta, resa possibile dal sostegno finanziario dei Lions Club d' Italia e affidata per la realizzazione alla Fonderia Capanni di Reggio Emilia .\nIl 31 ottobre 1965 la nuova Campana fu benedetta a Piazza San Pietro da Papa Paolo VI, per essere poi trasportata a Rovereto ed essere collocata in una nuova sede, il Colle di Miravalle.\nFondazione e attivit\u00e0.\nCon Decreto presidenziale del 18 gennaio 1968\u00a0\u00e8 stata istituita la \"Fondazione\u00a0Opera Campana dei Caduti\" (rinominata nel 2018 \"Fondazione Campana dei Caduti\"), ente morale avente le finalit\u00e0 di preservare in piena efficienza lo storico manufatto. di garantire il decoro dell'area monumentale e di contribuire ad educare le nuove generazioni ai principi della pace e del rispetto dei diritti umani. \nAll'interno dell'area monumentale, si rif\u00e0 a tali obiettivi il \"Viale delle Nazioni\", in cui figurano le bandiere degli oltre 100 paesi, fra Stati nazionali e entit\u00e0 territoriali non indipendenti, che hanno formalmente aderito al \"Memorandum di Pace\" della Fondazione.\nAnche tre organizzazioni multilaterali (Nazioni Unite, Consiglio d' Europa e Unione Europea) vi hanno esposti in maniera permanente i rispettivi vessilli.\nNel febbraio 2006, il Parlamento italiano approvando una legge ad hoc (la nr. 103) ha conferito a Rovereto il titolo di \"Citt\u00e0 della Pace\" , assegnandole il compito di mettere in atto le misure e di realizzare le iniziative volte a diffonderne i relativi valori.\nDimensione Internazionale (Consiglio d' Europa e Nazioni Unite).\nNel maggio 2006 la Fondazione ha ottenuto il \"participatory status\" in ambito Consiglio d' Europa, mentre nell'agosto 2009 il Consiglio economico e sociale (ECOSOC) dell'ONU le ha attribuito lo \"special consultative status\".\nInfine, dal 2020 la Fondazione pubblica in lingua italiana ed in inglese un mensile online, \"La Voce di Maria Dolens\", avente come focus la promozione dei diritti umani nella attualit\u00e0 internazionale.\nDescrizione.\nLa campana si trova sul Colle di Miravalle e tutte le sere batte i suoi rintocchi a ricordo dei caduti.\nTecnicamente si pu\u00f2 classificare come campana a battaglio cadente. Le sue dimensioni sono notevoli: il suo peso equivale a , il ceppo a 10,3\u00a0t e il battaglio a 0,6\u00a0t. La sua altezza \u00e8 di e il diametro di 3,21\u00a0m. La nota musicale \u00e8 Si1. \u00c8 la quinta campana al mondo per peso tra quelle che suonano a distesa (1\u00aa Gotemba Park in Giappone di 36\u00a0t, 2\u00aa Millennium Bell di Newport negli Stati Uniti di 33\u00a0t, 3\u00aa Campana maggiore nuova Cattedrale Ortodossa di Bucarest (Romania) 25\u00a0t, 4\u00aa la Petersglocke del duomo di Colonia in Germania di 24\u00a0t)."}
{"id": "441627", "revid": "287204", "url": "https://it.wikipedia.org/wiki?curid=441627", "title": "Kitakyushu", "text": ""}
{"id": "441628", "revid": "123987770", "url": "https://it.wikipedia.org/wiki?curid=441628", "title": "Tove Jansson", "text": "Biografia.\nHa ereditato il temperamento artistico dal padre scultore e dalla madre illustratrice: studia infatti pittura prima a Stoccolma (1930-33), poi a Helsinki (1934-36) e a Parigi (1938). Tra i suoi lavori artistici si ricordano: affreschi a Helsinki (1947), per la scuola professionale di Kotka (1951), per il municipio di Hamina (1952) e per l'asilo di Pori (1984) e anche una pala d'altare per la chiesa di Teuva (1954).\nAppartenente alla minoranza finlandese di lingua svedese, \u00e8 nota in tutto il mondo per la serie dei \"Mumin\", libri per l'infanzia apparsi per la prima volta nel 1946. Sono stati tradotti in trenta lingue diverse, tra cui anche l'italiano, e portati sullo schermo con successo negli Stati Uniti. La diffusione in Italia si deve a Donatella Ziliotto, che le tradusse e pubblic\u00f2 nella collana di libri per ragazzi Il Martin Pescatore da lei fondata per la Vallecchi, nel 1958. Scomparse dal mercato in seguito al fallimento dell'editore, alcune di esse sono state poi ripubblicate, conservando le illustrazioni originali, negli anni duemila dagli Istrici della Salani, fondati sempre da Ziliotto nel 1987.\nA partire dagli anni settanta ha iniziato a rivolgersi anche agli adulti con una decina di libri (pur continuando a coltivare il filone dei libri per l'infanzia) di cui sei pubblicati in italiano.\nTove Jansson ha ricevuto diversi premi tra cui la medaglia Hans Christian Andersen (1966), il premio dell'Accademia svedese (1972), il Premio Topelius (1978), il premio di stato della Finlandia per la letteratura (1963, 1971, 1982) e il premio Helsinki (1980).\nDopo un breve fidanzamento, negli anni quaranta, con Atos Wirtanen, incontr\u00f2 durante i suoi studi la sua futura compagna Tuulikki Pietil\u00e4. Le due donne hanno collaborato a diversi lavori e progetti, tra cui la Moominhouse, in collaborazione Pentti Eistola. L'opera \u00e8 ora esposta al Museo dei \"Mumin \"di Tampere."}
{"id": "441630", "revid": "123863383", "url": "https://it.wikipedia.org/wiki?curid=441630", "title": "Metri sul livello del mare", "text": "Metri sul livello del mare (abbreviato m s.l.m.) \u00e8 una misurazione standard in metri dell'elevazione o altitudine di un luogo in rapporto alla media storica del livello del mare. I livelli medi del mare sono affetti dal cambiamento climatico e da altri fattori e cambiano nel tempo. Per questo e per altre ragioni, le misurazioni registrate dell'elevazione sul livello del mare potrebbero differire dall'attuale elevazione di un dato luogo sopra il livello del mare in un dato momento.\nUsi.\nMetri sul livello del mare \u00e8 la misurazione standard dell'elevazione o altitudine di:\nCome \u00e8 determinato.\nL'elevazione o altitudine in metri sul livello del mare di un luogo, oggetto, o punto pu\u00f2 essere determinata in vari modi. I pi\u00f9 comuni includono:\nLa misurazione accurata della media storica dei livelli del mare \u00e8 complessa.\nLa subsidenza della massa terrestre (come accade naturalmente in alcune isole) pu\u00f2 dare l'impressione di innalzamento del livello del mare. Viceversa, i contrassegni sulle masse terrestri sollevate a causa di processi geologici possono suggerire un abbassamento del livello medio del mare.\nAltri sistemi di misura.\nPiedi sul livello del mare \u00e8 l'analogo pi\u00f9 comune per metri sul livello del mare nel sistema imperiale britannico."}
{"id": "441631", "revid": "1271762", "url": "https://it.wikipedia.org/wiki?curid=441631", "title": "Dei verbum", "text": "La Dei Verbum (in lingua italiana Parola di Dio, spesso abbreviata come DV) \u00e8 una costituzione dogmatica emanata dal Concilio Vaticano II riguardante la \u00abDivina Rivelazione\u00bb e la Sacra Scrittura. \u00c8 uno dei principali documenti del Concilio Vaticano II; ne sarebbe il fondamento, secondo il vescovo ausiliare di Westminster Christopher Butler, un influente padre conciliare.\nLa costituzione fu promulgata da papa Paolo VI il 18 novembre 1965, in seguito all'approvazione dei vescovi riuniti in assemblea con 2.344 voti favorevoli e 6 contrari.\nIl titolo \u00e8 un rimando sia alle Sacre Scritture (letteralmente, la \u00abParola di Dio\u00bb), sia allo stesso Ges\u00f9 Cristo (il Verbo di Dio) ed \u00e8 tratto dall'incipit del documento, com'\u00e8 consuetudine nei pi\u00f9 importanti documenti ufficiali della Chiesa cattolica.\nContenuto della \"Dei Verbum\".\nRelazioni tra la Scrittura e la Tradizione.\nNel Capitolo II sotto il titolo \"La trasmissione della Divina Rivelazione\" la Costituzione afferma, tra le altre cose:\nL'ispirazione e l'interpretazione della Sacra Scrittura.\nNel Capitolo III sotto l'intestazione \"L'ispirazione divina e l'interpretazione della scrittura\" la Costituzione afferma:\nIl Nuovo Testamento, in particolare i Vangeli.\nNel Capitolo V sotto l'intestazione \"Il Nuovo Testamento\" la Costituzione afferma, tra le altre cose:"}
{"id": "441632", "revid": "7336", "url": "https://it.wikipedia.org/wiki?curid=441632", "title": "Sistema Geodetico Mondiale", "text": ""}
{"id": "441633", "revid": "599013", "url": "https://it.wikipedia.org/wiki?curid=441633", "title": "Wgs", "text": ""}
{"id": "441634", "revid": "7336", "url": "https://it.wikipedia.org/wiki?curid=441634", "title": "World Geodetic System", "text": ""}
{"id": "441635", "revid": "1149807", "url": "https://it.wikipedia.org/wiki?curid=441635", "title": "Live action", "text": "Live action (espressione della lingua inglese traducibile in italiano come \"azione dal vivo\" o \"azione dal vero\") indica un film interpretato da attori \"in carne e ossa\", opposto quindi a una pellicola realizzata tramite animazione (disegno, computer grafica, passo uno, ecc.).\nIl termine \"live action\" di per s\u00e9 \u00e8 superfluo per molti film tradizionali, in quanto corrisponde alla norma, ma viene spesso esplicitato nel caso in cui riguardi un'opera frutto di un adattamento di disegni animati, fumetti o videogiochi, per distinguerla dal \"medium\" originale. Il termine appare quindi nel titolo (a volte solo in quello di lavorazione, come nel caso del film \"I Flintstones\" chiamato \"The Flintstones: The Live-Action Movie\") o nella \"tagline\", oltre che nei commenti della critica. Quest'uso del termine, una volta diffusosi anche al di fuori del mondo anglosassone, ha fatto s\u00ec che in italiano si andassero abitualmente ad identificare con il termine \"live action\" i soli film frutto di adattamenti di altri media.\nIl termine viene anche utilizzato per indicare attori (di regola simili ai personaggi originali) che recitano in un film che \u00e8 per met\u00e0 animazione e per met\u00e0 azione dal vero, come il personaggio di Bob Hoskins in \"Chi ha incastrato Roger Rabbit\" (fra l'altro ispirato a un libro) di Robert Zemeckis, Michael Jordan in \"Space Jam\", o ancora come nel film \"\" e Brad Pitt in \"Fuga dal mondo dei sogni.\""}
{"id": "441637", "revid": "339392", "url": "https://it.wikipedia.org/wiki?curid=441637", "title": "M s.l.m.", "text": ""}
{"id": "441643", "revid": "1728", "url": "https://it.wikipedia.org/wiki?curid=441643", "title": "Solimano il magnifico", "text": ""}
{"id": "441644", "revid": "287204", "url": "https://it.wikipedia.org/wiki?curid=441644", "title": "Urien", "text": "Il personaggio storico \u00e8 stato trasposto anche nelle leggende del ciclo arturiano, dove \u00e8 sovrano del regno di Gore, oltrech\u00e9 un alleato di Re Art\u00f9 e cavaliere della Tavola Rotonda.\nStoria.\nSi conosce poco della storia di Urien, ma pare che abbia combattuto contro gli angli della Bernicia e che sia stato patrono delle arti, soprattutto del bardo Taliesin.\nFu forse il pi\u00f9 famoso sovrano dello \"Hen Ogledd\" e forse uno dei primi monarchi cristiani dell'isola britannica. Era uno dei figli di Cynfarch Oer. Urien avrebbe unificato un regno che prima era diviso o condiviso con i suoi fratelli: Llew e Arawn. Il centro del suo potere era a Caer-Ligualid (Carlisle), anche se ebbe un palazzo anche a Llwyfenydd, sul fiume Lyvennet e forse anche a Caer-Brogwm (Brougham) e a Pen Rhionydd (forse vicino a Stranraer). Il cuore del suo regno, invece, era l'odierna Cumbria.\nNella fase iniziale del governo di Urien, le relazioni tra il Rheged e i vicini regni britannici rivali furono estremamente mutevoli. Fece molti raid contro questi regni, come Gododdin e una volta prese prigioniero in battaglia Selyf Sarffgadau, re del Powys. Alla fine, per\u00f2, Urien si un\u00ec con gli altri principi nordici per contrastare il crescente espansionismo degli anglosassoni della Bernicia, che sconfisse in molte battaglie e ricacci\u00f2 verso il mare. Le sue vittorie sono celebrate nel \"Libro di Taliesin\".\nPrima della vittoria finale, per\u00f2, Urien fu assassinato da un certo Llofan Llaf Difo su ordine del suo alleato, Morcant Bulc, che era geloso dei suoi successi. Ebbe quattro figli: Owain, Riwallawn, Run e Pascen. Fu Owain a salire sul trono.\nLeggenda.\nUrien \u00e8 una figura delle leggende arturiane, come anche suo figlio Owain (Ywain). Nella leggenda, Urien diventa sovrano del regno di Gore, che \u00e8 stata identificata da alcuni con un'area dell'isola di Man e da altri con Gwyr, cio\u00e8 Gower, nel Galles meridionale. Quest'ultima identificazione deriverebbe, per\u00f2, dal fatto che suo figlio Pasgen si insedi\u00f2 l\u00e0.\nIn alcune leggende viene definito fratello di re Lot del Lothian e re Auguselo di Scozia. Durante il regno di Uther Pendragon, Urien spos\u00f2 la sorella di Art\u00f9: a volte tale sorella \u00e8 identificata con Morgana e altre volte con un'altra sorella. Come molti altri sovrani, anche Urien si oppose all'inizio all'ascesa al trono di Art\u00f9 dopo la morte di Uther. Dopo essersi ribellati al giovane re e dopo essere stati sconfitti, divennero suoi alleati e vassalli. \nSecondo la leggenda Urien ebbe anche un figlio di nome Ywain il Bastardo e una figlia di nome Morfydd. A volte Thomas Malory lo chiama \"Urience\", e ci\u00f2 ha portato alcuni studiosi a identificarlo con re Rience."}
{"id": "441650", "revid": "23", "url": "https://it.wikipedia.org/wiki?curid=441650", "title": "Harmotome", "text": ""}
{"id": "441651", "revid": "599013", "url": "https://it.wikipedia.org/wiki?curid=441651", "title": "Ray Allen", "text": "Considerato uno dei pi\u00f9 abili tiratori da tre punti nella storia della pallacanestro, prima dell'affermazione di Stephen Curry era ritenuto da molti il migliore di sempre. Vincitore di due titoli NBA (il primo con la casacca dei Boston Celtics, il secondo con i Miami Heat), conta 10 convocazioni all'All-Star Game, ed \u00e8 stato il giocatore che ha realizzato pi\u00f9 tiri da tre punti nella storia della lega (2973), record che ha detenuto fino al 14 dicembre 2021, data in cui \u00e8 stato superato da Stephen Curry.\nNel 2018 \u00e8 stato inserito fra i membri del Naismith Memorial Basketball Hall of Fame.\nCaratteristiche tecniche.\nAlto 196\u00a0cm per circa 93\u00a0kg, \u00e8 soprannominato \"Candy Man\" (lett. \"venditore di dolciumi\"), per l'eleganza del suo stile di gioco. Soffre di un lieve disturbo ossessivo-compulsivo, dal quale deriva la sua routine di allenamento, estremamente precisa e rigorosa.\nCarriera.\nHigh school e college.\nDopo aver giocato per tre anni nella University of Connecticut, Allen si dichiara eleggibile per il draft del 1996. I Minnesota Timberwolves lo selezionano come quinta scelta assoluta alle spalle di Allen Iverson, Marcus Camby, Shareef Abdur-Rahim e Stephon Marbury; i T'wolves sono per\u00f2 interessati in modo particolare al playmaker scelto dai Milwaukee Bucks Stephon Marbury: Allen viene cos\u00ec immediatamente girato ai Bucks insieme al pivot Andrew Lang.\nNBA.\nMilwaukee Bucks.\nNel suo primo anno ai Bucks la squadra \u00e8 giovane ma dotata di buon talento. Allen, al fianco dei due leader della squadra Vin Baker e Glenn Robinson, svolge un buon campionato che gli vale l'inclusione nel secondo quintetto di matricole. Nonostante i frequenti scambi di giocatori che vedono coinvolti i Bucks e nonostante Allen cominci ad attestarsi intorno ai venti punti a partita, la squadra di Milwaukee non riesce ad arrivare ai play-off per tre anni. Solo nella stagione 1998-99 i Bucks approdano alla post season, prima esperienza in assoluto per Allen. Questo successo \u00e8 dovuto principalmente all'arrivo sulla panchina dei Bucks di George Karl, allenatore che nella stagione 1995-96 aveva portato i SuperSonics in finale, e all'arrivo nel ruolo di playmaker di Sam Cassell, che insieme a Glenn Robinson e Ray Allen forma il nucleo della squadra (denominato \"Big Three\"). I Bucks vengono per\u00f2 eliminati al primo turno dagli Indiana Pacers in sole tre gare. L'anno dopo si ripete la stessa esperienza, nonostante per Allen arrivi la prima convocazione per l'All Star Game: i Bucks vengono eliminati al primo turno ancora dai Pacers, questa volta per\u00f2 in cinque gare.\nLa stagione 2000-01 \u00e8 l'anno della consacrazione per i Bucks. L'intesa tra i \"Big Three\" \u00e8 solida ed affermata e dopo aver compilato un ottimo record in regular season, i Bucks approdano ai playoff come una delle favorite. Al primo turno eliminano gli Orlando Magic per 3-1 e nel secondo turno vincono una serie combattutissima contro i Charlotte Hornets, eliminandoli in sette partite, vincendo l'ultima gara per 104-95. In finale di Conference incontrano i Philadelphia 76ers dell'MVP della regular season Allen Iverson. I Bucks perdono la serie in maniera onorevole per 4-3.\nL'anno dopo i Bucks partono come una delle squadre favorite per la vittoria della Eastern Conference. La stagione sar\u00e0 per\u00f2 costellata da infortuni ai membri principali della squadra e da una serie di litigi che portano la dirigenza allo smantellamento dei \"Big Three\". Viene innanzitutto ceduto Glenn Robinson agli Atlanta Hawks, considerato il principale responsabile dei dissidi interni. Il 20 febbraio 2003 anche Allen viene ceduto; una trade lo porta ai Seattle SuperSonics in cambio di Gary Payton e Desmond Mason.\nSeattle SuperSonics.\nPer la stagione 2003-04 i Sonics non riescono ad accedere ai play-off, ma nella stagione successiva, forse la migliore disputata in carriera da Allen, la squadra di Seattle centra l'accesso alla fase successiva, vincendo il primo turno contro i Sacramento Kings per 4-1 e dovendo arrendersi soltanto ai futuri campioni NBA, i San Antonio Spurs, per 4-2. La stagione 2005-06 \u00e8 per\u00f2 un passo indietro, dato che i Sonics non centrano l'accesso ai playoff e anzi si ritrovano ad essere una delle ultime squadre della Western Conference, cos\u00ec come l'anno successivo. Durante il draft viene ceduto ai Boston Celtics, venendo cos\u00ec incontro sia alla volont\u00e0 del giocatore, che desidera giocare in una squadra da titolo, sia a quella dei Sonics, che pianificano un ringiovanimento della squadra.\nBoston Celtics.\nIl 28 giugno 2007 Ray Allen e la trentacinquesima scelta assoluta del draft 2007, Glen Davis, vengono ceduti a Boston in cambio di Delonte West, Wally Szczerbiak e la quinta scelta assoluta Jeff Green. Insieme a Kevin Garnett e Paul Pierce costituisce il gruppo dei \"Big three\" che guida i Celtics alla vittoria della regular season. Allen conclude la stagione con una media punti di 17,4 e una percentuale nel tiro da tre punti di poco inferiore al 40%.\nNei play-off Ray Allen, soprattutto nelle semifinali di Conference contro i Cleveland Cavaliers, non riesce ad incidere come dovrebbe ed infatti Boston fatica andando a gara-7 sia con gli Atlanta Hawks sia contro i Cavs di LeBron James. Nella serie contro i Detroit Pistons Allen gioca finalmente ai suoi standard, realizzando ben 29 punti in gara-5 e contribuendo al ritorno dei Celtics alle Finals. Contro i Los Angeles Lakers, nella pi\u00f9 classica delle sfide della storia dell'NBA, Ray Allen gioca una buona serie e con il successo dei Celtics in gara-6 (26 punti e 7 triple su 9 tentativi) per 131-92 si aggiudica il primo titolo NBA della sua carriera.\nNella stagione successiva Allen si dimostra una delle migliori guardie della lega, svolgendo un ruolo fondamentale per Boston, soprattutto ai play-off dove, a causa dell'assenza di Kevin Garnett, segna oltre 20 punti per partita, con l'apice di 51 punti in gara 6 contro i Chicago Bulls dopo tre overtime (record di franchigia per punti e per triple a referto, ben 9) e segnando la tripla vincente in gara-2 in faccia a Joakim Noah a due secondi dal termine del quarto periodo. La sua stagione finir\u00e0 al secondo turno per l'eliminazione dei campioni ad opera degli Orlando Magic.\nNella stagione 2009-10 le sue cifre calano, scendendo a circa 17 punti per partita (solo 36% da tre punti) e, come tutti i Celtics, gioca una regular season sottotono. La notte dell'11 dicembre 2009, nella partita contro i Washington Wizards vinta dai Boston Celtics 104-102, raggiunge quota 20.000 punti in carriera. Durante i play-off il suo rendimento migliora: ottime le due serie contro i Miami Heat (4-1) ed i Cleveland Cavaliers (4-2), mentre gioca in maniera eccellente contro i Magic, aiutando Boston ad eliminare Orlando per 4-2 e a raggiungere le finali NBA. Le finali contro i Los Angeles Lakers si aprono con un buon inizio: in gara-2 mette a segno 8 triple (di cui 7 consecutive tra il primo e il secondo quarto) su 11 tentativi, record assoluto per una gara di finale; nelle tre gare al TD Garden, tuttavia, Ray non \u00e8 incisivo al tiro (in gara-3: 0/13 dal campo di cui 8 tiri da tre, in gara-4 0/4 da tre, cos\u00ec come in gara-5), a causa del duro lavoro difensivo su Kobe Bryant. Nelle restanti gare a Los Angeles Allen fa ancora tanta fatica (ben 19 punti con 7-14 dal campo in gara-6, poi 13 punti con 3-14 dal campo in gara-7 ma costringe Kobe a un disastroso 8-24 al tiro), non riuscendo ad essere incisivo come nelle finali del 2008: i Celtics infatti perderanno la serie nell'ultima e decisiva gara-7 per 83-79 dopo essere stati in vantaggio di 13 lunghezze verso met\u00e0 del terzo quarto.\nDa notare comunque che la difesa di Ray in gara-7 contro Kobe Bryant (8-24 dal campo e 0-5 da 3) \u00e8 stata inserita nell'elenco delle cinque migliori prestazioni difensive di ogni epoca di un Celtic nei play-off.\nLa stagione 2010-11 dev'essere per i Celtics quella del riscatto e Allen disputa un'annata eccellente: 16,5 punti di media, 46% dal campo e 44% da tre (entrambi \"career high\").\nL'11 febbraio, durante la partita Lakers-Celtics, Allen riesce, grazie a tre canestri da tre punti, a battere il record di triple che fino a quel giorno era stato di Reggie Miller (presente al TD Garden in veste di commentatore per TNT), portandosi a 2.562 (Reggie si era fermato a 2.560). Successivamente partecipa al Three-Point Contest dell'NBA All-Star Weekend chiudendo terzo e viene votato per partecipare all'All-Star Game partendo dalla panchina (insieme ad altri tre Celtics: Paul Pierce, Rajon Rondo e Kevin Garnett).\nUna serie di scambi per\u00f2 rovina la grande stagione dei Celtics, i quali perdono due posizioni a Est nei due mesi successivi e nei playoff, dopo aver battuto i New York Knicks per 4-0 grazie soprattutto a Ray (canestro vincente in gara-1 e 8/11 da tre in gara-3) e Pierce, vengono eliminati alle semifinali dai Miami Heat (4-1) disputando una serie molto negativa.\nAlla fine della stagione 2011-12 diventa free agent.\nMiami Heat.\nNei primi giorni di luglio 2012 firma un contratto triennale con i Miami Heat, i campioni in carica. Esordisce all'AmericanAirlines Arena il 31 ottobre 2012 nella vittoria 120-107 contro i Boston Celtics, sua ex squadra, mettendo a referto 19 punti. Conclude la stagione con 79 partite giocate, da sesto uomo, con 10,9 punti di media con il 44% al tiro. Ai play-off, in gara-3 del primo turno contro i Milwaukee Bucks, entra nella storia diventando il giocatore con pi\u00f9 triple segnate ai play-off (322), superando ancora una volta Reggie Miller. Durante gara-6 delle finali contro i San Antonio Spurs mette la tripla del pareggio a 5,2 secondi dalla fine del quarto quarto, realizzando un canestro incredibile e portando la partita ai supplementari, poi vinti dai suoi Heat. Al termine della serie contro la squadra texana si laurea campione NBA per la seconda volta in carriera. Disputa un'ultima annata con la casacca dei Miami Heat, la 2013-2014; annuncia ufficialmente il ritiro due anni dopo, il 1\u00ba novembre 2016.\nPalmar\u00e8s.\nNBA.\n2001\nFilmografia.\n\u00c8 stato l'attore protagonista del film di Spike Lee, \"He Got Game\", con Denzel Washington. In seguito \u00e8 apparso anche nel film di James Toback\", Harvard Man\" con Sarah Michelle Gellar."}
{"id": "441652", "revid": "23", "url": "https://it.wikipedia.org/wiki?curid=441652", "title": "Hyalophane", "text": ""}
{"id": "441659", "revid": "23", "url": "https://it.wikipedia.org/wiki?curid=441659", "title": "Hydroastrophyllite", "text": ""}
{"id": "441660", "revid": "106456", "url": "https://it.wikipedia.org/wiki?curid=441660", "title": "Frate converso", "text": "Il frate converso \u00e8 un religioso che appartiene ad un ordine e veste l'abito religioso, ma non ha preso gli Ordini.\nNormalmente \u00e8 incaricato dei lavori manuali, di servire alla chiesa e ai religiosi negli uffici minori. Non essendo tenuto al lungo corso degli studi, ma soltanto all'esercizio delle opere manuali, \u00e8 libero da impegni di studio, di culto e di apostolato propri del frate sacerdote. Generalmente aiuta e assiste i sacerdoti."}
{"id": "441664", "revid": "23", "url": "https://it.wikipedia.org/wiki?curid=441664", "title": "Hydrobiotite", "text": ""}
{"id": "441666", "revid": "7336", "url": "https://it.wikipedia.org/wiki?curid=441666", "title": "Musicologo", "text": ""}
{"id": "441669", "revid": "121132376", "url": "https://it.wikipedia.org/wiki?curid=441669", "title": "Serial Peripheral Interface", "text": "Il Serial Peripheral Interface o SPI (pronuncia: o ), in informatica, indica un sistema di comunicazione seriale tra un microcontrollore e altri circuiti integrati o tra pi\u00f9 microcontrollori.\nDescrizione.\n\u00c8 un bus standard di comunicazione ideato dalla Motorola e sviluppato, in una sua variante, anche dalla National Semiconductor con il nome di bus \"MicrowireTM\". La trasmissione avviene tra un dispositivo detto \"master\" e uno o pi\u00f9 \"slave\" (letteralmente dall'inglese \"padrone\" e \"schiavo\"). Il master controlla il bus, emette il segnale di clock, decide quando iniziare e terminare la comunicazione.\nPer quanto riguarda la velocit\u00e0 di scambio dei dati, in pratica la frequenza del clock, non vi \u00e8 un limite minimo in quanto i dispositivi sono statici e possono mantenere se alimentati uno stato logico per un tempo indefinito. Comunque c'\u00e8 un limite massimo che va determinato dai datasheet dei singoli dispositivi connessi e dal loro numero in quanto ogni dispositivo collegato al bus introduce sulle linee di comunicazione una capacit\u00e0 parassita. Il sistema di comunicazione di solito serve per lo scambio di dati tra dispositivi montati \"sulla stessa scheda elettronica\", o comunque tra schede elettroniche vicine tra di loro, in quanto non prevede particolari accorgimenti hardware per trasferire informazioni tra dispositivi lontani connessi con cavi soggetti a disturbi. Il sistema \u00e8 comunemente definito a quattro fili, con questo si intende che le linee di connessione che portano i segnali sono in genere quattro. In ogni caso c'\u00e8 una connessione di riferimento (\"0 Vdc\" comunemente e impropriamente indicata con \"GND\") e quindi i fili fisicamente sono cinque. Discorso analogo si pu\u00f2 fare su altri bus seriali definiti a due fili (I\u00b2C) o a un filo in quanto si considerano solo le linee di segnale e si sottintende la connessione di riferimento.\nTipi.\nIl bus SPI si definisce:\nI segnali.\nEsso si basa su 4 segnali. Si riportano i nomi dei segnali che possono variare a seconda del costruttore. Consultare il datasheet del componente che si intende utilizzare in caso di dubbi:\nDi questi il Chip Select (CS o SS) non \u00e8 indispensabile in tutte le applicazioni.\n\u00c8 facile confondersi nei nomi, spesso ambigui, sui segnali di trasferimento dei dati (ingressi e uscite). In ogni caso la consultazione dei datasheet dei dispositivi scelti dovrebbe chiarire ogni dubbio. Le denominazioni MOSI (Master Output Slave Input), MISO (Master Input Slave Output) sembrano essere quelle che comportano meno equivoci. Il segnale SCLK \u00e8 il clock seriale che scandisce gli istanti di emissione e di lettura dei bit sulle linee di dati. \u00c8 un segnale emesso dal master ed \u00e8 quindi quest'ultimo a richiedere di volta in volta la trasmissione di una \"parola\". Il segnale SDI/MISO \u00e8 la linea attraverso cui il dispositivo (master o slave) riceve il dato seriale emesso dalla controparte. Sullo stesso fronte di commutazione del clock, il dispositivo emette, con la stessa cadenza, il suo output ponendo il dato sulla linea SDO/MOSI (linea di output di dato).\nNei dispositivi \"slave\" controllati singolarmente.\nVantaggi: comunicazione pi\u00f9 rapida tra master e singoli slave.Svantaggi: necessit\u00e0 di avere un pin SS per ogni dispositivo slave.La linea CS \u00e8 dedicata all'abilitazione del dispositivo slave da parte del master che pu\u00f2 abilitare un qualsiasi dispositivo slave connesso a trasmettere. La linea CS, normalmente attiva bassa, in caso di disabilitazione (livello logico alto) lascia il dispositivo slave con uscita in alta impedenza e quindi isolato completamente dal bus indifferentemente dall'esistenza del segnale di clock. Il numero di dispositivi slave che si possono connettere al bus \u00e8 limitato esclusivamente dal numero di possibili linee di chip select gestibili dal dispositivo master. La frequenza di clock, e di conseguenza la velocit\u00e0 del bus, pu\u00f2 raggiungere, con questo standard, livelli anche elevati nell'ordine delle decine di MHz e anche oltre.\nNei dispositivi \"slave\" connessi a catena (\"daisy chain\").\nVantaggi: uso di un unico pin per selezionare i dispositivi. Svantaggi: minore velocit\u00e0 di aggiornamento dei singoli slave, il guasto di un elemento pu\u00f2 causare un'interruzione del segnale negli altri dispositivi.In questo caso la linea SS serve per indicare agli slave quando campionare il dato presente nel registro: il master inietta i bit sulla linea MOSI, partendo dal bit pi\u00f9 significativo da inviare all'ultimo slave. Cos\u00ec facendo, una volta trasmessi tutti i bit destinati a tutti gli slave in questa sequenza, pu\u00f2 segnalare agli slave che i dati in loro possesso nel registro di comunicazione sono effettivamente quelli destinati a loro. Se lo Slave Select fosse collegato, per esempio, fisso a massa, gli slave non potrebbero sapere se il dato presente nel loro registro di comunicazione \u00e8 completo e da campionare, o magari destinato a uno slave successivo, oppure non allineato alla dimensione del registro stesso. In questa configurazione \u00e8 impossibile avere conflitto sulla linea MOSI del master, al contrario di ci\u00f2 che accadrebbe nella connessione di dispositivi slave controllati singolarmente dove l'eventuale abilitazione di pi\u00f9 slave creerebbe un conflitto sulla linea MISO creando problemi nella comunicazione. Inoltre l'uso dei dispositivi con uscite in conflitto non giova alla loro affidabilit\u00e0 nel tempo.\nLa comunicazione.\nLa trasmissione dei dati sul bus SPI si basa sul funzionamento dei registri a scorrimento (shift register). Ogni dispositivo, master o slave, \u00e8 dotato di un registro a scorrimento interno i cui bit vengono emessi e contemporaneamente immessi, rispettivamente tramite l'uscita SDO/MOSI e l'ingresso SDI/MISO. Il registro pu\u00f2 avere dimensione arbitraria, ma uguale per i dispositivi master e slave, e usualmente ha la dimensione di 8 bit. Il registro a scorrimento \u00e8 un'interfaccia completa mediante cui vengono impartiti comandi e trasmessi dati che arrivano in modo seriale e che internamente sono prelevati, a fine trasmissione, in modo parallelo.\nA ogni impulso di clock i dispositivi che stanno comunicando sulle linee del bus emettono un bit dal loro registro interno rimpiazzandolo con un bit emesso dall'altro interlocutore. La sincronizzazione \u00e8 fatta sui fronti di clock di salita o di discesa regolata da 2 parametri impostabili: CPOL e CPHA. CPOL regola la polarit\u00e0 del clock ovvero discrimina lo stato normale di riposo cui si porta la linea di clock quando non \u00e8 attiva. Quando CPOL \u00e8 impostato a 0, il clock, nel suo stato di riposo, si porta a livello logico basso; viceversa il clock si porta a livello logico alto durante il tempo di inattivit\u00e0 se CPOL \u00e8 impostato a 1. CPHA regola la fase del clock, ovvero il fronte di clock in cui il ricevente campiona il segnale in ingresso. Se CPOL=0 allora con CPHA possiamo scegliere di campionare il dato sul fronte di salita del segnale di clock, impostando CPHA=0, oppure sul fronte di discesa, impostando CPHA a 1. L'inverso accade se CPOL \u00e8 settato a 1.\nGeneralmente queste opzioni sono impostabili sul dispositivo master e permettono di adattarlo a tutte le possibili varianti di dispositivi slave che normalmente vengono progettati per avere uno dei 4 modi di comunicazione possibili (tutte le combinazioni di CPOL e CPHA). Le modalit\u00e0 di funzionamento pi\u00f9 spesso utilizzate dai dispositivi in commercio sono quelle con CPHA=CPOL=0 e con CPHA=CPOL=1. Il dato di output \u00e8 emesso sempre in corrispondenza della prima transizione del clock. La comunicazione viene intrapresa sempre su iniziativa del dispositivo master che abilita lo slave tramite CS e successivamente impone il clock sulla linea dedicata. Con questa procedura ha inizio lo scambio dei bit tra i due registri. Alla fine di ogni parola trasmessa il contenuto del registro dello slave sar\u00e0 passato al master e viceversa. Con opportune parole identificative si possono inviare comandi al dispositivo ricevente che potr\u00e0 effettuare l'elaborazione assegnata ponendo quindi nel suo shift-register il dato richiesto che al prossimo ciclo di trasmissione verr\u00e0 trasmesso al richiedente.\nMolti microcontrollori dispongono di un hardware dedicato per la gestione dell'SPI programmabile nei dettagli. Questo non \u00e8 strettamente necessario per poter comunicare con un dispositivo slave SPI, come ad esempio una memoria EEPROM: in ogni caso si potr\u00e0 implementare nel firmware delle funzioni dedicate al colloquio, che forse risulteranno pi\u00f9 lente e occuperanno pi\u00f9 spazio nel firmware di quelle disponibili con un blocco hardware dedicato, ma che comunque permetteranno di comunicare in modo efficiente con la periferica SPI poinch\u00e9 nella temporizzazione dei dati non c'\u00e8 un limite di tempo massimo da rispettare. Infatti si tratta di dispositivi statici, che possono cio\u00e8 sospendere a tempo indeterminato la comunicazione senza per questo avere perdita di dati: solo la loro velocit\u00e0 massima di trasmissione \u00e8 limitata e possono funzionare anche a velocit\u00e0 molto bassa rispetto alla massima."}
{"id": "441672", "revid": "680767", "url": "https://it.wikipedia.org/wiki?curid=441672", "title": "Seattle Supersonics", "text": ""}
{"id": "441674", "revid": "466539", "url": "https://it.wikipedia.org/wiki?curid=441674", "title": "Michael Biehn", "text": "Biografia.\nFiglio di Marcia Connell e Don Biehn, un avvocato, cresce a Lincoln, in Nebraska, insieme a due fratelli, Jonathon e Steven, e una sorella, Brooks Ann. Frequenta la scuola di Lake Havasu City, in Arizona, ed \u00e8 membro del club teatrale dell'istituto. Frequenta poi il programma teatrale della University of Arizona prima di trasferirsi a Hollywood.\nDopo una fugace apparizione nel musical \"Grease - Brillantina\" (1978), Biehn recita in \"A tutto gas\" (1980), \"Un'ombra nel buio\" (1981) e in \"Cavalli di razza\" (1983), per poi arrivare al grande successo con \"Terminator\" (1984) di James Cameron, film in cui interpreta Kyle Reese; il ruolo, inizialmente destinato ad Arnold Schwarzenegger, lo rende partecipe dello strepitoso successo del film e Biehn diventa uno degli attori emergenti del momento.\nIl sodalizio con Cameron sembra procedere per il meglio: Biehn viene chiamato ad interpretare il ruolo del caporale Hicks in \"Aliens - Scontro finale\" (1986). Dopo aver recitato ne \"La settima profezia\" (1988), insieme a Demi Moore, Biehn \u00e8 parte del cast di \"The Abyss\" (1989), l'ultima sua collaborazione con Cameron. Da allora Biehn limita la sua presenza nei grandi schermi, ricoprendo ruoli spesso secondari, ad esempio nel western \"Tombstone\" (1993) con Kurt Russell e Val Kilmer, in \"L'arte della guerra\" (2000) con Wesley Snipes, in \"2012 - L'avvento del male\" (2001) con R. Lee Ermey, o \"Grindhouse\" (2007) di Quentin Tarantino. Ha preso parte anche alle serie \"Asteroid\" (1997), \"Adventure Inc.\" (2002) e \"Hawaii\" (2004).\nVita privata.\nBiehn si \u00e8 sposato tre volte: prima con l'attrice Carlene Olsen (1980-1987) da cui ha avuto due figli gemelli, Devon e Taylor (1984), poi con la produttrice Gina Marsh (1988-2008) da cui ha avuto altri due figli, Caelan Michael (1992) e Alexander (2003); dal 2009 \u00e8 sposato con l'attrice Jennifer Blanc, da cui ha avuto un altro figlio, Dashiell King (2015).\nDoppiatori italiani.\nNelle versioni in italiano dei suoi lavori, Michael Biehn \u00e8 stato doppiato da:"}
{"id": "441675", "revid": "838137", "url": "https://it.wikipedia.org/wiki?curid=441675", "title": "Fork (programmazione)", "text": "Una fork in programmazione \u00e8 la modalit\u00e0 attraverso cui un processo crea in memoria una copia di se stesso: la copia prender\u00e0 il nome di processo figlio, mentre il processo originale verr\u00e0 chiamato processo padre.\nNei sistemi operativi UNIX e Unix-like il processo padre ed il processo figlio possono scegliere le istruzioni da eseguire tramite il valore di ritorno della chiamata di sistema fork(). Il valore di ritorno della chiamata fork() vale 0 nel processo figlio, un numero maggiore di 0 nel processo padre (il valore restituito \u00e8 proprio il PID del figlio) o un valore minore di 0 nel caso in cui non sia stato possibile creare un nuovo processo (ad esempio per un eccessivo numero di processi attualmente attivi).\nQuando un processo effettua la chiamata fork() verr\u00e0 creato un nuovo spazio di indirizzamento. Comunque, con tecniche di copy-on-write non verr\u00e0 occupata memoria fisica fino al momento in cui uno dei due processi non effettuer\u00e0 una scrittura. Il processo figlio avr\u00e0 una copia esatta di tutti i segmenti di memoria del processo padre. Sia il processo padre che il figlio possono proseguire la loro esecuzione indipendentemente l'uno dall'altro.\nImportanza della fork() in Unix.\nLa fork() \u00e8 una parte importante di Unix, critica per il supporto della sua filosofia di progettazione, la quale incoraggia lo sviluppo di filtri. In Unix, un filtro \u00e8 un piccolo programma che legge il suo input dallo standard input, e scrive il suo output nello standard output. Una pipeline di questi comandi pu\u00f2 essere concatenata insieme da una shell per creare nuovi comandi. Per esempio, \u00e8 possibile legare insieme l'output del comando find e l'input del comando wc per creare un nuovo comando che stamper\u00e0 il numero di file che terminano con \".cpp\" trovati nella directory corrente, secondo quanto segue:\nPer fare ci\u00f2 la shell effettua una fork() di s\u00e9 stessa, e usa la pipeline per agganciare l'output del comando find all'input del comando wc. Vengono creati due processi figli, uno per ogni comando (find e wc). Questi processi figli vengono ricoperti con il codice associato ai programmi che intendono eseguire, grazie alla famiglia di chiamate di sistema exec.\nPi\u00f9 in generale, una fork() viene eseguita dalla shell ogni qualvolta un utente immette un comando.\nEsempio.\nQuesto \u00e8 un esempio in Linguaggio C che illustra l'idea del forking in ambiente Unix-like: \nint main()\n int pid; //pid_t pid;\n pid = fork();\n if(pid == 0)\n /* Processo figlio.\n * Se fork() ritorna 0, siamo all'interno \n * del processo figlio\n * Conteremo fino a dieci, una volta al secondo.\n int j;\n for(j=0; j &lt; 10; j++)\n printf(\"Figlio: %d\\n\", j);\n sleep(1);\n _exit(0); /* Notare che non viene usata la exit() */\n else if(pid &gt; 0)\n /* Processo padre, la fork ha restituito\n * il pid del figlio appena creato.\n * Contiamo ancora fino a dieci.\n int i;\n for(i=0; i &lt; 10; i++)\n printf(\"Padre: %d\\n\", i);\n sleep(1);\n else\n /* Errore. */\n fprintf(stderr, \"Errore nel fork\");\n exit(1);\n return 0;\nUn possibile output generato dall'esecuzione del codice:\nL'ordine di esecuzione dei processi \u00e8 determinato dallo scheduler."}
{"id": "441676", "revid": "23", "url": "https://it.wikipedia.org/wiki?curid=441676", "title": "Hydroxyapophyllite", "text": ""}
{"id": "441678", "revid": "41986", "url": "https://it.wikipedia.org/wiki?curid=441678", "title": "Khazary", "text": ""}
{"id": "441683", "revid": "64219", "url": "https://it.wikipedia.org/wiki?curid=441683", "title": "Massimo Sansavini", "text": "Biografia.\nSi \u00e8 diplomato presso il liceo artistico \"P. L. Nervi\" e successivamente all'Istituto per il Mosaico \"G. Severini\" di Ravenna e all'Accademia di Belle Arti di Ravenna. Le sue basi artistiche si formarono agli inizi degli anni ottanta, attraverso lo studio, la ricerca e l'esperienza personale, rivolta alla conoscenza e all'utilizzo del legno associato a lacche e resine industriali.\nInizi\u00f2 la sua ricerca artistica partendo dall'uso del mosaico.\nL'uso del legno come tassello di mosaico \u00e8 un chiaro riferimento alla tradizione ravennate ma anche a maestri del passato quali Giacomo Balla, Fortunato Depero, Enrico Baj e Bruno Munari.\nEsposizioni.\nNumerose le esposizioni che lo hanno portato all'estero in vari musei. Dal 1999 soggiorn\u00f2 per tre anni in Brasile ed espose al Museu Brasilero da Escultura, al Museu Nacional de Belas Artes su invito di Oscar Niemeyer, presso la sede dell'Ambasciata Italiana a Brasilia e al Museu da Ciencia e da Tecnicas di Porto Alegre.\nIn Italia venne inserito nella mostra \"Da Picasso a Botero\", esposta nel 2004 al Museo civico di Arezzo curata da Vittorio Sgarbi.\nNel 2006 il Ministero degli Affari Esteri promosse una sua esposizione itinerante presso gli Istituti Italiani di Cultura in Germania ad Amburgo, Wolfsburg, Berlino e alla Kunsthalle di Norimberga. Le esposizioni tedesche, dal titolo Neverland, furono accompagnate da un catalogo stampato da Gangemi Editore.\nUtilizza nuovi materiali nella scultura contemporanea impiegando resine e gomme industriali.\nA partire dalla stagione televisiva 2004-05 Sansavini collabora con i programmi \"In famiglia\" e \"Piazza Grande\", diretti per Rai 2 dal regista Michele Guard\u00ec, realizzando varie scenografie tra cui quella dell'oroscopo di Paolo Fox. \nSi \u00e8 occupato di moda e design, fornendo i propri disegni per la realizzazione della collezione di moda Primavera Estate Donna per la Maison Enrico Coveri presentati alla settimana della moda di Milano nel 2008, con gli stessi disegni sono stati realizzati complementi e mobili imbottiti presentati in occasione del Salone del Mobile di Milano nel 2009, nello stesso anno \u00e8 stato inserito nella mostra celebrativa sul Futurismo \"Futurismo nel suo centenario la continuit\u00e0\" realizzata a Cavallino (LE) presso la Galleria del Palazzo Ducale, presentata da Luigi Tallarico, e nella mostra A+B+C/= F Futurismo, presentata da Philippe Daverio.\nHa realizzato la XII edizione di Tende al Mare a Cesenatico, manifestazione ideata da Dario Fo.\nRealizza una scultura pubblica nella citt\u00e0 di Alessandria.\nNel 2011 la mostra sul futurismo italiano gli dedica una sala al Guangdong Art Museum di Canton ed esposta in precedenza al NAMOC di Pechino\nHa esposto nei padiglioni regionali Emilia-Romagna e Piemonte della 54 Biennale di Venezia al Museo di Santa Giulia di Brescia, alla Fondazione Palmieri a Lecce, al Macro a Santa Rita e all'Auditorium Conciliazione a Roma.\nLa ricerca pi\u00f9 recente lo ha portato ad indagare sul sociale realizzando la mostra Touroperator, un progetto realizzato con il legno degli scafi dei migranti approdati a Lampedusa, nel settembre 2015 ottiene dal Tribunale di Agrigento autorizzazione esclusiva, mai concessa prima, per potere prelevare gli scafi dei migranti detenuti nell'ex base militare Loran di Lampedusa per realizzare il progetto artistico Touroperator.\nEsposta per la prima volta nel 2016 ai Musei di San Domenico a Forl\u00ec, la mostra Touroperator poi prosegue al parlamento Europeo a Bruxelles e continua il suo percorso in vari musei, fondazioni e spazi istituzionali fino ad arrivare nel gennaio del 2020 alla sua tredicesima esposizione istituzionale\nAd aprile 2020 il presidente David Sassoli concede alla mostra Touroperator e agli eventi ad essa collegati, l'alto patrocinio del Parlamento europeo.\nNel 2021 inaugura la \"Rotonda dei Fiori\" una monumentale opera di arte urbana alle porte della citt\u00e0 di Forl\u00ec."}
{"id": "441684", "revid": "729019", "url": "https://it.wikipedia.org/wiki?curid=441684", "title": "Sojuz T-14", "text": "Sojuz T-14 \u00e8 la denominazione di una missione della navicella spaziale Sojuz T verso la stazione spaziale sovietica Saljut 7 (DOS 6). Si tratt\u00f2 del cinquantatreesimo volo equipaggiato di questo velivolo spaziale, del settantacinquesimo volo nell'ambito del programma Sojuz sovietico nonch\u00e9 dell'undicesimo volo equipaggiato verso la predetta stazione spaziale \u2013 il nono che riusc\u00ec effettivamente ad agganciarsi ed a visitare la predetta stazione spaziale a causa degli insuccessi delle precedenti missioni Sojuz T-8 e Sojuz T-10-1.\nMissione.\nLa nona missione verso la Saljut 7 dovette essere interrotta anticipatamente sui piani di volo a causa di problemi di salute del comandante della missione Vasjutin. La missione entr\u00f2 cos\u00ec negli annali quale dimostrazione che la navicella spaziale Sojuz risultava idonea per effettuare un'evacuazione da una stazione spaziale. Ironicamente si disse che la navicella Sojuz poteva essere impegnata come ambulanza spaziale.\nConcretamente, fu il comandante Vasjutin stesso a forzare il rientro anticipato, a causa del suo pessimo stato di salute, e solo successivamente all'atterraggio venne giustificata tale interruzione di missione con la simulazione dell'evacuazione.\nL'ingegnere di bordo Gre\u010dko invece fece ritorno a terra dopo poco pi\u00f9 di otto giorni di missione a bordo della Sojuz T-13. Accompagn\u00f2 il comandante di questa missione Vladimir D\u017eanibekov, che ormai si trovava nello spazio da 112 giorni. Insieme al cosmonauta Viktor Savinych, era riuscito a riattivare la stazione spaziale la quale aveva in precedenza svuotato tutte le sue riserve di energia. L'equipaggio rimasto a bordo fu dunque composto da Vasjutin, Volkov e Savinych che prolung\u00f2 il suo soggiorno.\nLa missione della Sojuz T-14 era stata concepita con due obiettivi principali: primo, il ricevimento della Cosmos 1686, una navicella spaziale di trasporto del tipo TKS appositamente modificata - obiettivo gi\u00e0 raggiunto durante la Sojuz T-9 - e secondo, l'esecuzione di diverse passeggiate spaziali onde testare pi\u00f9 attrezzi, strumenti, utensili e materiali per future stazioni spaziali.\nLa Cosmos 1686 si agganci\u00f2 alla Saljut 7 il 2 ottobre, portando ben 4.500 kg di carico. Questo era composto non solo da vari strumenti, ma in particolar modo da grosse componenti metalliche che dovevano essere assemblate all'esterno della stazione spaziale stessa. Il contenuto della Cosmos 1686 consent\u00ec inoltre di effettuare diversi esperimenti sul processo di cristallizzazione artificiale nello spazio.\nIl secondo obiettivo della missione non pot\u00e9 essere realizzato, in particolar modo a causa della malattia del comandante della missione. Gi\u00e0 dalla met\u00e0 del mese di ottobre infatti, Vasjutin non era pi\u00f9 in grado di collaborare nell'esecuzione dei vari esperimenti ed allo svolgimento dei lavori necessari per il funzionamento della Saljut 7, diventando cos\u00ec sempre pi\u00f9 un peso per il resto dell'equipaggio.\nIl 13 novembre l'equipaggio inizi\u00f2 a codificare le proprie comunicazioni via radio con il centro di controllo di volo \"TsUP\". Dur\u00f2 comunque fino al 21 novembre, prima che l'equipaggio lasciasse la stazione spaziale e ritornasse a terra.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "441685", "revid": "287204", "url": "https://it.wikipedia.org/wiki?curid=441685", "title": "Suddivisioni della Danimarca", "text": "Dal 1\u00ba gennaio 2007 la Danimarca \u00e8 suddivisa in:\nFino al 2006 la Danimarca era divisa in 13 contee (in danese \"Amter\", al singolare: \"amt\") e 271 comuni (\"kommuner\", al singolare \"kommune\").\nVi erano tre comuni equiparati allo status di contea: Copenaghen, Frederiksberg e Bornholm.\nIl 1\u00ba gennaio 2007 \u00e8 entrata in vigore una riforma amministrativa tramite la quale sono state smantellate le contee e sono state istituite cinque regioni inoltre il numero di comuni \u00e8 stato ridotto a 98, i comuni sono stati riformati in modo che gran parte dei comuni abbia una popolazione che supera i 20.000 abitanti."}
{"id": "441686", "revid": "2108263", "url": "https://it.wikipedia.org/wiki?curid=441686", "title": "Artemisia II", "text": "Biografia.\nArtemisia, figlia di Ecatomno, dopo la morte del marito, regn\u00f2 per due anni (352-350 a.C.), appoggiando, come gi\u00e0 aveva fatto il marito, l'oligarchia di Rodi.\nOpere in memoria del marito.\n\u00c8 famosa nella storia per il suo straordinario dolore alla morte del marito Mausolo.\nSi racconta che, alla morte del marito, si rattrist\u00f2 cos\u00ec tanto da preparare una bevanda colle sue ceneri e ossa tritate: l'episodio sarebbe raffigurato nell'omonimo dipinto di Rembrandt.\nIndisse una gara tra i pi\u00f9 eminenti retori greci per proclamare una lode a Mausolo. A quest'opera si accinsero Teodette, Naucrate e Teopompo: quest'ultimo vinse la gara e si vant\u00f2, in seguito, di aver sconfitto il maestro, Isocrate, che secondo alcune fonti fu il quarto partecipante alla gara. Alcune fonti indicano in Teodette il vincitore, ma probabilmente si tennero due distinte gare: una oratoria, vinta da Teopompo, e una tragica, vinta da Teodette.\nIl mausoleo.\nPer perpetuare la memoria del marito scomparso, fece costruire in suo onore una sepoltura monumentale ad Alicarnasso: il celebre Mausoleo, una delle sette meraviglie del mondo (). Il nome di mausoleo divenne poi il termine generico con cui si defin\u00ec ogni sepoltura monumentale.\nUn'altra celebrata sepoltura monumentale fu eretta a Rodi, per commemorare il suo successo nel farsi signora dell'isola. Dopo aver riconquistato la propria libert\u00e0, i rodiesi lo resero inaccessibile, da cui il successivo nome di \u1f04\u03b2\u03b1\u03c4\u03bf\u03bd."}
{"id": "441687", "revid": "104485", "url": "https://it.wikipedia.org/wiki?curid=441687", "title": "Pietracamela", "text": "Pietracamela (\"La Pr\u00f2t\u00eb\" in dialetto locale) \u00e8 un comune italiano di abitanti della provincia di Teramo in Abruzzo.\nGeografia fisica.\nTerritorio.\nIl piccolo centro sorge a destra del corso del \"Rio Arno\", alle falde settentrionali del massiccio del Gran Sasso d'Italia, al riparo dei roccioni calcarei che delimitano in basso la localit\u00e0 di Prati di Tivo, verde declivio morenico che si eleva verso il Corno Piccolo e il Corno Grande della cima pi\u00f9 alta dell'Appennino centrale. Il suo territorio comunale rientra nell'ambito di competenza della Comunit\u00e0 montana del Gran Sasso ed \u00e8 l'unico della provincia teramana interamente compreso nell'area del Parco Nazionale del Gran Sasso e Monti della Laga zona \u201cO\u201d. Fa parte del territorio del comune anche la frazione di Prati di Tivo posta a 1450 m di altitudine e sede dell'omonima stazione sciistica.\nIl paesaggio che circonda questo centro \u00e8 caratterizzato dalla presenza di pareti scoscese, ricoperte da folta e rigogliosa vegetazione costituita prevalentemente da secolari boschi di faggio dell'Aschiero. Il borgo si trova abbarbicato ed isolato sull'altura che domina il vasto panorama sulla valle del Rio Arno, lungo il versante teramano del Gran Sasso, ed appare prevalentemente costruito e restaurato in pietra locale. Sviluppa il suo compatto impianto architettonico, costituito da edifici elevati, con ciottoli e pietre unite da legante, tra il XV e XVI secolo, conservando peculiari caratteri di autenticit\u00e0. Tra le strette viuzze, vicoli, stradine a gradinata, punteggiate da piccoli balconi e da terrazzine-belvedere, si trovano numerosi architravi fregiati con stemmi gentilizi e epigrafi. Transita qui un tratto della grande Ippovia del Gran Sasso.\nRiserva naturale del Corno Grande di Pietracamela.\nNel territorio del comune \u00e8 stata istituita, nel 1991, la \"Riserva naturale del Corno Grande di Pietracamela\". L'intera area \u00e8 stata destinata alla reintegrazione e ad un programma di ripopolamento del camoscio d'Abruzzo, mammifero artiodattilo della sottofamiglia dei caprini, da tempo estinto. La zona della riserva copre una superficie montana di 2.000 ettari e comprende al suo interno il Corno Grande, il Ghiacciaio del Calderone, la Valle del Rio Arno, la Valle del Mavone, Campo Pericoli, il Pizzo d'Intermesoli ed il Bosco della Giuncheria. L'habitat di questi rilievi \u00e8 l'ambiente naturale del camoscio appenninico, specie endemica dal comportamento schivo e isolato. Il territorio, costituito dall'alternanza di ripide pareti rocciose, prati alpini ed aree boschive con ricco sottobosco, ha favorito la reintegrazione e l'incremento numerico della presenza della specie, reintrodotta nella campagna di ripopolamento del 1992.\nClima.\nPosto sul versante nord del Gran Sasso.\nOrigini del nome.\nNel corso del tempo, questo borgo \u00e8 stato identificato con diverse denominazioni. Al tempo della Regio V Picenum, in epoca augustea, compare come \"Pietra Cimmeria\".\nLe citazioni, risalenti al XIV secolo, riportano il solo toponimo di \"Petra\". In seguito, il paese \u00e8 stato individuato con il nome di \"Petracameri\", \"Petra Camerii\", \"Petra Camelis\" oppure \"Camelii\" ed, ancora, \"Castri Camelorum\" e \"oppida Prete Camelorum\". Nel XVII secolo, in alcuni documenti si trova come \"Petra Cimmeria\", mentre dal XVIII secolo \u00e8 citato come \"Pietra Camela\" e cos\u00ec riportato nella dedica che il Gravina rivolse a Ferdinando Paolo di Mendoza nel 1717. Al fine di attribuire un preciso significato a questo toponimo, gli storici sono univocamente concordi nello scomporre il nome del paese nelle due parole: \"Pietra\" e \"Camela\".\nPietra.\nAl primo termine \u00e8 assegnata l'origine etimologica derivante dal lemma paleo-italico \"petra\", che vuol dire: pietra, roccia. Parola idonea a descrivere la presenza del grosso macigno che sovrasta l'intero centro abitato.\nCamela.\nVi \u00e8 molta incertezza, invece, sull'attribuizione del significato alla seconda parte del toponimo, quella da cui deriverebbe Camela, che \u00e8 stata oggetto di diverse ipotesi interpretative, quali:\nStoria.\nIl silenzio delle fonti documentali impedisce di conoscere l'esatta storia dell'origine del borgo e il periodo in cui vi crebbero i primi insediamenti.\nAntonio Montesanti cita la localit\u00e0 col toponimo di \u00ab\"Pietra Cimmeria\"\u00bb e la colloca nel territorio della Regio V Picenum descrivendola come appartenente al popolo dei Pretuzi Piceni (\u00ab\"Pretutti Piceni\"\u00bb).\nGli autori locali ricordano che \u00ab\"monte e a valle del villaggio sorgevano tre piccoli centri: Plicanti, Riouso e San Leucio\"\u00bb, di cui restano modeste testimonianze. Alcune ipotesi sulle origini dell'insediamento attribuiscono la fondazione del paese a popolazioni abruzzesi che si stabilirono, intorno al XII secolo, tra i monti considerandoli luoghi pi\u00f9 sicuri per sottrarsi alle invasioni nemiche. Alcuni autori ritengono che i primi residenti di Pietracamela siano stati gruppi di pastori o di cardatori di lana giunti dalla Puglia.\nLe prime citazioni documentate dell'esistenza certa del paese risalgono all'anno 1324, quando, individuato con il solo nome di \u00ab\"Petra\"\u00bb, \u00e8 stato nominato a proposito della decima che la chiesa di \u00ab\"San Leutii de Petra in Valle Siciliani\"\u00bb era tenuta a pagare per l'annualit\u00e0 della VII indizione. In seguito, altre menzioni del paese si rintracciano durante i periodi delle dominazioni degli angioini e della Corona d'Aragona, tempi in cui il borgo fu feudo della nobile famiglia degli Orsini. Nell'anno 1454 re Alfonso convalid\u00f2 il possedimento di \u00ab\"Petracameria\"\u00bb a Giacomoantonio Orsini dopo la morte del padre Giovanni. In seguito, nel 1496, il borgo fu unito al contado aquilano a seguito alla congiura dei baroni. Nell'anno 1479, Antonello Petrucci mediante la stipula di un atto di vendita trasfer\u00ec la propriet\u00e0 delle terre e dei castelli della Valle Siciliana, tra cui \u00ab\"Petram Camelis seu Camelii\"\u00bb, a Pardo Orsini, uomo che spos\u00f2 Dianora Petrucci figlia di Antonello. Nel 1495, re Carlo VIII conferm\u00f2 a Pardo Orsini il possedimento di \u00ab\"Petra Camelis\"\u00bb ed ancora, nel 1502, la terra di \u00ab\"Petre Camelorum\"\u00bb fu restituita allo stesso Pardo da re Luigi XII.\nDal 1526 al 1806, le vicende storiche del borgo si legarono alle stesse della Valle Siciliana, area che includeva territori e paesi compresi tra il fiume Vomano e il fiume Mavone. Nel 1526 l'intera valle fu donata da Carlo V d'Asburgo a don Ferdinando (o Ferrante) de Alarc\u00f3n, condottiero spagnolo noto per essersi distinto nell'assedio di Pavia del 1525. Ferdinando fu nominato marchese della Valle Siciliana e assegnatario anche della baronia di \u00ab\"Petra Camerii\"\u00bb, infeudata fino ad allora a Camillo Pardo Orsini. I discendenti della famiglia Mendoza conserveranno il possesso del borgo fino all'abolizione del feudalesimo. Risale all'anno 1590 l'elevazione delle fortificazioni erette per volont\u00e0 di Marcellus Carlonus, governatore della Valle Siciliana. Nel 1669, il paese annoverava 34 fuochi, come riportato nella conta che il marchese fece della valle. Gli atti notarili dall'anno 1697 attestarono la presenza della \"Confraternita del Rosario\" nella chiesa di San Leucio.\nNel periodo dell'occupazione francese, Matteo Manodoro, insorgente pretarolo e sostenitore dei diritti di re Ferdinando IV di Napoli, nell'anno 1779, si mise a capo di una massa che contrastava le truppe francesi di Napoleone III abbattendo gli alberi della libert\u00e0 e piantando al loro posto la croce. Manodoro si scontr\u00f2 con i Francesi e li sconfisse pi\u00f9 volte, ma questi ultimi giunsero a Pietracamela ed incendiarono la sua casa mettendo a sacco il borgo. Nel 1806, anno in cui il governo napoleonico riform\u00f2 le circoscrizioni territoriali, le sorti del borgo si slegarono dal governato della Valle Siciliana poich\u00e9 il territorio della provincia teramana fu ripartito nei due distretti di Teramo e Penne, entrambi soggetti alla dominazione francese. Nel 1860, con la fine del Regno delle Due Sicilie, il paese fu unito al Regno d'Italia.\nSimboli.\nLa blasonatura dello stemma e la descrizione del gonfalone civico si leggono all'Art. 3 del Titolo 2 del vigente Statuto del Comune di Pietracamela (Delibera n. 6 del 29.03.2002)\n, come di seguito riportato.\nLo stemma.\nL'araldica dello stemma:\n\u00ab\"Consiste di un rettangolo all'interno del quale sono raffigurati: scudo sormontato da corona muraria di colore giallo ocra, contornato a lato destro di foglie di quercia di colore verde ed a lato sinistro di foglie di alloro di colore verde, alla base dalla scritta PIETRACAMELA di colore marrone e contenente dall'alto verso il basso una montagna innevata, una fascia gialla con tre stelle di colore marrone ed un cammello a due gobbe di colore giallo poggiato su base pianeggiante dello stesso colore.\"\u00bb\nIl gonfalone civico.\nLa descrizione del gonfalone civico:\n\u00ab\"Consiste di un drappo delle dimensioni di circa 1,20 m x 0,70 m diviso in verticale in bande colore bianco a sinistra ed azzurro a destra, lobato in basso. Sulla divisione verticale insistono, progressivamente verso il basso la scritta COMUNE DI PIETRACAMELA, che sormonta lo stemma del Comune. Il tutto contornato da tralci di foglie in azzurro intersecantisi nel lobo centrale e che si diramano sui lobi laterali.\"\u00bb\nEpigrafia.\nContribuiscono alla narrazione della storia del borgo di Pietracamela anche le numerose epigrafi, complete o frammentarie, presenti all'interno del paese. Come tracce, lasciate nel corso dei secoli, tramandano e testimoniano ancora oggi la memoria di date, vicende, eventi o di personaggi che ebbero nella realt\u00e0 del borgo, nei diversi periodi, un particolare rilievo.\nattribuisce la costruzione della casa a Baltasar Carvallus, cavaliere di origine spagnola e governatore della Valle Siciliana.\nDal testo dell'epigrafe:\ncos\u00ec interpretato:\u00abMarcellus Carlonus de Napoli gubernator inclitus Vallis Sicul(a)e m(o)enia huius castri Petr(a)e Cameri(a)e a fundamentis erigi fecit anno D(omini) 1590\u00bb\nEventi sismici.\nCronologia di diversi eventi tellurici avvenuti negli anni:\nMonumenti e luoghi d'interesse.\nArchitetture religiose.\nChiesa di San Leucio.\nAll'inizio del paese, lungo la via che conduce verso l'interno del borgo, si trova la chiesa parrocchiale dedicata al patrono di Pietracamela san Leucio, primo vescovo della Diocesi di Brindisi. La primitiva costruzione, dall'impianto medioevale, \u00e8 stata oggetto, nel corso del tempo e particolarmente in et\u00e0 barocca, di restauri e modifiche di cui sono rimaste a testimonianza le iscrizioni scolpite sull'architrave del portale maggiore. Lo storico teramano Niccola Palma la ricorda nominata nell'anno 1324 come la chiesa di \u00ab\"S. Leutii de Petra in Valle Siciliani\"\u00bb.Nell'interno, costituito da un'unica navata, sono collocati: altari barocchi, pitture su tela del XVII secolo, un organo settecentesco e un'acquasantiera a catino del XVI secolo. La vasca che contiene l'acqua benedetta, interamente ricavata da un blocco di pietra, propone una forma a bacino quadrilobato in cui sono state scolpite figure di animali acquatici: pesci, anguilla e lucertola. L'esterno del manufatto \u00e8 fregiato dalla presenza di quattro teste di angeli. Appartengono al sacro corredo di questa chiesa anche due croci astili, in argento, attribuite a Nicola da Guardiagrele.\nChiesa di San Giovanni Battista.\nIl sacro edificio \u00e8 ubicato all'interno del tessuto urbano del paese ed apre la facciata, a coronamento orizzontale, alla sommit\u00e0 di una ripida e stretta stradina delimitata e fiancheggiata da abitazioni. L'aula sacra, si sviluppa da una pianta quadrata su una superficie di 50 m\u00b2 ed ospita un solo altare sormontato da colonne e decorato da stucchi. La primitiva costruzione della chiesa, elevata in conci di pietra, risale al XV secolo, dalla data 1432, che compare nell'iscrizione scolpita sulla chiave di volta dell'arco del portale. Il suo prospetto frontale \u00e8 aperto dall'ingresso che reca, invece, incisa sull'architrave del portale la data 1676, cui si uniscono anche l'orologio, alloggiato nella cavit\u00e0 dell'antico rosone, e il campanile a vela che ospita due campane, entrambi aggiunti, probabilmente, nel XVIII secolo.\nL'epigrafe della chiave dell'arco, incisa in caratteri gotici, \u00e8 la pi\u00f9 antica che si trova nel borgo e tramanda che la chiesa fu eretta nel mese di giugno, dell'Anno del Signore 1432, nel corso della decima indizione, per mano del mastro Marco da Trignano, quando a Pietracamela era vicario il notaio Nicola da Guardiagrele. Il testo dell'epigrafe:\nInterpretata: \u00abAnno D(omi)ni 1432 de mese Junij X ind(ictione) tempore offitij vicariat(i) notarij Nicolai de Guardiagrel(e) p(er) man(us) magist(r)i Marci de Tringiano facta e(st)\u00bb.\nChiesa di San Rocco.\nIl piccolo edificio sacro si eleva al di fuori dell'incasato del borgo, lungo la salita che giunge alla fine dell'agglomerato urbano. Il periodo di edificazione della chiesa risalirebbe al XVI secolo, quando fu probabilmente eretta e dedicata a san Rocco, protettore degli appestati e dei piagati, come altre in provincia di Teramo, durante l'epidemia di peste che colp\u00ec il territorio tra il 1528 e il 1529.\nL'et\u00e0 di costruzione risulta avvalorata anche dalla presenza della data 1530 (A.D.M.D.XXX) riportata sull'architrave del portale d'ingresso. Oltre all'anno, sul soprassoglio, si trovano scolpiti anche il trigramma bernardiniano IHS e un versetto del Pange Lingua di sant'Agostino che cos\u00ec recita: \u00abSOA . FIDES . SVFFICIT\u00bb. La facciata si delinea con caratteristiche di semplice essenzialit\u00e0, corredata da un campanile a vela che accoglie una sola campana. Rifinita a murazione liscia \u00e8 aperta da due monofore allungate con arco a tutto sesto, definite da cornici in pietra, simmetriche rispetto all'asse centrale del prospetto. All'interno, l'aula sacra, scandita in una sola navata, si mostra abbellita da un unico altare e dalla presenza delle effigi statuarie di sant'Antonio da Padova, san Rocco e la Madonna, vestita di bianco, con in braccio il Ges\u00f9 Bambino.\nChiesa della Madonna di Collemolino.\nEdificio religioso, ormai in rovina, di cui restano le mura perimetrali, \u00e8 noto anche come la Chiesa della Madonna della Verit\u00e0 e Madonna di Loreto. Si eleva fuori dal centro urbano del borgo, nei pressi di Porta Fontana. Non si conoscono la storia e l'et\u00e0 della costruzione. L'impostazione architettonica della fabbrica si componeva di un modesto atrio che introduceva al portale d'ingresso e al vano sacro, dove si trovava un affresco del 1604.\nArchitetture civili.\nCasa Signoretti o Casa de \"Li Signuritte\".\nLa \"Casa de li Signuritte\" \u00e8 una dimora privata ubicata al centro del paese. La costruizione dell'edificio \u00e8 databile tra la seconda met\u00e0 del XIV secolo e l'inizio del XV. Mostra sulla facciata due finestre bifore ad architrave piano e una nicchia che ospita un crocifisso in maiolica. Sull'architrave della prima bifora vi sono i bassorilievi di una testa e di un paio di forbici (o forse cesoie da tosatore) con le lame aperte che potrebbero rappresentare il simbolo della Corporazione dei lanai. Il vano della finestra \u00e8 diviso dalla presenza di una colonnina tortile che si eleva da una base ornata con una testa zoomorfa sporgente e si avvicina all'architrave con un capitello su cui si trovano quattro facce. L'architrave della seconda bifora \u00e8 fregiato dal bassorilievo di un cavaliere intento a suonare la tromba e due facce ritratte una di fronte e l'altra di profilo. La colonnina che divide la luce della finestra \u00e8 a fusto liscio; la base ha la forma di un piccolo busto umano con braccia minute e incrociate sul petto, mentre il copricapo si estende sul fusto del sostegno.\nCasa Torre.\nCasa Torre \u00e8 un antico edificio che si eleva nei pressi della chiesa di San Leucio, nei tempi passati \u00e8 stato utilizzato dagli abitanti del paese come torre di avvistamento.\nMulino comunale.\nFu costruito nel XVII secolo in una zona esterna rispetto al centro abitato, a circa 400 metri dal borgo. Era un mulino ad acqua, funzionante con la forza motrice delle acque del Rio Arno.\nLavatoio pubblico.\nLe antiche vestigia del lavatoio del borgo, si trovavano lungo il tracciato del percorso sentieristico che collega Pietracamela con il paese di Intermesoli.\nL'edificio \u00e8 stato completamente distrutto da una frana nel marzo del 2011.\nIl Monte Calvario.\nRilievo roccioso che sovrasta il corso del Rio della Porta, alla cui sommit\u00e0 sono state disposte tre grandi croci.\nCultura.\nIstruzione.\nMusei.\nMuseo delle genti e degli antichi mestieri.\nIl Museo delle genti e degli antichi mestieri \u00e8 un museo etnografico, allestito all'interno delle sale dello stabile del Municipio, (edificio che si trova tra i primi fabbricati all'arrivo in paese). L'esposizione permanente raccoglie e mostra immagini, oggetti, strumenti, utensili da lavoro di uso quotidiano della laboriosa civilt\u00e0 contadina e montanara.\nMuseo dell'alpinismo.\nIl Museo ha sede nella frazione di Prati di Tivo ed accoglie un'esposizione permanente che documenta la storia delle esplorazioni del Gran Sasso d'Italia. La raccolta si compone anche di numerose testimonianze scritte e fotografiche realizzate dal gruppo degli \"Aquilotti del Gran Sasso\": appassionati alpinisti, arrampicatori e scalatori di Pietracamela.\nEconomia.\nTurismo.\nNel comune si praticano: escursionismo, alpinismo, scialpinismo e arrampicata sulle cime maggiori del Gran Sasso (Corno Grande, Corno Piccolo, Pizzo d'Intermesoli), nel territorio comunale ha luogo la Marcia dei Tre Prati. Pietracamela \u00e8 inoltre punto di arrivo/partenza della traversata che giunge/arriva da Campo Imperatore passando da Campo Pericoli e la \"Val Maone\". Sono noti la localit\u00e0 di Prati di Tivo, polo sciistico e il Rifugio Carlo Franchetti, il pi\u00f9 alto del Gran Sasso. Dal 2007 il comune \u00e8 associato al club dei Borghi pi\u00f9 belli d'Italia.\nAmministrazione.\nIl comune \u00e8 stato retto da un commissario prefettizio, la dottoressa Silvana D'Agostino, a causa del mancato raggiungimento del quorum elettorale nella tornata anticipata del 31 maggio 2015."}
{"id": "441689", "revid": "1782831", "url": "https://it.wikipedia.org/wiki?curid=441689", "title": "Rience", "text": "Re Rience (che Ryence, Ryons e Rion) \u00e8 un personaggio delle leggende arturiane, in cui \u00e8 un nemico di re Art\u00f9 nei primi anni del suo regno. Ne \"La morte di Art\u00f9\" di Thomas Malory compare come sovrano del Galles settentrionale, d'Irlanda e di molte isole.\n\u00c8 conosciuto per essersi fabbricato i vestiti con le barbe di undici re da lui sconfitti e per il fatto che voleva anche quella di re Art\u00f9. Ci\u00f2 lo ha fatto identificare con il gigante Ritho, menzionato nell\"'Historia Regum Britanniae\" di Goffredo di Monmouth, che aveva lo stesso modus operandi e che fu ucciso da Art\u00f9.\nMalory non dice chiaramente quale fu la sorte di Rience: fu rapito dai fratelli Balin e Balan e costretto a sottomettersi ad Art\u00f9. Da questo momento in poi non \u00e8 pi\u00f9 menzionato.\nIn alcuni antichi racconti fu ucciso in battaglia contro Art\u00f9. A causa di alcune somiglianze nei nomi, alcuni scrittori come Alfred Tennyson, lo identificano con Urien, re del Rheged."}
{"id": "441690", "revid": "1573940", "url": "https://it.wikipedia.org/wiki?curid=441690", "title": "Buddhismo F\u01cexi\u0101ng", "text": "Con il termine F\u01cexi\u0101ng (\u6cd5\u76f8) si indica la scuola buddhista cinese fondata da Xu\u00e1nz\u00e0ng (\u7384\u5958, 600-664) al ritorno dal suo lungo viaggio in India nel 645 e successivamente organizzata dal suo allievo Ku\u012bj\u012b (\u7aba\u57fa, 632-682).\nIl termine cinese \"F\u01cexi\u0101ng\" \u00e8 la traduzione cinese del termine sanscrito \"Dharmalak\u1e63a\u1e47a\" (Carattere dei dharma). \nOriginariamente questo termine fu coniato da F\u01cez\u00e0ng (\u6cd5\u85cf, 643-712), patriarca di un'altra scuola del buddhismo cinese, la \" Hu\u0101y\u00e1n\" (\u83ef\u56b4\u5b97, \"Hu\u0101y\u00e1n z\u014dng\"), con un'accezione spregiativa tesa a sottolineare l'inferiorit\u00e0 dei suoi insegnamenti, che si occupavano solo delle apparenze fenomenologiche del \"dharma\", a differenza degli insegnamenti pi\u00f9 profondi \"Hu\u0101y\u00e1n\" che si occupavano invece della natura sottostante su cui tale fenomenologia si poggiava.\nI seguaci della scuola \"F\u01cexi\u0101ng\" denominavano la loro scuola come \u552f\u8b58 (\"W\u00e9ish\u00ec\", cor. \"Yusik\", giapp. \" Yuishiki\") che \u00e8 la resa in cinese del termine sanscrito \"Cittam\u0101tra\" (Sola mente) a indicare i contenuti della propria dottrina che ricalcavano gli insegnamenti della scuola buddhista indiana Cittam\u0101tra. \nLa resa in lingua giapponese dei caratteri cinesi \u6cd5\u76f8 corrisponde alla denominazione ufficiale della corrispettiva scuola giapponese (\"Hoss\u014d-sh\u016b\") che ne tramanda l'insegnamento. \nOrigini.\nIl buddhismo F\u01cexi\u0101ng fu fondato in Cina da Xu\u00e1nz\u00e0ng che, di ritorno dall'India, port\u00f2 con s\u00e9 numerosi testi della scuola indiana raccolti soprattutto presso l'universita di N\u0101land\u0101: con l'aiuto del governo e di molti collaboratori, procedette a tradurli in cinese. \nIl suo discepolo Ku\u012bj\u012b scrisse un gran numero di commenti a questi testi e in seguito contribu\u00ec talmente tanto alla diffusione della scuola in Cina da venire oggi riconosciuto come il primo Patriarca della scuola.\nDiffusione.\nGli insegnamenti F\u01cexi\u0101ng si diffusero in Corea (\ubc95\uc0c1\uc885 \"Beopsang jong\") e in Giappone (\u6cd5\u76f8\u5b97 \"Hoss\u014d-sh\u016b\"), dove ebbero un impatto considerevole; sebbene relativamente piccola la scuola Hoss\u014d esiste ancora. \nGli insegnamenti della scuola F\u01cexi\u0101ng influenzarono comunque le successive tradizioni originarie dell'Estremo Oriente, in particolare Ti\u0101nt\u00e1i, Hu\u0101y\u00e1n e Ch\u00e1n."}
{"id": "441697", "revid": "1005847", "url": "https://it.wikipedia.org/wiki?curid=441697", "title": "Partito Popolare Polacco", "text": "Il Partito Popolare Polacco (in polacco Polskie Stronnictwo Ludowe, abbreviato PSL) \u00e8 un partito politico polacco democratico-cristiano e ruralista.\nStoria.\nIl primo PSL.\nIl primo PSL fu fondato da Wincenty Witos, dopo la Prima guerra mondiale, riunendo vari movimenti agrari (Ruralismo) e rappresent\u00f2 uno dei pi\u00f9 importanti partiti della Seconda Repubblica Polacca. Durante la Seconda guerra mondiale, il PSL prese parte al governo in esilio. Alla fine della guerra il leader del partito, Stanis\u0142aw Miko\u0142ajczyk, fece ritorno in patria con lo scopo di riorganizzare il partito in chiave anti-sovietica. La dittatura comunista per evitarne la nascita organizz\u00f2 un Partito filo-agrario, satellite di quello comunista, al quale il PSL fu costretto ad aderire formalmente.\nDopo il 1989.\nNel 1989, dopo la caduta del comunismo, il PSL riacquist\u00f2 il suo nome originario e si schier\u00f2 con \"Solidarno\u015b\u0107\" e nel 1990 prese parte ad una coalizione di governo con l'Alleanza della Sinistra Democratica, i socialdemocratici post-comunisti. Coalizione di fatto confermata nel 2001, quando il PSL raccolse il 9% dei voti.\nAlle elezioni europee del 2004 il PSL raccolse il 6% dei voti, elesse 4 deputati ed entr\u00f2 a far parte del Partito Popolare Europeo, composto da conservatori e democratici cristiani.\nAlle politiche del 2005 il partito ha raccolto il 7% dei voti, ha eletto 25 deputati ed \u00e8 passato all'opposizione del governo di destra guidato da Diritto e Giustizia, con il sostegno esterno della Lega delle Famiglie Polacche e di Autodifesa della Repubblica Polacca. Nel dicembre 2005, tre deputati europei su quattro del PSL, sollevando l'opposizione dei vertici del partito, hanno deciso di abbandonare il gruppo del PPE per aderire a quello dell'Unione per l'Europa delle Nazioni, composto da partiti di destra nazionalista come Alleanza Nazionale ed il Fianna F\u00e1il irlandese.\nAlle elezioni politiche del 2007 il PSL, approfittando dell'opposizione al governo nazionalista guidato dal Diritto e Giustizia (PiS), ha incrementato sia i propri voti (8,9%, + 1,9%), che i propri seggi (31, +6), approfittando del calo di Autodifesa della Repubblica Polacca (agrari nazionalisti) e della Lega delle Famiglie Polacche (nazionalisti cattolici). PSL, con Piattaforma Civica, liberali, \u00e8 membro del nuovo governo.\nAlle elezioni europee del 2019 il partito era presente nella Coalizione Europea, e ha contribuito a far guadagnare alla coalizione i totali 5.249.935 voti, riuscendo a eleggere anche 3 europarlamentari, che si sono iscritti al Gruppo del Partito Popolare Europeo."}
{"id": "441698", "revid": "125406659", "url": "https://it.wikipedia.org/wiki?curid=441698", "title": "San Giuliano di Puglia", "text": "San Giuliano di Puglia \u00e8 un comune italiano di abitanti della provincia di Campobasso, in Molise.\nStoria.\nIl borgo ha origini medievali, e sorge su un antico colle abitato dei Sanniti. Nel IX secolo risulta costruita una abbazia dedicata a Sant'Elena. Nel XII secolo San Giuliano \u00e8 incluso nel Contado del Molise.\nNel 1490 il paese \u00e8 devastato da un terremoto che lascia illesa soltanto la chiesa parrocchiale. Con l'abolizione del regime feudale nel 1806, San Giuliano inizi\u00f2 sempre pi\u00f9 a essere legato al territorio pugliese, precisamente a Foggia. Con la costituzione della regione Abruzzi e Molise nel 1949 il comune fu inglobato nell'unica provincia di Campobasso, e il territorio rimase immutato nel capoluogo di appartenenza, dopo la costituzione autonoma della regione Molise nel 1963.\nNuovamente nel 2002 un terremoto danneggia il centro e provoca il crollo di una scuola elementare, causando la morte di 27 bambini e di un'insegnante.\nI bimbi pi\u00f9 piccoli che persero la vita erano nati nel 1996.\nMonumenti e luoghi d'interesse.\nChiesa parrocchiale di San Giuliano.\nLa chiesa ha una pianta a croce latina con tre navate. Costruita nel XIV secolo, conserva l'antica facciata con portale gotico trilobato che possiede la scultura di due leoni. La facciata ha tre rosoni. L'interno ha colonne medievali e decorazioni barocche del XVIII secolo.\nMonastero ex abbazia di Sant'Elena.\nIl monastero \u00e8 la minima parte di una vecchia abbazia che apparteneva al ducato di Benevento. Costruita nel IX secolo, l'abbazia decadde dopo le incursioni saracene del XVI secolo. La chiesa locale \u00e8 una sorta di santuario a navata unica con campanile a vela e decorazioni barocche. L'interno conserva aspetti medievali.\nPalazzo marchesale e Torre saracena.\nFu costruito come castello dai Normanni. Nel medioevo fece parte del ducato di Benevento, e si trasform\u00f2 in palazzo marchesale nel XVIII secolo con evidenti cambiamenti architettonici. Oggi \u00e8 un palazzo feudale con cortile interno.\nLa torre \u00e8 legata al palazzo, e ha forma rettangolare (XVI secolo).\nSiti archeologici.\nParco archeologico: Sepolcreto e villa rustica di Piana Quadrata.\nNella localit\u00e0 di Piana Quadrata, in occasione dei lavori per il villaggio temporaneo destinato ad accogliere i senza tetto dopo il terremoto del 2002, \u00e8 stato scoperto un sito archeologico, indagato nel 2004.\nFrammenti ceramici testimoniano una frequentazione gi\u00e0 nell'et\u00e0 del bronzo, mentre un insediamento stabile risulta presente in epoca successiva: si sono rinvenute tracce di una fornace e un sepolcreto arcaico (VI - inizi del V secolo a.C.) con tombea fossa con ricco corredo (prevalentemente tombe femminili), a due a due racchiuse da tumuli di terra limitati da lastre in pietra.\nAlla fine del II secolo a.C. si ha l'impianto di una grande \"villa rustica\", di cui \u00e8 stato messo in luce l'ambiente destinato alla spremitura per la produzione di vino od olio (\"torcular\"). Nel pavimento in \"opus spicatum\" (mattoncini disposti a spina di pesce) era ricavata una canaletta che portava il liquido ad un grande dolio in terracotta interrato. Un altro ambiente ospitava l'officina di un fabbro. La villa venne abbandonata alla fine del I secolo d.C. in seguito ad un terremoto o ad una grande frana. All'epoca finale della vita della villa risale una ricca tomba femminile, probabilmente della proprietaria. Qualche secolo dopo, in epoca tardo-antica, la stessa tomba ospit\u00f2 altri due adulti e un bambino.\nTerremoto.\nDurante le prime fasi del terremoto del Molise fu costruito a circa un chilometro di distanza dall'abitato, nel sito del campo sportivo (dove erano state montate le tende e poi messe le roulotte per l'emergenza), il villaggio temporaneo di casette in legno per ospitare gli sfollati del paese con: scuola, uffici comunali, caserma e negozi; il villaggio \u00e8 stato progressivamente abbandonato negli anni mentre proseguiva la ricostruzione del paese.\nAttualmente, il villaggio \u00e8 del tutto disabitato e a un centinaio di metri fu realizzata una discarica provvisoria per i calcinacci del paese che si accumulavano durante la demolizione delle abitazioni danneggiate; dopo lo smantellamento della discarica, \u00e8 stata costruita sul medesimo sito una centrale a pannelli solari. A pochi metri dalla centrale era stato costruito un eliporto per l'emergenza terremoto, attualmente inutilizzato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "441699", "revid": "125682378", "url": "https://it.wikipedia.org/wiki?curid=441699", "title": "Granarolo (azienda)", "text": "Granarolo \u00e8 un gruppo societario italiano, fondato nel 1957 con sede a Bologna.\nOpera nel settore lattiero\u2013caseario (latte, yogurt, dessert, gelati, panna fresca e a lunga conservazione, formaggi freschi e stagionati e alimenti per l'infanzia a base di latte), pasta secca, aceto balsamico di Modena IGP e condimenti, salumi e alimenti vegetali.\nStoria.\nLa creazione.\nNel 1957 a Granarolo dell'Emilia (BO) viene fondato il \"Consorzio Bolognese Produttori Latte\" con lo scopo di produrre, trasformare e commercializzare il latte, adottando il nome Granarolo come marchio per la commercializzazione del latte.\nNel 1972 entra nel consorzio la Cooperativa Felsinea Latte dando vita al Consorzio Emiliano-Romagnolo Produttori Latte (CERPL) a cui in seguito aderiscono la Cooperativa Latte Estense di Ferrara, la Cooperativa Produttori Latte di Forl\u00ec, la Cooperativa di Ravenna e la Cooperativa di Rimini. Successivamente il consorzio CERPL acquisisce l'azienda bolognese produttrice di gelati \"Sanbon\".\nNel corso degli anni ottanta la Cooperativa Latte Estense di Ferrara e la Cooperativa Produttori Latte di Forl\u00ec usciranno dal consorzio parallelamente aderir\u00e0 al CERPL il \"Consorzio Granterre\" di Modena e verranno acquisite la \"Daunia Natura\" di Foggia, la \"Sogecla\" di Anzio e la \"Cooperativa Latte Verbano\" di Novara (quest'ultima fallita nel 1992).\nIl Consorzio Granlatte e Granarolo S.p.A..\nNel 1991 \u00e8 nominato presidente Luciano Sita (ex direttore generale di Conad, esponente di Legacoop) con il compito di fare la fusione con un'altra grande cooperativa del latte, la Giglio-Latterie Riunite di Reggio Emilia guidata da Alberto Galaverni e con la sede in un palazzo sull'autostrada del sole, in modo da competere alla pari con Parmalat. Si trova invece come obiettivo primario il salvataggio dell'azienda che, con un fatturato di 542 miliardi di lire, ha un bilancio \"completamente dissestato\". Sono cos\u00ec avviate tra le polemiche pesanti iniziative, dal taglio sui prezzi del latte conferito dagli allevatori alla chiusura dello stabilimento di Ferrara e alla vendita di immobili. Una volta che i conti economici sono diventati un po' pi\u00f9 sostenibili, riprendono le lunghe trattative per la fusione con le Latterie Riunite che non vanno per\u00f2 in porto dopo aver costituito una societ\u00e0 paritetica fra i due gruppi nella quale avrebbero dovuto gradualmente confluire le attivit\u00e0 di entrambi: alla fine del 1992 Giglio e Latterie Riunite, in una situazione fallimentare mascherata da tempo (buco accertato di 70 miliardi), sono comprate per 50 miliardi dalla Parmalat.\nSempre nel 1992 il CERPL d\u00e0 vita alla societ\u00e0 Granarolo Felsinea S.p.A., una ristrutturazione societaria realizzata con la collaborazione dello studio Luigi Guatri di Milano e pensata per l'obiettivo ormai fallito con Reggio Emilia. Il passaggio da cooperativa a societ\u00e0 per azioni e quindi il passaggio di marchi e mercato ad una SpA (accolto anche da critiche feroci nel mondo cooperativo) crea plusvalenze che permettono all'azienda di fronteggiare la crisi economica che non \u00e8 finita, anzi si \u00e8 aggravata con la svalutazione della lira. All'inizio del 1993 la societ\u00e0 non ha pi\u00f9 soldi e i fornitori non fanno pi\u00f9 credito. Viene cos\u00ec varato un nuovo piano di salvataggio con un pesante taglio dei costi che toccano anche i dipendenti: 143 persone su 1.131 sono lasciate a casa.\nLe acquisizioni degli anni Novanta riguarderanno le aziende: \"Dilat S.p.A.\" di Soliera, \"Latte San Giorgio\" di Locate di Triulzi (MI) nel 1994, \"Interpack S.r.l.\" di Gualtieri (Reggio Emilia), \"Fiore S.r.l.\" di Udine, \"Sail S.p.A.\" di Bari (operante in Puglia con il marchio 'Perla') e \"Latte Cerulli\" di Teramo.\nNel 1998 il consorzio che controlla la Granarolo Felsinea S.p.A. assume il nome di \"Granlatte\" e l'anno successivo la Granarolo Felsinea assume il nome di Granarolo S.p.A.\n2000-2010: continua la campagna di acquisizioni.\nNel 2000 la Granarolo compie ulteriori acquisizioni: \"La Centrale del Latte di Milano\" per 129,2 miliardi delle vecchie lire (battendo all'asta in una corsa al rialzo partita da 107 miliardi la concorrenza della Yomo), la \"Vogliazzi Specialit\u00e0 Gastronomiche\" di Vercelli per 15 miliardi (l'idea della Granarolo \u00e8 di arricchire le prospettive aziendali con la gastronomia fresca in vista della quotazione in Borsa, cosa che sar\u00e0 poi rinviata e la Vogliazzi sar\u00e0 quindi rivenduta), la Centrale del Latte di Viterbo \"Alto Lazio\", la met\u00e0 del capitale della Centrale del Latte di Calabria S.p.A. e la Latte Bianchi di Mogliano Veneto (Treviso). Salta invece l'acquisizione della Centrale del latte di Vicenza (aggiudicata per 58 miliardi in una gara con la Centrale del latte di Torino) per il no dell'Antitrust. Motivo: rischio di posizione dominante.\nInoltre nel 2004 acquisisce \"con una trattativa complicatissima\" dalla famiglia Vesely il gruppo Yomo (talmente in sofferenza da avere dato in pegno a Banca Intesa il 96% delle azioni e da essere di fronte ad un bivio: concordato o fallimento), comprendente i marchi Yomo, Torre in Pietra (escluso Latte), Mandriot, Pettinicchio e Merlo; e gli stabilimenti di Pasturago (Yomo), Sermoneta (Pettinicchio) ed Acqui Terme (Merlo). \nDel gruppo ex Yomo faceva parte anche la CSL- Centro sperimentale del latte, deputata alla produzione di fermenti lattici per uso alimentare e farmaceutico (ceduta al Gruppo Sacco nel 2013). La famiglia Vesely chiede il concordato preventivo del gruppo, la cui procedura si chiude il 23 marzo 2006. A quella data si perfeziona anche il \"closing\" dell'operazione: la Granarolo paga nel complesso l'acquisizione della Yomo 140,8 milioni di euro, grazie anche ad un finanziamento di 71 milioni di Banca Intesa. Un'operazione onerosa che lascia segni pesanti nel bilancio Granarolo del 2006 e anche in quello del 2007. Sempre nel 2006 lo \"storico\" stabilimento della Centrale del Latte di Milano \u00e8 chiuso. La produzione \u00e8 trasferita nell'impianto ex Yomo di Pasturago.\nNel corso del 2008 una riorganizzazione del gruppo porta al ricorso alla cassa integrazione, alla chiusura della societ\u00e0 controllata Agriok (operante nel settore della tracciabilit\u00e0 di filiera), la chiusura dello stabilimento di Rimini, la cessione del caseificio di Sermoneta (mantenendo per\u00f2 il marchio \"Pettinicchio\") e di Acqui Terme (cedendo il marchio Merlo).\nNonostante questi problemi finanziari, Sita cerca anche di realizzare un progetto che porta avanti da tempo dopo l'uscita di scena di Calisto Tanzi nel 2003 e il crack Parmalat che finisce in amministrazione straordinaria con Enrico Bondi nel ruolo di commissario: creare una grande impresa lattiero-casearia italiana aggregando Granarolo e Parmalat in modo da competere con Danone e Lactalis ed evitare nello stesso tempo che Parmalat possa essere venduta all'estero. Con il contributo di McKynsey, \u00e8 realizzato un progetto che assume i contorni di un progetto-paese per l'agroalimentare italiano e che Sita poi illustra a Roma a ministri, sindacati e banchieri trovando pi\u00f9 che altro molto scetticismo.Nel frattempo il 2011 Parmalat sar\u00e0 acquisita da Lactalis che gi\u00e0 possiede in Italia marchi storici come Galbani, Invernizzi e Locatelli. L'Antitrust approver\u00e0 l'intera operazione.\nNel 2009, dopo diciotto anni, Luciano Sita lascia la guida della societ\u00e0. Al suo posto subentra Gianpiero Calzolari, presidente di Legacoop Bologna e di Legacoop Emilia-Romagna con esperienza di amministratore pubblico come sindaco di Monzuno. In un paio d'anni Granarolo cambia l'intero vertice.\nNel 2010 nasce all'interno del Gruppo la Zeroquattro S.r.l., una societ\u00e0 di servizi logistici integrati con una vocazione specifica, anche se non esclusiva, al trasporto e alla distribuzione dei prodotti alimentari freschi, gestiti in catena refrigerata, da 0\u00a0\u00b0C a 4\u00a0\u00b0C.\nSul fronte dell'impegno sociale, Granarolo \u00e8 fra i promotori, assieme a \"CEFA Onlus\", di \"Africa Milk Project\", un progetto di cooperazione internazionale per l'auto-sviluppo, con l'obiettivo di creare una filiera del latte a Njombe, uno dei distretti pi\u00f9 poveri della Tanzania.\n2011-2014: dall'internazionalizzazione al primo miliardo.\nNel 2011 Granarolo inaugura un piano strategico di internazionalizzazione basato su quattro principali pilastri: crescita dimensionale, diversificazione dei prodotti, di mercati e Paesi. In quest'ottica di sviluppo estero nasce Granarolo Iberica S.L., attiva nella distribuzione di prodotti alimentari in Spagna, e vengono acquisite le aziende italiane casearie \"Lat Bri\", societ\u00e0 brianzola della famiglia Cogliati, terzo produttore di formaggi freschi in Italia, e Ferruccio Podda, realt\u00e0 sarda con 60 anni di storia, che rappresenta l'entrata del Gruppo nei formaggi stagionati.\nNasce Granarolo International che vara la prima operazione in Francia con l'acquisizione del Gruppo caseario francese \"CIPF Codipal\", facente capo alla holding Compagnie du Forum SAS, operatore francese attivo nella produzione e distribuzione di formaggi freschi e stagionati con i marchi Casa Azzurra, Les Fromagers de Ste Colombe e Les Fromagers de St Omer.\nLe successive operazioni all'estero vedono la nascita di Granarolo UK, societ\u00e0 per l'esportazione di formaggi nel Regno Unito e Irlanda, l'apertura della prima filiale commerciale a Shanghai, in Cina, e la partnership con Vivartia Group, a cui fa capo un produttore greco di prodotti lattiero-caseari Delta Foods S.A., per la distribuzione in Italia di yogurt e formaggi greci.\nNel contesto nazionale viene siglata la partnership con \"Amalattea S.p.A.\", operante nella produzione e commercializzazione del latte di capra e derivati, l'acquisizione del caseificio toscano Pinzani, specializzato nella produzione di pecorino a \u201clatte crudo\u201d, l'inaugurazione della Centrale del Gusto S.r.l., pasticceria, gelateria e caffetteria a Bologna, in collaborazione con Gino Fabbri, Presidente dell'Accademia Maestri Pasticceri Italiani.\nTra le attivit\u00e0 di CSR nasce Allattami, la Banca del Latte Materno Donato di Bologna, progetto per la raccolta del latte umano in collaborazione con il Policlinico Sant'Orsola di Bologna.\nIl 2014 si chiude con oltre un miliardo di euro di fatturato.\n2015-oggi: Expo e nuove acquisizioni.\nA Expo Milano 2015, Granarolo rappresenta la filiera italiana del latte di qualit\u00e0, partner del Padiglione Italia, registrando oltre 510.000 visitatori da oltre 30 nazioni, e Africa Milk Project \u00e8 selezionato, primo tra 800 progetti al mondo, come Best Practice nella categoria \u201cSviluppo sostenibile di piccole comunit\u00e0 rurali in aree marginali\u201d.\nDiverse operazioni di acquisizione rientrano nella strategia di diversificazione di prodotto volta a potenziare la presenza del Gruppo sui mercati internazionali: \"Gennari S.p.A.\", societ\u00e0 parmense specializzata nella produzione di Parmigiano Reggiano e Prosciutto di Parma, il \"Pastificio Granarolo\", che produce e commercializza pasta all'uovo e di semola, e \"Conbio\", azienda in Italia specializzata nella produzione di prodotti gastronomici vegetali e biologici.\nA fine 2016 il Gruppo si \u00e8 aggiudicato, tramite asta competitiva, l\u2019azienda Pandea Dietetica S.r.l., societ\u00e0 che opera a Parma dal 1946 e specializzata nella produzione di prodotti da forno con e senza glutine, e ha annunciato l\u2019acquisizione del 30% (salito nel 2017 al 60%) della San Lucio S.r.l., azienda proprietaria di GrokSi!, brand legato a un innovativo snack di formaggio cotto al forno, ottenuto con un metodo brevettato.\nPer quanto riguarda l'estero, attraverso la controllata Granarolo International S.r.l. viene creata Granarolo Chile, con l'acquisizione di Bioleche Lacteos, e vengono siglate numerose acquisizioni: una quota pari al 25% di European Foods Ltd, importatore e distributore di prodotti Made in Italy in Nuova Zelanda, Yema Distribuidora de Alimentos Ltda, societ\u00e0 specializzata nella produzione e commercializzazione di prodotti caseari in Brasile con due stabilimenti produttivi, Vinaio O\u00dc, rinominata Granarolo Baltics O\u00dc, societ\u00e0 operante nel settore della commercializzazione di prodotti lattiero caseari e nell'importazione di prodotti italiani di qualit\u00e0 in Estonia, Matric Italgross AB, societ\u00e0 svedese di distribuzione di marchi italiani, e Comarsa SA, societ\u00e0 di distribuzione di prodotti alimentari Made in Italy in Svizzera, Allfood Importa\u00e7\u00e3o, Ind\u00f9stria e Com\u00e9rcio SA Brazil, primario importatore e distributore di prodotti tipici europei in Brasile, e il 50% di Quality Brands International Greece, importante distributore greco.\nNel 2017, 60\u00ba anniversario di Granarolo, la societ\u00e0 ha registrato un fatturato di 1,27 miliardi di euro con un aumento del 7,8%. L'Ebitda \u00e8 stato di 70,1 milioni (in calo del 13%); anche l'utile \u00e8 diminuito passando dai 22,6 milioni del 2016 ai 10,1 del 2017. Nella ripartizione dei ricavi l'estero \u00e8 cresciuto (dal 17% al 20%), l'Italia \u00e8 diminuita (dal 77% al 72%), l'Extra Ue \u00e8 passato dal 6% all'8%. L'India \u00e8 risultata il principale mercato asiatico dell'azienda, in particolare per i prodotti del comparto lattiero-caseario.\nNel febbraio 2018 la societ\u00e0 acquisisce Midland Food Group, sede a Londra e due piattaforme distributive tra Birmingham (dove ci sono anche produzioni) e Basingstoke, fondata 40 anni fa da Peter Shirley, 70 milioni di euro di ricavi e 224 dipendenti. Granarolo pu\u00f2 cos\u00ec contare su due grandi \"hub\" in Europa: uno in Francia (il secondo mercato dopo l'Italia con ricavi che superano i 150 milioni) e uno in Gran Bretagna (destinato a diventare il terzo).\nNell'aprile 2019 acquista in Friuli la maggioranza di \"Venchiaredo\", specializzata nella produzione di stracchino con 80 dipendenti e quasi 27 milioni di fatturato. Granarolo diventa cos\u00ec il secondo produttore italiano di stracchino.\nNell'ottica di rifocalizzazione del business nel settore latte e derivati, Granarolo cede nell'ottobre 2020 il ramo d'azienda Pandea a Morato Pane. Nel dicembre 2020 \u00e8 l'acetaia Fattorie Giacobazzi ad essere ceduta a Monari Federzoni S.p.A.\nNell'aprile 2021 il gruppo Granarolo acquisisce da Mulino Alimentare S.p.A. il 60% di Mulino Formaggi S.r.l., portando la sua quota dal 40% al 100% del capitale. Mulino Formaggi S.r.l. nasce a Parma nel 2018 in seguito all\u2019incontro di realt\u00e0 fortemente presenti sul territorio e specializzate nel confezionamento e nella commercializzazione di formaggi duri italiani nel mondo.\nNel maggio 2021, Granarolo annuncia l\u2019ulteriore acquisizione del 49% di Granarolo UK Ltd e porta la propria quota di capitale dal 51% al 100% nell\u2019ottica di consolidare la propria presenza nel Regno Unito, cos\u00ec come avvenuto in Francia.\nA ottobre 2021, Granarolo annuncia l'acquisizione del 100% di Calabro Cheese Corp., una compagnia statunitense del Connecticut che produce e commercializza prodotti lattiero-caseari quali ricotta, mozzarella e burrata.\nStruttura societaria.\nIl Gruppo Granarolo \u00e8 costituito da:\nStabilimenti.\nIl Gruppo opera attraverso 19 siti produttivi: 11 dislocati su tutto il territorio nazionale, 2 in Francia, 3 in Brasile, 1 in Nuova Zelanda, 1 in Germania e 1 in Gran Bretagna.\nStabilimenti in Italia.\nBologna - Cadriano\nPasturago di Vernate (MI)\nUsmate Velate (MB)\nSoliera (MO)\nGioia del Colle (BA)\nCastrovillari (CS)\nSestu (CA)\nMontemiccioli (PI)\nCoriano (RN)\nRamuscello (PN)\nParma\nCastelfranco Emilia (MO)\nStabilimenti fuori dall'Italia.\nCampagne-l\u00e8s-Wardrecques (Francia)\nSaint-Genix-sur-Guiers (Francia)\nAuckland (Nuova Zelanda)\nWillenhall (Gran Bretagna)\nGr\u00fcnenbach (Germania)\nAndrel\u00e2ndia (Brasile)\nSan Paolo (Brasile)\nGuare\u00ed (Brasile)"}
{"id": "441700", "revid": "125594491", "url": "https://it.wikipedia.org/wiki?curid=441700", "title": "Petrosino", "text": "Petrosino (\"Piddrusinu\" in ) \u00e8 un comune italiano di abitanti del libero consorzio comunale di Trapani in Sicilia.\nVenne istituito nel 1980 con scorporo di territorio dai comuni di Marsala e Mazara del Vallo.\nStoria.\nFino al 1600 il territorio \u00e8 incolto ed inabitato. La delimitazione territoriale primordiale del comune prende forma grazie ad alcuni provvedimenti legislativi del 1758 a favore della \"infeudazione\" della contrada San Giuliano e della costruzione di dimore stagionali per i periodi di semina e di raccolto. L'insediamento si perfezion\u00f2 con la costruzione di un baglio, il cui portale divenne poi lo stemma e simbolo del paese, da parte dell'inglese John Woodhouse. Giunto nel 1773 per comprare soda da inviare in Inghilterra, egli scopr\u00ec le qualit\u00e0 del vino locale e cominci\u00f2 a curarne l'esportazione verso il suo paese.\nIn seguito all'Unit\u00e0 d'Italia e alla Legge Corleo del 1862 (che sancisce l'abolizione dei feudi ecclesiastici) il territorio va assumendo la conformazione moderna con la nascita dei primi conglomerati urbani tipici detti \"Chianura\" (da \"chianu\"), tuttora esistenti. Dall'anno 1880 ai primi del Novecento la costruzione della linea ferroviaria Sicula Occidentale e della stazione ferroviaria Petrosino-Strasatti oltre all'ingrandimento del \"chianu Chiesa\" (oggi piazza Francesco De Vita e centro cittadino) e all'aumento della popolazione residente in pianta stabile da l'impulso per la prima richiesta di autonomia del 1937.\nDa frazione a comune.\nPetrosino era frazione di Marsala. Gli abitanti, a seguito di un referendum popolare, ottennero l'autonomia comunale, sancita dalla Legge regionale n. 82 del 21 luglio 1980, con effetto dal 10 agosto. Il nuovo comune venne costituito con circa 17\u00a0km\u00b2 di territorio marsalese e 28\u00a0km\u00b2 provenienti da Mazara (contrada Triglia-Scaletta).\nSimboli.\nSimbolo del paese \u00e8 il portale del baglio padronale fatto costruire dal mercante inglese John Woodhouse nel XVIII secolo.\nMonumenti e luoghi d'interesse.\nNel settore monumentale ricordiamo: la Torre Sibiliana del XV secolo, la Torre Montenero del XVII secolo, il Baglio Woodhouse, il Baglio Span\u00f2 del XIX secolo.\nLungo la costa si possono trovare spiagge dalla sabbia fine come costoni di roccia calcarea. Sul versante nord (presenti tra Torre Sibiliana e punta Biscione) i costoni arrivano a circa tre metri di altezza mentre sul versante sud si ha la presenza di spiagge dalla lunghezza variabile inframezzati da costa rocciosa. Famosa \u00e8 la spiaggia di Torrazza, sul versante sud, spiaggia principale dei petrosileni e limitrofi. \nEconomia.\nLa sua economia si basa essenzialmente sull'agricoltura. Si producono ortaggi in serra, uva da tavola e da mosto. Risulta essere il comune pi\u00f9 vitivinicolo d'Italia, con la maggiore produzione di uva per abitante. Contribuisce in maniera significativa alla produzione del noto vino Marsala. Sono presenti anche allevamenti di ovini.\nRilevanti risultano essere gli investimenti che le amministrazioni comunali che si sono succedute hanno riservato allo sviluppo turistico puntando su Street art, eventi culturali e folkloristici. Importanza via via crescente sta acquisendo il Carnevale petrosileno, con la sfilata di caratteristici carri allegorici.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 il \"BiancoArancio Petrosino\" che milita nel girone Trapani siciliano di 2\u00aa Categoria. La societ\u00e0 \u00e8 stata costituita nel 1998 dal prof. Aleci Carmelo e dal Presidente Antonio Galfano, oggi Presidente Onorario.\nLa squadra \"Il Giovinetto Petrosino\" milita nella serie B maschile di pallamano ed \u00e8 allenata dal mister Onofrio Fiorino."}
{"id": "441701", "revid": "1305772", "url": "https://it.wikipedia.org/wiki?curid=441701", "title": "Soulcalibur", "text": " \u00e8 un videogioco appartenente alla categoria dei picchiaduro 3D per console, uscito nelle sala giochi nel 1998 e per la console Sega Dreamcast nel 1999. In seguito il gioco venne reso disponibile per il servizio online Xbox Live nel 2008, per iOS nel 2012 e Android nel 2013. La giocabilit\u00e0 \u00e8 incentrata su combattimenti uno contro uno all'arma bianca.\n\u00c8 il secondo capitolo dell'omonima serie.\nTrama.\nLe vicende di questo capitolo riguardano la ricerca di due spade dotate di poteri soprannaturali.\nLa \"Soul Calibur\" \u00e8 una spada \"legata al Bene\" che dona, a chi riesce a possederla, poteri straordinari. La \"Soul Edge\" ne \u00e8 invece la controparte, avendo la capacit\u00e0 di risvegliare il \"lato malvagio\" di colui che la brandisce, controllandone, di fatto la volont\u00e0. Anche quest'ultima spada dona capacit\u00e0 sovrannaturali al suo possessore.\nLa spada malefica \u00e8 presente fin da \"Soul Blade\" (fra l'altro, la versione coin-op da sala giochi si chiamava proprio \"Soul Edge\"), mentre quella \"virtuosa\" \u00e8 stata inserita solo a partire dal secondo capitolo, quando la serie ha preso il suo nome.\nL'aspetto delle due spade varia molto sia da gioco a gioco, che da personaggio a personaggio (per adattarsi agli stili di combattimento dei vari protagonisti), talvolta anche per varie versioni disponibili per lo stesso personaggio: generalmente la Soul Edge presenta una colorazione rosso scuro/viola/fucsia, mentre la Soul Calibur \u00e8 di un azzurro/celeste. Per quanto concerne la forma, la Soul Edge \u00e8 caratterizzata dalla presenza di un bulbo oculare o di una bocca (idealmente, a renderla \"viva\"), mentre la Soul Calibur viene raffigurata come se avesse l'aspetto del cristallo.\nNonostante il titolo della serie derivi dalla spada \"virtuosa\", quella \"malvagia\" \u00e8 molto pi\u00f9 presente nel gioco; molti dei protagonisti inoltre viaggiano per il mondo alla ricerca proprio della Soul Edge, al fine di ottenerne i poteri o per distruggerla.\nColonna sonora.\nLa colonna sonora di \"Soulcalibur\" \u00e8 stata composta da: Junichi Nakatsuru, Yohihito Yano, Akitaka Tohyama, Takanori Otsuka e Hideki Tobeta.\nAccoglienza.\nAl momento dell'uscita, i quattro recensori della rivista \"Famits\u016b\" hanno dato un punteggio di 40/40. La rivista \"Retro Gamer\" lo ha classificato come il quinto miglior gioco uscito per Dreamcast su un massimo di venticinque titoli."}
{"id": "441705", "revid": "29727", "url": "https://it.wikipedia.org/wiki?curid=441705", "title": "Dorifora della patata", "text": ""}
{"id": "441706", "revid": "2231821", "url": "https://it.wikipedia.org/wiki?curid=441706", "title": "Goo Goo Dolls", "text": "I Goo Goo Dolls sono un gruppo musicale alternative rock statunitense, formato da John Rzeznik (voce e chitarra) e Robby Takac (basso e voce).\nCarriera.\nHanno inciso 10 album di cui i primi 4 accolti tiepidamente dal pubblico e poco noti fuori dagli Stati Uniti (\"Goo Goo Dolls\", \"Jed\", \"Hold Me Up\", \"Superstar Car Wash\").\n\u00c8 con \"A Boy Named Goo\" e il singolo \u201c\"Name\"\u201d che nel 1995 la band di Rzeznik emerge infatti dall'anonimato. Dallo stesso album vengono successivamente estratti Naked (esistono due versioni, album e video) e Long way down (presente nel film Twister).\nL'album poi vender\u00e0 2 milioni di copie.\nNel 1996 la band ha registrato una versione del brano \"I'll Be There For You\" dei The Rembrandts sigla della famosa sitcom \"Friends\" con il testo leggermente cambiato.\nNello stesso periodo il cantante John Rzeznik \u00e8 vittima di un blocco da scrittore, che lo costringer\u00e0 a frequentare uno psicologo per recuperare il talento smarrito.\nTre anni dopo nel 1998 John viene contattato per scrivere una canzone come colonna sonora del film City of Angels. I Goo Goo Dolls si fecero cos\u00ec conoscere a livello internazionale con l'album \"Dizzy Up the Girl\" con oltre 3 milioni di copie vendute e contenente il singolo \"Iris\", canzone scritta per l'appunto come colonna sonora de La citt\u00e0 degli angeli, film interpretato da Meg Ryan e Nicolas Cage.\nNon erano sicuramente il nome pi\u00f9 altisonante tra le band partecipanti alla colonna sonora del film, infatti sono presenti i nomi di Alanis Morissette e U2.\nIris (17 settimane al primo posto) sbaragli\u00f2 la concorrenza e fece vendere pi\u00f9 di 10 milioni di copie al CD \"City of Angels Soundtrack\".\nLa canzone e di conseguenza la band furono nominati ai Grammy (1999), ma quell'anno \"My Heart Will Go On\" vinse praticamente tutto.\nDa Dizzy Up the Girl furono estratti \"Slide\" che ebbe enorme successo e ora \u00e8 un classico della band, \"Black Balloon\", nominata ai Grammy (2000), anch'esso un classico, \"Dizzy\" e \"Broadway\" che durante i live vengono sempre apprezzati.\nNel 2001 esce il primo greatest hits della band, \"What I learned about Ego, Opinion, Art &amp; Commerce\" con versioni alternative di brani incisi negli album precedenti.\nDopo i tour mondiali che li hanno tenuti impegnati per 3 anni i Goo Goo Dolls rincompaiono sulla scena nel 2002 con un album intitolato \"Gutterflower\". Dall'album vengono estratti tre hits: \"Here is Gone\", \"Big Machine\" e \"Sympathy\". Quest'album viene considerato da critica e fan, il migliore della band per la sua linea dark riguardante i testi e le musice pop/alternative.\nL'album verr\u00e0 certificato Oro negli U.S.A. vendendo quasi 1 milione di copie.\nIl video di \"Here is Gone\" uno dei pi\u00f9 apprezzati dai fan \u00e8 stato diretto da Francis Lawrence, regista del videoclip \"Bad Romance\" di Lady Gaga e del film \"Io sono Leggenda\". Il video \u00e8 costato pi\u00f9 dell'intero album.\nSempre in questo periodo i Goo Goo Dolls suoneranno in Alaska per una trasmissione statunitense \"Music in High Places\". \u00c8 stato realizzato un DVD dove la band suona in posti unici al mondo.\nNel 2003 Rzeznik scrive due canzoni per il film \"Il pianeta del Tesoro\": I'm Still Here (in italiano interpretata da Max Pezzali con il titolo Ci sono anch'io) e Always Know Where You Are.\nIl 4 luglio 2004 verr\u00e0 ricordato e successivamente proclamato Goo Goo Day, questo \u00e8 dovuto all'incredibile performance che la band ha fatto di fronte a 60,000 persone sotto un diluvio iniziato durante la canzone \"Here is Gone\". La performance di Iris in questo concerto viene definita da molti come \"indimenticabile\".\nLa performance \u00e8 stata immortalata su DVD/CD \"Live in Buffalo 04/07/04\" che ha venduto circa 1 milione di copie.\nNel 2006 il trio di Buffalo esce ancora con un nuovo album \"Let Love In\", l'album \u00e8 anticipato dal singolo \"Better Days\" che diventer\u00e0 poi una hits della band, successivamente verranno estratti \"Stay With You\" e \"Let Love In\" che entreranno entrambe in top 10. L'album verr\u00e0 promosso con un tour estivo in compagnia dei Lifehouse e di Colbie Caillat.\nL'album \u00e8 successivamente stato certificato Oro.\nEra in programma l'uscita di un quarto singolo, la ballata \"Without You Here\" ma la band decise di non estrarre un quarto singolo vista l'uscita di una canzone per il film Transformers.\nLa canzone \u00e8 \"Before It's Too Late\" entrata anch'essa in top 10 nonostante nel film sia presente solo la versione strumentale.\nIl secondo \"Greatest Hits\" arriva nel 2007, diviso in due parti, nella prima sono presenti tutti i singoli della band, nella seconda le canzoni meno conosciute con l'aggiunta della demo version di Iris.\nNel 2008 esce \"Real\" come colonna sonora dei Giochi Olimpici di Pechino.\nNel 2010 esce il nono album, intitolato \"Something for the Rest of Us\", con i singoli \"Home\" e \"Notbroken\". L'album non riscuote il successo sperato vendendo poco pi\u00f9 di 130,000 copie, forse per la scelta errata dei singoli, visto che nell'album sono presenti una ballata potente come \"Still Your Song\" che \u00e8 stata richiesta dai fan per essere suonata nei live, \"Nothing is Real\" un'altra ballata molto orecchiabile, \"As I Am\" e \"Sweetest Lie\" che la band suonava in diversi show prima dell'uscita dell'album.\nNonostante il flop commerciale dell'album la canzone \"Home\" entrando al nono posto della top 10 ha allungato il record di 14 canzoni piazzate nella top 10.\nRecord assoluto per una band appartenente per l'appunto ai ragazzi di Buffalo.\nNel giugno 2011 i Goo Goo Dolls tornano con la ballata \"All That You Are\" per il film . Questa \u00e8 la seconda collaborazione dei Goo Goo Dolls con il regista Michael Bay per la saga Transformers. Nello stesso anno \"Iris\" torna in top 3 in UK.\nNel 2012 la rivista \"Billboard\" piazza al primo posto Iris nella Top 100\u00a01992-2012, Slide al numero 9 e Name al numero 24. I Goo Goo Dolls sono l'unica band ad avere tre pezzi in questa classifica.\nL'11 giugno 2013 \u00e8 uscito il loro nuovo album \"Magnetic\", album definito dalla band \"upbeat\", preceduto dal singolo \"Rebel Beat\" presente anche nell'episodio finale di Beverly Hills 90210. Il secondo singolo estratto \u00e8 la romantica \"Come To Me\" che \u00e8 entrata nelle classifiche statunitensi.\nNel suo primo week-end l'album ha debuttato al n\u00ba8 vendendo 29.000 copie.\nL'album \u00e8 stato promosso negli U.S.A. in un tour che ha visto alternarsi sul palco i Goo Goo Dolls con i Matchbox Twenty e in ottobre hanno suonato nel Regno Unito con diversi sold out.\nA febbraio 2014 \u00e8 iniziato il tour in Canada e in aprile \u00e8 previsto un mini-tour di 3 settimane nel quale la band suoner\u00e0 interamente in acustico chiamato \"Otis Midnight Session\" in piccoli teatri negli States, queste performance verranno immortalate in un DVD.\nI Goo Goo Dolls hanno venduto complessivamente nel mondo pi\u00f9 di 10 milioni di copie.\nDiscografia.\nEP"}
{"id": "441708", "revid": "23", "url": "https://it.wikipedia.org/wiki?curid=441708", "title": "Kaolinite", "text": ""}
{"id": "441709", "revid": "339392", "url": "https://it.wikipedia.org/wiki?curid=441709", "title": "Model View Controller pattern", "text": ""}
{"id": "441713", "revid": "125717330", "url": "https://it.wikipedia.org/wiki?curid=441713", "title": "7-Zip", "text": "7-Zip \u00e8 un programma open source per la creazione e gestione di file compressi, progettato originariamente per Microsoft Windows. Usa il proprio formato archivio 7z ma pu\u00f2 leggere e scrivere in molti altri formati. \u00c8 attivamente sviluppato da Igor Pavlov sin dalla prima versione del 1999.\nLa maggior parte del codice sorgente di 7-Zip \u00e8 distribuito sotto la GNU Lesser General Public License. \u00c8 disponibile un \"porting\" multipiattaforma per sistemi Unix-like chiamato p7zip.\nFormati.\nIl formato archivio 7z.\nCome impostazione predefinita, 7-Zip crea archivi di formato 7z, con l'estensione .7z. Ciascun archivio pu\u00f2 contenere pi\u00f9 file e cartelle. La compressione, sicurezza e la riduzione di grandezza sono raggiunte utilizzando una combinazione di filtri impilati. Questi possono essere preprocessori, algoritmi di compressione e filtri di cifratura. Il nucleo della compressione dei file .7z usa vari algoritmi, i pi\u00f9 comuni sono bzip2, LZMA2 e LZMA.\nSviluppato da Igor Pavlov, LZMA \u00e8 un software relativamente nuovo che fa il suo debutto come parte del formato 7z. LZMA \u00e8 costituito da un grande dizionario scorrevole basato su pacchetti LZ di grandezza fissata a 4Gb, e utilizzante un range coder. Il formato nativo dei file formato 7z \u00e8 aperto e modulare. Tutti i nomi dei file sono memorizzati con caratteri Unicode. Le specifiche ufficiali del file formato 7z sono distribuite con il codice sorgente del programma.\nAltri formati supportati.\n7-Zip supporta un numero elevato di altri formati di archivi compressi e non compressi, includendo compressione e decompressione di ZIP (anche archivi multivolume), gzip, bzip2, tar, e dalla versione beta 9.04 il formato XZ. 7-Zip permette solo la decompressione dei formati CAB (Microsoft cabinet file), RAR, MSLZ, SWF, FLV, Arj, Z, LHA, CPIO, SMZIP, JAR, immagini ISO CD/DVD (7-Zip nelle versioni 4.42 e superiori), DMG, HFS, RPM e archivi debian (DEB); dalla versione 4.65 pu\u00f2 estrarre altri formati come: ARJ, CAB, CHM, CPIO, DyjyEB, DMG, HFS, ISQ, LZH, LZMA, MSI, NSIS, RAR, RPM, UDF, WIN, XAR e Z (il supporto completo su estrazione e archiviazione \u00e8 fornita solo per i seguenti formati: 7z, zip, gzip, bzip2 e tar).\n7-Zip \u00e8 capace di aprire alcuni file .msi (Microsoft installer), permettendo l'accesso al completo meta-file interno. Possono anche essere aperti altri formati di installer come i file CAB (compressione LZX) e NSIS (LZMA), questo significa che 7-Zip pu\u00f2 essere usato per verificare se un file binario \u00e8 un archivio; in maniera simile alcuni programmi eseguibili (.exe) possono essere aperti come archivi, potendone estrarre il contenuto.\nDalla versione 15.06 beta \u00e8 possibile estrarre il contenuto degli archivi in formato RAR5.\nVersioni.\nLa versione originaria, dotata di interfaccia grafica (\"7-Zip File Manager\"), \u00e8 disponibile per i sistemi operativi Microsoft da Windows NT fino a Windows 10 (al 2017). \u00c8 disponibile anche la versione a per Windows a 64 bit che supporta maggiori quantit\u00e0 di memoria e una compressione pi\u00f9 veloce.\nLa versione p7zip a riga di comando \u00e8 stata adottata per l'utilizzo in sistemi operativi come Linux, FreeBSD, MacOS, AmigaOS 4 e vari altri.\n\u00c8 disponibile un front-end per p7zip con una GUI per Mac OS X dal nome di KEKA. Sono fornite due versioni in riga di comando: 7x.exe, usando librerie esterne, e una versione stand-alone 7za.exe contenente moduli precostruiti; il supporto della compressione/decompressione di 7za \u00e8 per\u00f2 limitata ai file di tipo 7z, zip, gzip, bzip2 e tar.\nLa versione con interfaccia a riga di comando \u00e8 disponibile anche per i sistemi DOS (utilizzanti l'HX DOS Extender), ed \u00e8 stata convertita per i sistemi Unix-like (\"p7zip\"). \nL'ultima versione ufficiale \u00e8 la 21.06 del 24 novembre 2021.\nModello di numerazione delle versioni.\nDopo la versione 4.65 7-Zip cambia il suo schema di numerazione in \u201canno.revisione\u201d, simile a quella usata da Ubuntu ed altri progetti. La prima pubblicazione con il nuovo modello di numerazione si \u00e8 concretizzata, nel corso del 2009, con le versioni di sviluppo 9.04. Per tutto il 2010 si \u00e8 comunque proseguito pubblicando minor release successive delle beta 9.x, senza mai averne una versione ufficialmente stabile. Lo schema \u00e8 seguito ininterrottamente dal 2015 a oggi.\nSicurezza.\nGli archivi autoestraenti prodotti da 7-Zip (incluso lo stesso eseguibile per l'installazione di 7-Zip) possono essere vulnerabili a esecuzione di codice arbitrario tramite il dirottamento DLL: se la DLL \"UXTheme.dll\" si trova nella stessa cartella del file eseguibile viene caricata ed eseguita. Nella versione 16.03 di 7-Zip le note di rilascio informano che \u00e8 stata aggiunta una protezione nel programma di installazione e nei moduli SFX per prevenire questo tipo di attacco.\nLe versioni di 7-Zip 18.03 e precedenti contengono una vulnerabilit\u00e0 di esecuzione di codice arbitrario nel modulo che estrae i file dagli archivi RAR (CVE-2018-10115), la vulnerabilit\u00e0 \u00e8 stata risolta il 30 aprile 2018 con la versione 18.05."}
{"id": "441714", "revid": "120794552", "url": "https://it.wikipedia.org/wiki?curid=441714", "title": "Nepal Sambat", "text": "Il Nepal Sambat (\u0928\u0947\u092a\u093e\u0932 \u0938\u0902\u0935\u0924\u094d - \"nep\u0101la sa\u1e43vat\") \u00e8 il calendario utilizzato dall'etnia nepalese dei Newa, stanziati perlopi\u00f9 nella valle di Kathmandu. Spesso \u00e8 abbreviato come N.S..\n\u00c8 un calendario lunare che risulta in ritardo di 879 anni circa rispetto al calendario gregoriano. L'anno 2000 d.C., per esempio, equivaleva all'anno 1120/1121 N.S..\nStoria.\nSecondo la tradizione, questo calendario fu inventato da Samkhadhar Shakhwa ed entr\u00f2 in vigore per decreto del re Raghava Deva il 20 ottobre dell'anno 879 d.C.\nFu il calendario ufficiale durante le epoche Thakuri (IX-XIII sec. circa), Malla (XIV-XVIII sec. circa) e Shah fino al 1903, quando fu adottato il \"Bikram Sambat\" ad opera del Primo ministro Chandra Shamsher Rana.\nStruttura.\nL'anno conta 354 giorni, ed inizia solitamente alla fine del mese di ottobre o all'inizio di novembre del calendario gregoriano. I mesi sono dodici, ma essendo questo un calendario lunisolare puro, si aggiunge un tredicesimo mese ogni tre anni per compensare il ritardo rispetto all'anno solare.\nLa prima met\u00e0 di un mese, dalla luna nuova alla luna piena, prende il suffisso \"Tho\" (es.: \"Kachala Tho\"); l'altra met\u00e0 prende il suffisso \"Ga\" (es.: \"Kachala Ga\")."}
{"id": "441716", "revid": "22475", "url": "https://it.wikipedia.org/wiki?curid=441716", "title": "Sir Balan", "text": "Sir Balan il Selvaggio, fratello di Sir Balin dal Northumberland, \u00e8 un personaggio secondario delle leggende arturiane. La sua storia viene narrata di nuovo nella \"Ballata di Balin e Balan\", narrata nel secondo libro della \"Morte di Art\u00f9\" di Thomas Malory. Dopo una serie di peripezie i due fratelli si uccisero l'un l'altro in combattimento e furono sepolti insieme da Merlino"}
{"id": "441719", "revid": "339392", "url": "https://it.wikipedia.org/wiki?curid=441719", "title": "Model View Controller", "text": ""}
{"id": "441734", "revid": "1833487", "url": "https://it.wikipedia.org/wiki?curid=441734", "title": "Holly Marie Combs", "text": "Conosciuta in particolare per i ruoli di Kimberly Brock nella serie televisiva \"La famiglia Brock\" (1992-1996), di Piper Halliwell in \"Streghe\" (1998-2006) e di Ella Montgomery in \"Pretty Little Liars\" (2010-2017).\nBiografia.\nHolly nacque a San Diego, in California, nel 1973. Sua madre, Lauralei Berckhem, rimase incinta a 15 anni mentre suo padre, David Combs, ne aveva 16. Lauralei spos\u00f2 il padre biologico di Holly ma i due divorziarono dopo due anni, pensando entrambi di essere troppo giovani per il matrimonio.\nAlla giovane et\u00e0 di 7 anni, Holly e sua madre si trasferirono a New York. In quel periodo, la bellezza di Holly le permise di apparire in diverse pubblicit\u00e0, ma ben presto, proprio come sua madre (apparsa nell'episodio di \"Streghe\" dal titolo \"Finalmente sposi\"), scopr\u00ec un interesse verso la recitazione.\nCarriera.\nAnni ottanta e novanta: \"La Famiglia Brock\".\nMentre negli anni ottanta ottenne piccole parti in film come Ancora insieme di Robert Greenwald o \"Nato il quattro luglio\" di Oliver Stone, nel 1992 ottenne grande notoriet\u00e0 come attrice nella serie televisiva \"La famiglia Brock\". Partecip\u00f2 all'audizione per il ruolo di Kimberly quando si trovava a New York ma l'agente del casting le disse che non pensava che fosse adatta a quel ruolo perch\u00e9 \"non aveva il cuore abbastanza grande (metaforicamente)\". A questo Holly rispose: \"Se sta cercando qualcuno che abbia un cuore grande, perch\u00e9 accidenti \u00e8 venuto a New York?!\". Ebbe cos\u00ec immediatamente il ruolo. La serie and\u00f2 avanti per quattro anni, fino al 1996; furono questi gli anni in cui Holly ricevette elogi dalla critica e uno Young Artist Award.\nNel 1992, Holly recit\u00f2 in \"Uomini semplici\" accanto a Robert John Burke, in \"Chain of Desire\", e \"Dr. Giggles\", film horror, in cui ottenne la parte della protagonista Jennifer Campbell.\nNel 1996, ebbe una parte accanto a Alyson Hannigan e Tangi Miller nella serie televisiva \"Friends for Life\".\nNel 1997, ottenne il ruolo di Diane Zamora nel film per la televisione \"Questione d'onore\", basato su eventi realmente accaduti legati all'assassina che uccide la complice del tradimento da parte del suo fidanzato ottenendo cos\u00ec vendetta.\nFine anni novanta e inizio dell'anno 2000: \"Streghe\".\nL'attrice era con la sua migliore amica Shannen Doherty quando vide il copione di \"Streghe\" e le disse di voler fare l'audizione e le due si presentarono insieme. Holly si present\u00f2 per il ruolo di Prue e Shannen per quello di Piper ma finirono per avere l'una il ruolo dell'altra. Holly \u00e8 stata nel cast principale della serie dal 1998, anno di esordio della serie, fino alla sua fine, nell'agosto 2006, producendo 72 episodi del telefilm, vincendo due prestigiosi premi come attrice televisiva (un \"RATTY Awards\" e un \"Series Megazine Awards\") e ricevendo molteplici nomination.\nNel 2001 ottiene una breve parte in \"Ocean's Eleven\" con Brad Pitt e Julia Roberts. Nel 2003 recita in \"See Jane Date, \"regia di Robert Berlinger.\nNel 2007 recita nel film per la televisione \"Uno sconosciuto alla mia porta\" e nel 2008 firma un contratto con la Lifetime Television per produrre e recitare nel film \"Mistresses\", pilota di un remake della serie televisiva \"Amanti\", che alla fine viene per\u00f2 cancellato.\nInoltre Holly scrisse uno spin-off di \"Streghe\" incentrato sui figli di Piper Halliwell, Wyatt e Chris, rifiutato per via delle analogie con la gi\u00e0 esistente serie TV \"Supernatural\".\nNel gennaio 2018, poco dopo l'annuncio del reboot della serie, Holly Marie Combs scrive un post su Twitter criticando la decisione di The CW di avviare un reboot della serie senza alcun coinvolgimento del cast originale. La Combs afferma di essere in disaccordo con il reboot, in quanto ordinato dalla stessa rete, precedentemente nota come The WB, che nel 2006 scelse di non rinnovare lo show per una nona stagione, accusandola di appropriarsi indebitamente del nome e del concetto della serie a scopo puramente commerciale, insultando cos\u00ec il cast originale e il duro lavoro svolto durante gli anni da tutta la troupe. La Combs prosegue con le critiche rispondendo alla descrizione fatta dall'emittente televisiva su un reboot \"femminista\" insinuando che, a suo avviso, la serie originale non lo fosse, twittando in modo sarcastico: \"Immagino ci fossimo dimenticate di farlo al primo giro\". Holly Marie Combs quindi dichiara espressamente che, per quanto la riguarda, il reboot avrebbe dovuto avere un nuovo titolo poich\u00e9 trattasi di una nuova serie senza alcun legame con lo show originale. In seguito la Combs insiste twittando che i reboot e i remake \"di solito hanno trame cos\u00ec simili all'originale che sono obbligati per legge a usare lo stesso titolo e quindi ad acquistarne i diritti\", aggiungendo inoltre \"Se non somiglia a nessuna serie deve avere un titolo nuovo. \"\nInfine, in un'intervista con HuffPost, nel maggio 2018, la Combs ha parlato di nuovo del reboot, questa volta criticando il marketing dello show e il cast di attori pi\u00f9 giovani, affermando: \"sebbene apprezzi i lavori e le opportunit\u00e0 che il reboot ha creato non capir\u00f2 mai cosa ci sia di feroce, divertente o femminista nel creare uno show che fondamentalmente dice che le attrici originali sono troppo vecchie per fare un lavoro che hanno fatto 12 anni prima.\"\nIn seguito al 2010: \"Pretty Little Liars\".\nHolly \u00e8 ritornata sul piccolo schermo a partire dall'8 giugno 2010 nella serie televisiva della ABC Family \"Pretty Little Liars\"\",\" interpretando il ruolo di Ella Montgomery, madre della protagonista.\nNel 2012 ha partecipato al video musicale di \"Naked in Venice\" dei Radical Something, diretto da Shannen Doherty, ex collega e grande amica di Holly.\nL'attrice, ancora alle prese con \"Pretty Little Liars \"avendo firmato per una sesta e settima stagione, si \u00e8 ricongiunta all'ex collega e migliore amica Shannen Doherty girando un nuovo reality on the road come protagoniste di Off The Map with Shannen and Holly, che le ha seguite nel corso di un lungo viaggio attraverso l'America nel 2015.\nLa Combs, inoltre, ha recitato nel film per la televisione Love's Complicated, interpretando il ruolo della protagonista: Leah. Il film \u00e8 stato trasmesso su Hallmark Channel il 9 gennaio 2016, negli USA.\nVita privata.\nHolly \u00e8 stata sposata con Bryan Smith dal 1993 al 1997.\nIl 14 febbraio 2004 ha sposato David Donoho, operatore di \"Streghe\". Da questa unione sono nati tre figli . Nel 2011 la coppia ha divorziato.\nL'attrice si \u00e8 quindi legata sentimentalmente a Josh Hallbauer, meglio noto come \"Josh Cocktail\", cantante del gruppo rap Radical Something.\nNel 2016 annuncia sui social il suo fidanzamento con il ristoratore Mike Ryan, che ha poi sposato il 12 settembre 2019.\nFilantropia.\nHolly \u00e8 attivista in numerose cause inerenti la protezione e la tutela degli animali. Al 40\u00ba anniversario dell'organizzazione per la protezione della vita marina Sea Shepherd, ha dichiarato di supportare Sea Shepherd dal 2011 affinch\u00e9 l'organizzazione abbia un impatto globale enorme. Altre organizzazioni che sostiene sono \"Dolphin Project\" e PETA.\nNel marzo 2014, ha navigato con la sua amica Shannen Doherty e la Sea Shepherd Crew in mare per dimostrare gli effetti di una nuova legge australiana che consente di uccidere grandi squali.\nNell'agosto 2014, ha sfidato il fondatore di Sea Shepherd Paul Watson e la Sea Shepherd Crew alla Ice Bucket Challenge, attirando l'attenzione sull'organizzazione della conservazione marina.\nHolly Marie Combs ha manifestato contro l'uccisione di delfini a Taiji, in Giappone e ha invitato a boicottare Sea World.\nInsieme a Richard Dean Anderson, un altro sostenitore di Sea Shepherd, Holly ha prodotto il documentario \"Why Just One\", basato sulla campagna di Sea Shepherd \"Operation Jairo\".\nPremi e riconoscimenti.\nYoung Artist Awards\n1993 - Miglior attrice in una nuova serie televisiva (\"La famiglia Brock) - \"VINTO\n1994 - Complesso giovanile eccezionale in una serie televisiva (\"La famiglia Brock\")\" - NOMINATION\"\n1995 - Miglior prestazione speciale di una giovane attrice in una miniserie (\"A Perfect Stranger) - NOMINATION\"\nScreen Actors Guild Awards\n1995 - Prestazione eccezionale di un cast in una miniserie (\"La famiglia Brock\") - \"NOMINATION\"\nRATTY Awards\n2001 - Miglior cast di una serie televisiva fantasy (\"Streghe\") - \"2 NOMINATION \"\n2002 - Miglior attrice protagonista in una serie televisiva fantasy (\"Streghe\") - \"NOMINATION \"\n2003 - Miglior attrice protagonista in una serie televisiva fantasy (\"Streghe\") - VINTO\nSeries Megazine Awards\n2005 - Miglior attrice televisiva (\"Streghe\")\nDoppiatrici italiane.\nNelle versioni in italiano dei suoi film, Holly Marie Combs \u00e8 stata doppiata da:"}
{"id": "441740", "revid": "599013", "url": "https://it.wikipedia.org/wiki?curid=441740", "title": "Non-dualismo", "text": "La filosofia occidentale spesso assimila erroneamente il non-dualismo al monismo. Nella tradizione filosofica e religiosa asiatiche, invece, i due concetti sono diversi e separati.\nIl non-dualismo ritiene che i diversi fenomeni siano tra di loro inseparabili ma che tra essi non esista una linea netta di demarcazione.\nIl monismo, d'altro canto, afferma che i fenomeni fanno parte unica con la sostanza e quindi siano da essa inscindibili.\nChe il non-dualismo non sia semplicemente un altro modo di definire il monismo, ma che si tratti di un concetto filosofico a s\u00e9 stante, risulta evidente dalla semplice analisi degli assunti di base di due tradizioni religiose diverse:"}
{"id": "441746", "revid": "7336", "url": "https://it.wikipedia.org/wiki?curid=441746", "title": "Nondualismo", "text": ""}
{"id": "441747", "revid": "7336", "url": "https://it.wikipedia.org/wiki?curid=441747", "title": "Non dualismo", "text": ""}
{"id": "441749", "revid": "6923", "url": "https://it.wikipedia.org/wiki?curid=441749", "title": "Claudio Lotito", "text": "Dal 20 luglio 2004 \u00e8 il presidente della Lazio e dal 26 luglio 2011 al 7 luglio 2021 \u00e8 stato anche proprietario, in societ\u00e0 con Marco Mezzaroma, della Salernitana. Eletto consigliere federale nel 2009 e rieletto nel 2013 e 2018, dal 2010 al 2021 \u00e8 stato componente del Comitato di Presidenza della Federazione Italiana Giuoco Calcio.\nA livello individuale, nel 2015 si \u00e8 aggiudicato il premio \"Financial Fair Play\" (organizzato dall'Associazione Italiana Allenatori Calcio e dall'associazione no profit DGS Sport&amp;Cultura) per la rigorosa e meticolosa gestione del bilancio economico della Societ\u00e0 Sportiva Lazio.\nDurante la sua carica presidenziale nella societ\u00e0 romana, iniziata nel 2004 sull'orlo del fallimento, il club vinse 3 Coppe Italia (2009, 2013, 2019) e 3 Supercoppe italiane (2009, 2017, 2019). Da comproprietario della Salernitana a partire dal 2011 \u00e8 riuscito in dieci anni a portare la squadra dalla Serie D alla Serie A.\nBiografia.\nNasce a Roma, in una clinica del quartiere Parioli, da madre insegnante di lettere originaria di San Lorenzo a Pinaco, frazione di Amatrice in provincia di Rieti, e padre carabiniere originario di Soveria Mannelli, in provincia di Catanzaro; cresce a Ciampino, all'epoca frazione del comune di Marino, e da ragazzo gioca a calcio nel ruolo di portiere nell'ASD Amatrice Calcio. Diplomatosi presso il Liceo Classico Statale \"Ugo Foscolo\" di Albano Laziale, ha conseguito una laurea in pedagogia alla Sapienza con il massimo dei voti e ha intrapreso anche l'attivit\u00e0 di giornalista pubblicista a \"Il Tempo\" prima di entrare nel mondo dell'imprenditoria; vive nella Villa San Sebastiano (Appia Antica, Roma), divenuta il suo quartier generale nonch\u00e9 sede dei suoi uffici.\n\u00c8 sposato da molti anni con la moglie Cristina Mezzaroma, figlia di Gianni, componente di un'importante famiglia di imprenditori edili romani; i due hanno un figlio di nome Enrico.\n\u00c8 proprietario di un'impresa di pulizie, la \"S.n.a.m. Lazio Sud\", due di servizi (\"Bona Dea\" e \"Linda\"), una di catering (\"Omnia Service\"), un'altra di termo-gestione (\"Gasoltermica Laurentina\") e un'agenzia di vigilanza privata (\"Roma Union Security\"), oltre ad esser socio di due societ\u00e1 immobiliari. Sul finire della Prima Repubblica, le sue imprese si procuravano gran parte del fatturato aziendale grazie agli appalti degli enti locali e delle societ\u00e0 a controllo pubblico: regione, provincia, comune, le unit\u00e0 sanitarie locali, gli ospedali.\nNel mondo del calcio.\nLa presidenza della Lazio.\nIl 19 giugno 2004 Lotito entra nell'azionariato della Societ\u00e0 Sportiva Lazio partecipando, tramite la holding \"Lazio Events S.r.l.\" (da lui controllata al 100% attraverso i tre veicoli \"S.n.a.m. Lazio Sud\", \"Linda\" e \"Bona Dea\"), all'aumento di capitale acquistando 18.268.506 nuove azioni della societ\u00e0 biancoceleste (che corrispondevano al 26,969% di tutte le azioni), spendendo circa 18,268 milioni di Euro.\nContemporaneamente la cooperativa di lavoro \"Team Service S.C.A R.L.\" di Emilio Innocenzi (considerato vicino a Lotito) arriver\u00e0 al 2,667% delle azioni.\nCelebre una delle prime dichiarazioni del neo presidente laziale:\nPer risollevare la difficile situazione economica in cui versava la societ\u00e0, Lotito decise di avvalersi della legge 21 febbraio 2003, n. 27 (meglio nota come Decreto salva-calcio) approvata dal governo Berlusconi, per mezzo della quale ottenne la rateizzazione del debito pregresso con l'Agenzia delle Entrate (quantificato in 140 milioni di euro) su un arco di 23 anni, oltre a rilevanti sconti sulle penali. Tale accordo, giudicato troppo favorevole alla Lazio, non venne accettato dal primo funzionario statale delegato a trattare, che si dimise e fu sostituito da un altro. Gli sconti, come anche tutti quelli ottenuti da altre societ\u00e0 calcistiche, erano stati originariamente considerati dalla UE aiuti di stato; la legge fu quindi modificata ricevendo l'imprimatur della Commissione europea per la concorrenza. Negli anni successivi l'imprenditore romano ha proseguito un lungo percorso di risanamento del debito pregresso che ha riportato la Lazio in equilibrio economico-finanziario.\nDurante la sua presidenza la Lazio ha vinto tre Coppe Italia nelle stagioni 2008-2009, 2012-2013 e 2018-2019, tre Supercoppe italiane nel 2009, nel 2017 e nel 2019, un Campionato Primavera nel 2012-2013, due Coppe Italia Primavera nel 2013-2014 e nel 2014-2015, una Supercoppa Primavera nel 2014.\nL'esperienza a Salerno.\nIl 21 luglio 2011 Lotito, affiancato dal cognato Marco Mezzaroma, fonda e diventa comproprietario dell'allora Salerno Calcio, societ\u00e0 iscritta al campionato di Serie D.\nIl 7 luglio 2012, dopo appena un anno dalla ricostruzione e con la risalita della squadra campana in Lega Pro Seconda Divisione, il duo Lotito-Mezzaroma acquista il logo e i colori sociali dello storico sodalizio, ricostituendo di fatto la Salernitana che in data 14 aprile 2013, vincendo la gara esterna col Fondi per 5 a 1, ottiene la matematica promozione in Lega Pro Prima Divisione nonch\u00e9 la seconda consecutiva in soli due anni di gestione societaria.\nDa comproprietario della Salernitana ha vinto il campionato di Serie D 2011-2012, girone G, il campionato di Lega Pro Seconda Divisione 2012-2013, girone B, la Supercoppa di Lega di Seconda Divisione 2013, la Coppa Italia Lega Pro nel 2014 e il campionato di Lega Pro 2014-2015 nel girone C, che sancisce il ritorno in Serie B dei granata. Al primo anno in B si salva vincendo i play-out contro la Virtus Lanciano; la stagione seguente si piazzer\u00e0 decimo, nel 2017-2018 dodicesimo, nel 2018-2019 sedicesimo (rivincendo un altro play-out ai rigori contro il Venezia) e ancora decimo nel 2019-2020. Nel 2020-2021 la Salernitana arriva seconda tornando in Serie A dopo 23 anni.\nA causa delle regole federali che non permettono la coesistenza di due club appartenenti ad un unico proprietario o a suoi affini nella stessa categoria, Lotito ha dovuto lasciare la presidenza del club, affidandola definitivamente il 7 luglio 2021 ad un trust indipendente, guidato dal generale Ugo Marchetti, con il compito di trovare un compratore per la societ\u00e0 entro sei mesi dall'affidamento. La Salernitana verr\u00e0 poi venduta a fine anno per 10 milioni di euro all'imprenditore irpino Danilo Iervolino.\nL'interesse per il Bari.\nIn seguito al fallimento del Football Club Bari 1908 di Cosmo Antonio Giancaspro, il 31 luglio 2018 viene reso noto che la proposta della Filmauro S.r.l. del patron del Napoli, Aurelio De Laurentiis ha convinto il sindaco di Bari, Antonio Decaro, superando con la sua Societ\u00e0 Sportiva Calcio Bari le altre dieci proposte, tra cui quella di Claudio Lotito con la Societ\u00e0 Sportiva Bari 1908, per la rinascita del Bari dopo il fallimento.\nL'ingresso in politica.\nAlle elezioni politiche italiane del 2018 viene candidato da Forza Italia (partito di centro-destra di Silvio Berlusconi) al Senato nel listino del collegio proporzionale, risultando non eletto.\nIl 4 agosto 2020 a seguito di un ricorso, il seggio assegnato a Vincenzo Carbone \u00e8 stato assegnato a Claudio Lotito, pertanto la giunta delle elezioni del senato ha deliberato la contestazione del seggio occupato da Vincenzo Carbone.\nCi dovr\u00e0 essere una votazione, dovuta al ricorso, che per\u00f2 al febbraio del 2022 non \u00e8 mai stata fissata.\nProcedimenti giudiziari.\nArresto per appalti.\nNel 1992 viene coinvolto in un'inchiesta della magistratura sugli appalti della Regione Lazio e in seguito arrestato in compagnia di un funzionario che, secondo i magistrati, rivelava all'imprenditore i coefficienti di massimo ribasso necessari ad aggiudicarsi la gara da 27 miliardi di lire per le pulizie nel triennio 1992-1995. I \nmagistrati ritenevano anche che fosse socio occulto delle imprese vincitrici per favorire le societ\u00e0 vicine ai partiti.\nCoinvolgimento in Calciopoli.\nProcesso sportivo: 4 mesi di squalifica.\nSul finire della stagione 2005/2006 viene coinvolto nello scandalo Calciopoli per illeciti commessi nel campionato precedente, cio\u00e8 il primo della sua gestione. Il 14 luglio 2006 viene condannato dalla Commissione d'Appello Federale all'inibizione per 3 anni e 6 mesi e al pagamento di un'ammenda di 10.000 euro, mentre la Lazio \u00e8 condannata alla retrocessione all'ultimo posto del campionato 2005/2006, alla penalizzazione di 7 punti da scontare nel successivo campionato di serie B e a un'ammenda di 40.000 euro.\nIl 27 ottobre la Camera di Conciliazione ed Arbitrato del CONI comunica le sentenze definitive, condannando Lotito a quattro mesi di inibizione (pena ulteriormente ridotta rispetto alla sentenza d'appello della Corte Federale che lo condannava a due anni e sei mesi). Per la Lazio viene confermata la sentenza d'appello che revocava la retrocessione all'ultimo posto del campionato 2005-2006 condannando la societ\u00e0 biancoceleste a 30 punti di penalizzazione, mentre i punti di penalizzazione da scontare nel campionato di Serie A 2006/2007 passano, dagli 11 previsti dalla Corte Federale, a 3.\nProcesso penale: prescrizione.\nL'8 novembre 2011, nell'ambito del processo penale relativo allo scandalo di Calciopoli, \u00e8 stato condannato in primo grado dal Tribunale di Napoli a 1 anno e 3 mesi e 25.000 euro di multa.\nNel marzo del 2012 la condanna passa a 18 mesi di reclusione e a 40.000 euro di multa.\nIl 17 dicembre 2013 la Corte ha preso atto per Lotito e Della Valle della intervenuta prescrizione, come richiesto anche dalla Procura.\nAggiotaggio e ostacolo agli organi di vigilanza.\nIl 3 marzo 2009 Claudio Lotito \u00e8 stato condannato in 1\u00ba grado a due anni di reclusione per aggiotaggio e ostacolo all'attivit\u00e0 degli organi di vigilanza sui titoli del club biancoceleste. Nel gennaio 2014 il reato di aggiotaggio \u00e8 prescritto, mentre la pena per l'omessa alienazione di partecipazioni dovr\u00e0 essere rideterminata dalla corte di appello di Milano per decisione della Quinta Sezione Penale della Corte Suprema di Cassazione, la decisione vale per entrambi gli imputati Claudio Lotito e Roberto Mezzaroma.\nAffitto dell\u2019Olimpico: 1 mese e mezzo di squalifica.\nNell\u2019agosto del 2011 per lo scontro con il presidente del CONI Gianni Petrucci per l\u2019affitto dello Stadio Olimpico Lotito usa l\u2019espressione \u201cestorsione\u201d per motivare il mancato pagamento di una delle quote del canone (2,5 milioni di euro) per poter utilizzare lo stadio; infine verr\u00e0 punito con un 1 mese e mezzo di squalifica.\nAgentopoli: 2 mesi di squalifica.\nNel 2012 per violazioni dei regolamenti per quanto riguarda il trasferimento di calciatori viene squalificato per 2 mesi.\nSospensione da consigliere federale: archiviazione.\nViene sospeso in via cautelare dalle cariche di consigliere federale della FIGC e di componente del Comitato di Presidenza nel febbraio 2012. Il 7 dicembre la procura federale archivia il procedimento nei suoi confronti per violazione della clausola compromissoria, in relazione alla sospensione dalla carica di consigliere federale.\nIl caso Iodice: archiviazione.\nNei primi giorni del febbraio 2015 Giuseppe Iodice, dirigente della squadra di calcio dell'Ischia Isolaverde, militante nello stesso girone della Salernitana, divulga una discussione telefonica tra lui e Lotito, in cui l'imprenditore capitolino afferma che la presenza di piccoli club in Serie A e B come il o il Frosinone \u00e8 economicamente deleteria e inoltre spara a zero su alcune autorit\u00e0 dello sport italiano. Iodice il 20 febbraio consegna alla procura di Napoli un'altra registrazione di una telefonata con Lotito che lo denuncia alla procura di Roma per calunnia e diffamazione. Sulla vicenda apre un'inchiesta anche la procura federale della Figc e il procuratore Stefano Palazzi chiede e ottiene dal superprocuratore Coni, il generale Cataldi, altri quaranta giorni di proroga alle indagini per appurare se le parole di Lotito con Iodice avessero avuto poi un seguito.\nIl 10 giugno dello stesso anno Lotito viene indagato dalla procura di Napoli per tentata estorsione e vengono perquisite la sua abitazione, quelle di Carlo Tavecchio (presidente FIGC) e Mario Macalli (presidente Lega Pro) e la sede della FIGC. Lotito avrebbe fatto avere ad alcune societ\u00e0 della Lega Pro dei contributi in cambio dell'appoggio alla elezione di Mario Macalli a presidente.\nNel luglio 2015 si \u00e8 avuta l'archiviazione del fascicolo sportivo riguardante il presidente della Lazio sul caso della telefonata al dg dell\u2019Ischia Pino Iodice, su decisione del procuratore federale della FIGC, Stefano Palazzi.\nNel febbraio del 2017 la Procura della Repubblica di Napoli ha chiesto e ottenuto l'archiviazione anche del procedimento penale aperto nel 2015 a carico di Claudio Lotito concernente l'ipotesi di tentata estorsione collegata al medesimo episodio.\nIl caso Infront e l'ostacolo alla Covisoc: archiviazione.\nUn'intercettazione telefonica nell'ambito di un'inchiesta su corruzione e infiltrazioni mafiose nella Lega Pro rivelerebbe che Claudio Lotito, oltre a ricattare i vertici della Lega Calcio, sarebbe - insieme con Adriano Galliani - coinvolto nella Infront, societ\u00e0 che gestisce i diritti televisivi della Lega Calcio e pi\u00f9 o meno direttamente controllore di Lazio, Salernitana, Bari e Brescia.\nIl 13 ottobre 2015, nell'ambito dell'inchiesta che coinvolge proprio Infront e altri dirigenti di club italiani, la procura di Milano lo accusa di aver ostacolato l'attivit\u00e0 di vigilanza della Covisoc che ha il compito per la Figc di dare l'autorizzazione (dopo aver visionato i bilanci) all'iscrizione dei club ai campionati.\nCon decreto 19 aprile 2018, il Gip di Milano ha disposto l'archiviazione del procedimento con riferimento a tutte le ipotesi di reato (a carico tra gli altri di Adriano Galliani, Marco Bogarelli, Riccardo Silva, Claudio Lotito, Enrico Preziosi e Gianluca Paparesta), non sussistendo elementi idonei a sostenere l'accusa in giudizio.\nEvasione fiscale e false fatturazioni.\nDal 26 gennaio 2016 Lotito \u00e8 indagato, insieme con altri dirigenti e procuratori, per evasione fiscale e false fatturazioni riguardo alla compravendita di giocatori: gli agenti avrebbero fatturato in maniera fittizia alle societ\u00e0 le loro prestazioni esclusive mentre i club avrebbero completamente dedotto dal reddito imponibile queste spese beneficiando anche della detrazione dell'IVA relativa alla pseudo prestazione ricevuta.\nDue anni pi\u00f9 tardi, in relazione alla maxi inchiesta \u201cFuorigioco\u201d sulla compravendita di calciatori, a Lotito viene contestato di aver evaso l\u2019IVA nell\u2019ambito dei trasferimenti di Giuseppe Sculli al Genoa e di Pasquale Foggia alla Sampdoria avvalendosi di fatture relative ad operazioni inesistenti.\nNell\u2019estate del 2020 saranno l\u2019ex giocatore bianco celeste Mauro Zarate e il suo agente Ruzzi, denunciato poi da Lotito per tentata estorsione, ad alludere, in un\u2019intervista a \"Le Iene\", a pagamenti in nero o ad evasione fiscale riguardo alla commissione di 15 milioni versata dalla Lazio alla societ\u00e0 londinese Pluriel Limited e poi in parte fatti arrivare agli argentini tramite la societ\u00e0 del fratello del calciatore il quale per\u00f2 pretende il pagamento di 8,850 milioni di euro tra stipendi e bonus mai incassati e un contratto pi\u00f9 basso che ha accettato di firmare con il Velez per sottrarsi dal mobbing di Lotito. La procura di Roma aprir\u00e0 un fascicolo, a carico di ignoti, con le ipotesi di evasione fiscale e false comunicazioni sociali nei bilanci della Lazio mentre la procura federale della FIGC propender\u00e0 per l\u2019archiviazione.\nMulte cancellate.\nNel gennaio 2019 viene indagato dalla Procura di Roma per concorso in falso e truffa insieme con altre 196 persone e viene sottoposto a un sequestro preventivo del valore di 26.000 euro poich\u00e9 tra il 2012 e il 2014 avrebbe fatto figurare come veicoli di scorta usati da forze dell'ordine alcune auto private che erano state multate.\nIl caso tamponi COVID-19: 2 mesi di squalifica.\nPer il mancato rispetto dei protocolli anti COVID-19 - e in particolare per la mancata comunicazione alle Asl competenti e la messa in isolamento di alcuni calciatori positivi prima di alcune partite di Champions e Serie A - il 26 marzo 2021 il Tribunale federale condanna Lotito a 7 mesi di squalifica e a 12 mesi i medici sociali della Lazio mentre il club riceve una multa da 150.000 euro. Il 30 aprile seguente in appello, su ricorso presentato dalla Procura Federale, viene condannato a 12 mesi e la multa per la Lazio sale a 200.000 euro; la nuova pena, sommata ai 2 mesi di squalifica del 2012, determina l'automatico decadimento da ogni incarico federale e l'impossibilit\u00e0 di candidarsi in futuro. In data 7 settembre 2021 il collegio di garanzia del CONI, presieduto da Franco Frattini, si \u00e8 pronunciata sulla sentenza della Corte Federale d'Appello della FIGC n. 103/CFA 2020-2021, assunta in data 7 maggio 2021 in seguito ai ricorsi presentati dai dottori Ivo Pulcini e Fabio Rodia e dalla S.S. Lazio S.p.a. contro la Procura Federale della Federazione Italiana Giuoco Calcio (ricorso iscritto al R.G. ricorsi n. 60/2021, presentato, in data 1\u00b0 giugno 2021) e da Claudio Lotito e dalla S.S. Lazio S.p.A. contro la Procura Federale della Federazione Italiana Giuoco Calcio e nei confronti del dott. Ivo Pulcini e Fabio Rodia (ricorso iscritto al R.G. ricorsi n. 61/2021, presentato, in data 3 giugno 2021). Il collegio di garanzia ha, in relazione al primo ricorso, accolto parzialmente i motivi presentati dai ricorrenti, disponendo il rinvio all'Alta Corte federale d'Appello della FIGC affinch\u00e9 attui una nuova valutazione della misura di sanzione. Per quanto concerne il secondo ricorso, ha accolto i motivi presentati dai ricorrenti (ad eccezione del primo punto), disponendo il rinvio all'Alta Corte federale d'Appello della FIGC affinch\u00e9 attui una nuova valutazione della misura di sanzione. Il 19 ottobre 2021 la Corte Federale d'Appello a Sezioni Unite ha sanzionato con 2 mesi di inibizione (rispetto ai 12 originariamente inflitti) il presidente Claudio Lotito (che pertanto conserva la sua posizione di consigliere federale) e con 5 mesi di inibizione i medici del club Ivo Pulcini e Fabio Rodia; la societ\u00e0 S.S. Lazio S.p.A. \u00e8 stata sanzionata con un'ammenda di 50.000 euro (rispetto ai 200.000 originariamente inflitti).\nPresenza nei media.\nFin dal suo insediamento da presidente della Lazio, Claudio Lotito \u00e8 stato al centro dell'attenzione dei media soprattutto in virt\u00f9 del suo modo particolare di esprimersi, che non disdegna le citazioni in latino, retaggio del suo passato di studente di liceo classico.\nLotito ha preso parte a una puntata della terza serie de \"I Cesaroni\", girata all'interno del Centro sportivo di Formello, e al film \"L'allenatore nel pallone 2\" nel 2008. Oltre a tali apparizioni cinematografiche ha anche partecipato come ospite a vari talk-show quali \"Porta a Porta\" di Raiuno, \"AnnoZero\" di Rai 2, \"Robinson\" e \"Ballar\u00f2\" di Rai 3, oltre a \"Tetris\" e \"Piazzapulita\" di LA7.\nClaudio Lotito talvolta \u00e8 oggetto di satira televisiva, e venne imitato dal comico Max Giusti per la prima volta su Raidue durante la trasmissione\" Quelli che il calcio\".\nIl patron biancoceleste dal 2012 al 2013 ha tenuto una rubrica dal sapore ironico in cui discuteva di alcune frasi in lingua latina di puntata in puntata, nel programma televisivo calcistico \"Undici\" in onda sulle reti Mediaset."}
{"id": "441750", "revid": "287204", "url": "https://it.wikipedia.org/wiki?curid=441750", "title": "Evgenij Aleksandrovi\u010d Evtu\u0161enko", "text": "Biografia.\nGli anni giovanili.\nNacque il 18 luglio 1933 a Zim\u00e0 (una cittadina della Siberia sudorientale sorta nel XIX secolo intorno a una stazione della linea ferroviaria Transiberiana), figlio di uno studente di geologia dell'universit\u00e0 di Mosca e di una nota cantante lirica di origine ucraina, Zinaida Evtu\u0161enko, da cui prese il cognome d'arte.\nEvtu\u0161enko trascorse l'infanzia a Mosca. L'estate del 1941, l'invasione nazista dell'Unione sovietica, i primi bombardamenti della capitale colgono la famiglia in un momento di crisi: il padre, abbandonata la moglie, va a lavorare nel Kazakistan in una spedizione scientifica. Nell'autunno il futuro poeta e sua madre lasciano Mosca, per rifugiarsi a Zim\u00e0 dove rimarranno tre anni.\nLa vita e lo stato d'animo di quei tempi difficili sono descritti in \"Nozze di guerra\", \"Sono di razza siberiana\", \"Ballata su un salame\", \"Mi fecero sbalordire ragazzino\", ecc. In seguito alla ritirata dei tedeschi, nel 1944 Evtu\u0161enko torna a Mosca con la madre che lo lascia, per\u00f2, poco dopo, per andare a cantare per i soldati al fronte. Abbandonato a s\u00e9 stesso, il ragazzo trascura gli studi, mentre comincia a scrivere i suoi primi versi. Qualche anno dopo, espulso dalla scuola, irrequieto e desideroso di conoscere stravaganti novit\u00e0, Evtu\u0161enko raggiunge nel Kazakistan il padre che gli procura un lavoro da manovale in una spedizione geologica, a patto che non riveli a nessuno di essere suo figlio.\nL'attivit\u00e0 letteraria e il calcio.\nDi nuovo a Mosca, egli ritrova sua madre precocemente invecchiata, senza pi\u00f9 la bella voce d'un tempo; canta ora in un cinema negli intervalli tra gli spettacoli. A quell'epoca Evtu\u0161enko divide il suo cuore tra la poesia e il calcio. Ma, se la sua carriera di atleta finir\u00e0 presto, sar\u00e0 proprio un giornale sportivo a lanciare il poeta. Nel 1949, infatti, il redattore del giornale \"Sovetskij Sport\", pubblica un articolo nel quale racconta la passione sfrenata di Evtu\u0161enko per i suoi due \u201csport\u201d, il calcio e la letteratura.\nNello stesso anno Evtu\u0161enko si iscrive all'istituto di Letteratura e continua a scrivere poesie liriche, note solo al circolo ristretto degli amici e mai pubblicate, ed elogi di atleti e di gare accolti invece dalla stampa sportiva. Occorre arrivare al 1952 per trovare pubblicata la prima raccolta di versi, \"Gli esploratori dell'avvenire\", che lo stesso autore definisce \u201cnon felice\u201d, ma che gli frutta l'ingresso nell'Unione degli Scrittori. In quegli anni, incoraggiamenti giungono a Evtu\u0161enko da alcuni tra i pi\u00f9 noti poeti sovietici, come Tvardovskij, Sem\u00ebn Isaakovi\u010d Kirsanov, Svetlov, Simonov.\nLa notoriet\u00e0.\nDopo la morte di Stalin, con l'epoca del \u201cdisgelo\u201d, la notoriet\u00e0 del poeta si afferma soprattutto negli ambienti giovanili. Egli legge i suoi componimenti nelle serate studentesche e nel 1955 \u00e8 quasi portato in trionfo dagli studenti di Mosca, ai quali aveva declamato dei versi dall'alto della scalinata dell'universit\u00e0. Il ventesimo congresso del PCUS (Partito Comunista dell'Unione Sovietica) nel marzo 1956 segna una nuova tappa nella carriera di Evtu\u0161enko.\nDopo la condanna ufficiale del culto della personalit\u00e0, egli pubblica una serie di poesie contro l'\"uomo d'acciaio\" e i burocrati che ancora segretamente rimpiangono il dittatore (il poema \"La stazione di Zim\u00e0\", \"Gli eredi di Stalin\", \"La mensa degli studenti\", \"Paure\", \"La mano morta\", \"Conversazione\", \"Il destino dei nomi\", \"Citt\u00e0 di mattina\", \"O, dispute nostre giovanili\", ed altri). Il temperamento ardente e l'odio sincero contro tutto quanto opprime la libert\u00e0 dell'uomo, spingono il poeta oltre i limiti consentiti.\nNella primavera del 1957, per aver difeso il romanzo di Vladimir Dmitrievi\u010d Dudincev \"Non di solo pane vive l'uomo\", contenente una dura critica alla burocrazia staliniana, Evtu\u0161enko viene espulso dal Komsomol col pretesto ufficiale di mancato pagamento dei contributi e dallo stesso Istituto di Letteratura. Tuttavia l'amicizia di influenti membri del partito e dell'Unione degli Scrittori permette presto al poeta il ritorno nel Komsomol e nell'Istituto, presso il quale, anzi, viene eletto segretario della locale sezione della Giovent\u00f9 Comunista. Il 1957 segna l'inizio del periodo dei maggiori successi di Evtu\u0161enko.\nIn questo periodo di forte ispirazione poetica, lo sostengono i suoi \u201camici politici\u201d e la poetessa Bella Achmadulina, che diventer\u00e0 sua moglie. \u00c8 dello stesso anno l'incontro con Boris Pasternak che si complimenta col giovane poeta. Questi ricambier\u00e0 l'ammirazione scrivendo, in occasione della morte del grande scrittore, la poesia \"Il recinto\". Accanto ai componimenti di impegno civile, Evtu\u0161enko scrive liriche dedicate alle donne amate, cominciando da Achmadulina, dalla quale poi divorzier\u00e0, alla madre, agli amici (\u201c\"Affetto\"\u201d, \u201c\"Al mio cane\"\u201d, \u201c\"Auguri, mamma\"\u201d, \u201c\"Il lill\u00e0\"\u201d, \u201c\"Verr\u00e0 la mia amata\"\u201d, \u201c\"Marietta\"\u201d, ecc.).\nI viaggi all'estero.\nIl viaggio a Monaco di Baviera e Parigi.\nNel suo primo viaggio all'estero, a Monaco di Baviera e soprattutto a Parigi, il poeta si permette delle dichiarazioni poco conformiste e autorizza la pubblicazione a Londra dell\"Autobiografia\" (1963) che provoca nei suoi confronti una campagna di accuse capeggiata dallo stesso segretario generale del Komsomol, Sergej Pavlov. Evtu\u0161enko \u00e8 cos\u00ec costretto ad un'autocritica, nella quale accusa gli editori occidentali di aver falsificato il manoscritto.\nUna nuova tempesta scoppia dopo la pubblicazione nella \"Literaturnaja Gazeta\" del poema \"Babij Jar\" dedicato allo sterminio degli ebrei di Kiev (vedi Babi Yar). In uno degli incontri tra i dirigenti del Partito Comunista e quelli della cultura, il segretario generale del PCUS attacca pesantemente il poeta, accusandolo di aver versato col \"Babij Jar\" lacrime soltanto per gli ebrei, senza aggiungere una sola parola di compianto per i russi e gli ucraini trucidati nella stessa Kiev. Evtu\u0161enko si giustifica, ricordando che questi ultimi furono eliminati perch\u00e9 appartenenti alla resistenza antinazista, mentre lo sterminio degli ebrei fu motivato esclusivamente dall'odio razziale.\nIl viaggio a Roma.\nRiacquistata la fiducia del partito, Evtu\u0161enko ottiene ancora di poter andare all'estero a declamare i suoi versi in varie citt\u00e0 europee. Ma il poeta ha ormai perso il loquace entusiasmo dei suoi primi incontri all'estero, ed \u00e8 con un'abilit\u00e0 cauta ed aggressiva insieme che si destreggia tra le domande talora insidiose del pubblico. A Roma, quando gli viene chiesto se conosca il \u201c\"Samizdat\"\u201d, (cio\u00e8 la stampa clandestina di opere non pubblicate dalle edizioni ufficiali), egli non ne nega l'esistenza, ma afferma che ad esso ricorrono gli scrittori di poco talento respinti dalle pubblicazioni ufficiali.\nA chi domanda notizie sulla sorte del poeta leningradese Josif Brodskij, condannato a tre anni di campo di concentramento per \u201cparassitismo\u201d, non avendo voluto accettare un impiego nelle edizioni sovietiche, Evtu\u0161enko risponde che Brodskij \u00e8 un poeta di nessun valore che, quando sar\u00e0 rimesso in libert\u00e0, il pubblico occidentale dimenticher\u00e0 del tutto (nel 1987 Brodskij sar\u00e0 insignito del premio Nobel per la letteratura). A questo viaggio in Europa risalgono molte composizioni, tra le quali \"Cos\u00ec la Piaf usciva dalla scena\", \"Facchino\", \"Processione con la madonna\".\nI viaggi extraeuropei.\nGli anni successivi vedono il poeta impegnato in numerosi viaggi: Medio Oriente, Africa, Stati Uniti, America Latina. Egli ha ormai assunto il ruolo di ambasciatore itinerante della letteratura ufficiale sovietica. Fiero di portare in tasca il passaporto del paese che guida la lotta dei poveri e degli oppressi, il poeta esprime la sua attenzione al mondo, la sua passione per l'uomo. Sono i sentimenti che manifesta nei componimenti dedicati ai paesi visitati; gli ultimi tra questi, qui riportati, sono brani di un poema ancora abbozzato sul viaggio in America Latina compiuto nel 1971: \"Le lacrime dei poveri\", \"La chiave del comandare\".\nGli scritti di \u201cdenuncia\u201d.\nPer il centenario della nascita di Lenin, nella rivista \"Novyj Mir\" dell'aprile 1970, Evtu\u0161enko pubblica un lungo poema dal titolo \"L'universit\u00e0 di Kazan\" (della quale Lenin fu allievo), in cui, rifacendo la storia del celebre ateneo, offre ai lettori un compendio di storia patriottica con la rievocazione di figure di rivoluzionari, scienziati, scrittori, uomini politici. Nell'agosto 1970, sulla rivista bielorussa \"Neman\", Evtu\u0161enko pubblica il poema \"Sotto la pelle della statua della Libert\u00e0\" in cui, ricordando incontri e colloqui con personalit\u00e0 del mondo politico e culturale statunitense, attacca uomini e istituzioni di quella societ\u00e0.\nNel maggio dell'anno successivo, egli tenta di portarne sulla scena il contenuto in un dramma dallo stesso titolo che viene provato al teatro Taganka di Mosca, ma che non ottiene l'autorizzazione per la presentazione al pubblico. Dopo l'assegnazione del premio Nobel ad Aleksandr Sol\u017eenicyn, Evtu\u0161enko pubblica nel settimanale \"Literaturnaja Rossija\" (novembre 1970), una poesia dedicata al 90\u00ba anniversario della nascita del poeta Aleksandr Blok, intitolata a \"A voi, che non stringeste la mano a Blok\". In occasione della tragica morte dei tre cosmonauti sovietici Dobrovol'skij, Pacaev e Volkov a bordo della Sojuz 11 nel giugno 1971, una poesia di Evtu\u0161enko dedicata alla loro memoria \u00e8 accolta sulla \"Pravda\", accanto al comunicato ufficiale.\nIl poeta, qualche settimana dopo, \u00e8 la sola personalit\u00e0 della cultura sovietica che si reca a rendere omaggio alla salma di Nikita Chru\u0161\u010d\u00ebv, nella generale indifferenza riservata, dal mondo ufficiale del suo paese, all'ex segretario del partito e capo del governo. Subito dopo il viaggio nel Vietnam del Nord, dove scrive versi che definiscono i capi cinesi \u201c\"mocciosi ingrati\"\u201d, Evtu\u0161enko compie una tourn\u00e9e negli Stati Uniti e nel febbraio 1972 \u00e8 ricevuto da Richard Nixon alla Casa Bianca. In Italia \u00e8 stato, tra gli anni sessanta e gli anni ottanta, lo scrittore sovietico forse pi\u00f9 tradotto e conosciuto.\nUltimi sviluppi.\nEvtu\u0161enko ha pubblicato opere in prosa come: \"Il posto delle bacche\" (Jagodneye mesta, 1981), \"Ardabiola\", \"Non morire prima di morire\" (Ne umiraj prezde smerti). Nel 1980 \u00e8 stato pubblicato in Inghilterra un suo libro di fotografie: come fotografo ha esposto in numerose citt\u00e0, sia in Russia sia all'estero. Come regista cinematografico ha diretto: \"Asilo d'infanzia\" (Detskij sad, 1984) di cui ha scritto anche la sceneggiatura.\nHa scritto inoltre le sceneggiature di: \"Io, Cuba\" (Ja, Kuba), \"I funerali di Stalin\" (Pochorony Stalina). \u00c8 stato insignito in patria del premio Znak Poceta, e nel 1991 dal Comitato Nazionale Ebraico Americano di una medaglia per le sue attivit\u00e0 in difesa dei diritti civili. Dal 1993 \u00e8 insegnante di letteratura russa presso l'Universit\u00e0 di Tulsa (Oklahoma), dalla quale ha ricevuto la laurea honoris causa. Il poeta \u00e8 stato riconosciuto per la XVII edizione del Premio Librex Montale che \u00e8 stato assegnato il 5 giugno 2006 e infine ha ricevuto in Italia il premio alla carriera del Festival Internazionale di Poesia Civile di Vercelli nel 2007 e nel 2008 \u00e8 stato ospite d'onore del festival internazionale Scrittori&amp;giovani di Novara.\nOpere.\nLe opere fondamentali di Evtu\u0161enko pubblicate in lingua originale sia in Russia che all'estero sono le seguenti:\nTra le traduzioni italiane sono da ricordare:"}
{"id": "441752", "revid": "729019", "url": "https://it.wikipedia.org/wiki?curid=441752", "title": "Tricholoma caligatum", "text": "\"Tricholoma caligatum\" (Viv.) Ricken, Die Bl\u00e4tterpilze: 331 (1914)\nDescrizione della specie.\nCappello.\n8-20 cm di diametro; emisferico, poi convesso, con orlo involuto; umbonato, coperto di grosse squame fibrose, adnate, di colore giallo-ruggine o bruno-grigiastro; orlo nell'esemplare giovane attaccato al gambo che poi si lacera lasciando residui appendicolati\nLamelle.\nFitte, adnato-arrotondate, biancastre, imbrunenti al tocco.\nGambo.\n9-20 cm di altezza e 2-3 cm di spessore; cilindrico, pieno, bianco al di sopra dell'anello, al di sotto dell'anello \u00e8 ricoperto di squame che gli conferiscono un aspetto \"marmorizzato\", concolore al cappello.\nAnello.\nBiancastro, largo, membranoso.\nCarne.\nBianca, soda, fibrosa nel gambo.\nSpore.\nBianche, ovali, o lievemente ellittiche, lisce, 6-8 x 4-5,5 \u00b5m.\nCommestibilit\u00e0.\nEdule ma sconsigliato per il sapore amarognolo un po' forte e pertanto non da tutti apprezzato. Inoltre un consumo eccessivo pu\u00f2 causare nausea. \nEmana un odore forte di formaggio Camembert. Si presta molto bene alla conservazione sott' olio.\nHabitat.\ngregario nei boschi di conifere o misti, ma preferisce boschi di pini, fruttifica in estate e autunno, talvolta anche in maggio-giugno.\nEtimologia.\nDal latino \"caliga\" = calzare, per il gambo rivestito di residui del velo generale.\nVar. nauseosum.\nIl \"Tricholoma caligatum var. nauseosum\" \u00e8 una variet\u00e0 di \"T. caligatum\" molto conosciuta ed apprezzata in Giappone, dove \u00e8 nota con l'appellativo di Tricholoma matsutake (vedi foto)."}
{"id": "441755", "revid": "599013", "url": "https://it.wikipedia.org/wiki?curid=441755", "title": "Formaggi sardi", "text": "I formaggi sono una delle specialit\u00e0 gastronomiche della Sardegna e la loro elaborazione si deve alla sua antica tradizione pastorale.\nL'Isola attualmente offre la pi\u00f9 vasta produzione di formaggi pecorini d'Europa. Sono esportati ed apprezzati in molti mercati, soprattutto in Nord America. Il prodotto \u00e8 talvolta soggetto a pirateria alimentare e alcuni formaggi, specialmente nelle Americhe, vengono surrettiziamente venduti con il nome di \"Sardo cheese\", ma a volte sono formaggi che non hanno mai visto l'Isola.\nStoria.\nSin da tempi remoti la Sardegna \u00e8 stata terra di pastorizia. I sardi nuragici erano, oltre che guerrieri, allevatori e di conseguenza produttori di formaggi. In epoca romana poi i formaggi sardi arricchivano le tavole dei senatori e dei patrizi romani. Durante il periodo dei quattro regni dall'Isola ne venivano esportate diverse variet\u00e0 tra le quali il \"Sardesco\", il \"formaggio di Torres\", il \"formaggio bianco di Arborea\", il \"formaggio di Gallura\". Sul mercato di Genova i dazi per l'importazione del \"formaggio di Torres\" era di tre soldi e mezzo, superiore a quella del \"formaggio Paramensis\" (ossia di Parma).\nAltrettanto conosciuti ed apprezzati lo furono in epoca sabauda dove le casse reali riscuotevano cospicue somme provenienti dalle gabelle pagate dai commercianti che esportavano formaggi verso Marsiglia, Napoli, Livorno, Genova. Nella seconda met\u00e0 dell'Ottocento iniziarono le esportazioni verso il mercato americano del Pecorino romano oramai prodotto direttamente in Sardegna, comportando la crescita del numero degli ovini che passarono da circa 850\u00a0000 capi del 1881 a oltre 2 milioni di capi nel 1918.\nPecora di razza sarda.\nI formaggi ovini sardi sono ottenuti dal latte di una razza autoctona di pecora le cui origini sono antichissime: la razza sarda. \u00c8 allevata in modo estensivo oltre che in Sardegna, anche in diverse regioni della Penisola tra le quali il Lazio, la Toscana, l'Umbria, le Marche.\nUna delle sue principali caratteristiche e quella di avere una elevata produzione di latte che pu\u00f2 arrivare fino a 300 litri all'anno. Nonostante sia ad attitudine lattifera, la sua carne \u00e8 molto richiesta e apprezzata sul mercato, soprattutto l'agnello tra gli 8 e i 10\u00a0kg di peso. Marginale \u00e8 invece la produzione della lana che risulta di qualit\u00e0 grossolana, adatta per tappeti e materassi.\nIl solo utilizzo di latte di pecora di razza sarda \u00e8 tassativamente prescritto per la produzione del Fiore Sardo.\nI formaggi DOP.\nIn Sardegna si producono tre formaggi ovini D.O.P. (Denominazione di origine protetta): il Pecorino Romano, il Pecorino Sardo e il Fiore Sardo, quest'ultimo tipico della zona della Barbagia di Ollolai.\nPer tradizione solo il Fiore Sardo \u00e8 prodotto con latte intero crudo, mentre per la produzione del Pecorino Sardo e del Pecorino Romano \u00e8 possibile la termizzazione.\nCallu (caglio di capretto).\nA seconda delle zone pu\u00f2 essere chiamato anche \"calgiu\" e \"cagiu\". Dopo la macellazione, al capretto viene asportato il rumine, che, dopo essere stato aperto e lavato, viene riempito di latte materno, che grazie agli enzimi presenti nella parete del rumine, si coagula, dando forma a questo particolare formaggio.\nFormaggi Caprini Sardi.\nIn Sardegna sono presenti circa 500.000 capi di capre, che producono un latte molto particolare, in quanto gli stessi animali si cibano allo stato brado. I formaggi caprini sardi, sono in forte crescita negli ultimi anni, in quanto la loro qualit\u00e0 e genuinit\u00e0, viene sempre pi\u00f9 apprezzata e riconosciuta a livello internazionale.\nCasu marzu.\nUno dei prodotti che desta tanta curiosit\u00e0, a causa del suo particolare processo di formazione, \u00e8 il cosiddetto \"casu marzu\" o \"formaggio marcio\", conosciuto anche come \"casu muchidu\", \"casu frazigu\", \"casu fatu\", \"casu cund\u00ecdu\", \"casu modde\", \"casu becciu\", \"casu fatitu\", \"casu giampagadu\". Viene prodotto familiarmente, in modo naturale, tramite la \"Piophila casei\", un insetto dalle cui uova, deposte all'interno della forma di pecorino, nascono centinaia di larve che traggono nutrimento dalla forma di formaggio stessa, cibandosene e sviluppandosi in essa, proteolizzando il contenuto proteico del formaggio, e modificandone il sapore, conferendole un gusto molto intenso. Anni fa alcuni allevatori per poter produrre questo prodotto legalmente e con le adeguate garanzie igieniche, hanno incaricato l'istituto di \"Entomologia agraria\" di Sassari di realizzare un allevamento di \"Piophila casei\" in ambiente controllato, per poter ottenere il pieno controllo dell'intero processo produttivo., per tutelarne la denominazione d'origine e salvaguardarlo dalla pirateria alimentare."}
{"id": "441757", "revid": "413341", "url": "https://it.wikipedia.org/wiki?curid=441757", "title": "Microsoft Expression", "text": ""}
{"id": "441761", "revid": "599013", "url": "https://it.wikipedia.org/wiki?curid=441761", "title": "Matteo Sereni", "text": "Durante la sua carriera ha giocato oltre 370 partite tra i professionisti vestendo i colori di , , e . Ha vinto due edizioni della Coppa Italia (1994 con la Sampdoria e 2004 con la Lazio) e i Giochi del Mediterraneo 1997 con l'Italia Under-23.\nBiografia.\n\u00c8 figlio di Giorgio Sereni, allenatore negli anni '70 e '80.\nCaratteristiche tecniche.\nAbile nell'opporsi ai calci di rigore, secondo un parere di Pietro Battara aveva caratteristiche fisiche simili a quelle di Angelo Peruzzi, mentre dal punto di vista tecnico era pi\u00f9 vicino a Gianluca Pagliuca.\nCarriera.\nClub.\nSampdoria e vari prestiti.\nSereni ha giocato nelle file della Sampdoria dal 1993 fino all'anno seguente, per poi essere ceduto in prestito per una stagione al Crevalcore, dove non \u00e8 mai sceso in campo. Tornato alla Samp, ha esordito in Serie A a 20 anni, nel 1995: nel campionato 1995-1996 \u00e8 stato il terzo portiere dietro Walter Zenga e Angelo Pagotto, mentre nella stagione successiva \u00e8 stato la riserva di Fabrizio Ferron.\nDal 1997 al 1999 ha giocato in prestito in Serie A in altre due squadre: ed Empoli. Nel 1999, a 25 anni, Sereni \u00e8 tornato a giocare a Genova, questa volta da titolare, in Serie B.\nIpswich, Brescia, Lazio, Treviso.\nNel 2001 \u00e8 stato ceduto per motivi di bilancio agli inglesi dell'Ipswich Town, con cui ha giocato in Coppa UEFA, retrocedendo, per\u00f2, a fine stagione.\nNel 2002 \u00e8 tornato a giocare in serie A, al Brescia, con cui ha disputato la stagione 2002-2003. L'anno successivo \u00e8 stato acquistato dalla Lazio. Nell'esperienza laziale, alle spalle di Angelo Peruzzi, dopo alcune prestazioni poco convincenti \u00e8 scivolato indietro nelle gerarchie dei portieri, disputando un massimo di 20 partite nella stagione 2004-2005. Nella stagione 2005-2006 il rapporto con la Lazio si \u00e8 deteriorato definitivamente, a causa della scelta di Delio Rossi di puntare su Peruzzi come titolare e per motivi contrattuali. Nel gennaio 2006 si \u00e8 trasferito in prestito al , dove ha disputato poche partite nel campionato concluso dai veneti all'ultimo posto in Serie A. Ritornato alla Lazio, \u00e8 stato messo fuori rosa dalla squadra biancoceleste.\nTorino e ritorno al Brescia.\nNel 2007 si \u00e8 trasferito a parametro zero al . In maglia granata ha ritrovato il posto da titolare, risultando uno dei migliori portieri della stagione 2007-2008 e diventando un beniamino dei tifosi. Nella partita Torino- del 23 settembre 2007 riusc\u00ec a neutralizzare due rigori all'attaccante Massimo Maccarone, anche se quest'ultimo poi realizz\u00f2 lo stesso un gol sfruttando la ribattuta del secondo \"penalty\". Rimase al Torino anche nelle due stagioni successive, una in Serie A e una in Serie B, senza poter evitare la retrocessione il primo anno e mancando la promozione ai playoff il secondo.\nIl 5 luglio 2010 ha cambiato maglia, firmando un biennale con opzione per il terzo anno con il neopromosso Brescia, squadra nella quale aveva gi\u00e0 militato in prestito nella stagione 2002-2003. Il 19 maggio 2011, con un comunicato apparso sul suo sito ufficiale, il Brescia comunic\u00f2 la separazione consensuale con il portiere.\nIn carriera ha totalizzato complessivamente 216 presenze in Serie A e 110 in Serie B.\nNazionale.\nHa fatto parte della rappresentativa azzurra nei Giochi del Mediterraneo 1997, come riserva di Gianluigi Buffon, a cui \u00e8 subentrato nel corso della finale vinta per 5-1 sulla Turchia. Conta anche 3 presenze nella Nazionale Under 21, tra il 1995 e il 1997.\nDopo il ritiro.\nDopo la sua seconda esperienza al Brescia ha lasciato il calcio per motivazioni legate al divorzio dalla moglie Silvia Cantoro e al conseguente affidamento dei figli. La ex moglie lo ha accusato di abusi sui figli. Il 30 giugno 2015 il Tribunale di Tempio Pausania lo ha condannato in primo grado a 3 anni e sei mesi di reclusione al termine del processo con rito abbreviato. Gli \u00e8 stata revocata inoltre la potest\u00e0 genitoriale. Il 13 luglio 2017 la Corte di Appello di Sassari ha disposto l'annullamento della sentenza di primo grado e la restituzione della completa potest\u00e0 sui figli. Nel dicembre 2019 il gip di Torino ha archiviato il caso. Il 4 marzo 2021 anche Tribunale di Cagliari ha archiviato l\u2019inchiesta a suo carico per i presunti abusi nei confronti dei figli."}
{"id": "441767", "revid": "12582", "url": "https://it.wikipedia.org/wiki?curid=441767", "title": "Maison de la radio", "text": ""}
{"id": "441773", "revid": "125956859", "url": "https://it.wikipedia.org/wiki?curid=441773", "title": "Lingua ligure", "text": "La lingua ligure (nome nativo \"lengoa l\u00ecgure\" o \"zeneize\" , codice ISO 639-3 \"lij\") \u00e8 una lingua romanza tradizionalmente associata a quelle galloitaliche (piemontese, lombardo, emiliano e romagnolo), nonostante se ne discosti per una serie di caratteristiche.\n. La denominazione in uso per le variet\u00e0 romanze della Liguria corrisponde in realt\u00e0 al \"genovese\" fin dal XIV secolo, con riferimento all'etnonimo relativo agli abitanti della Repubblica di Genova. Tale denominazione risulta ancor oggi maggioritaria fra gli stessi parlanti, in alternativa alla quale ciascuna variet\u00e0 pu\u00f2 essere denominata con il gentilizio riferito al centro corrispondente.\nIl ligure deve ritenersi una lingua regionale o minoritaria ai sensi della Carta europea delle lingue regionali o minoritarie che, all'articolo 1 afferma che per \"\u00ablingue regionali o minoritarie\u00bb si intendono le lingue... che non sono dialetti della lingua ufficiale dello Stato\". \u00c8 inoltre censito dall'UNESCO (Atlante mondiale delle lingue in pericolo) tra le lingue meritevoli di tutela.\nDiffusione.\nIl ligure, considerato nell'insieme delle sue varianti, \u00e8 parlato in quasi tutta la Liguria con l'esclusione dell'estremit\u00e0 orientale della regione, intorno alla citt\u00e0 di Sarzana, dove i dialetti lunigiani assumono caratteristiche proprie. Variet\u00e0 di transizione verso gli altri dialetti gallo-italici, ma ancora con nette caratteristiche liguri, sono quelle del cosiddetto Oltregiogo, il territorio che comprende i solchi vallivi al di sopra dello spartiacque alpino-appenninico, includendo anche aree amministrativamente legate ad altre regioni italiane: in provincia di Cuneo, l'Alta Val Tanaro con i centri di Briga Alta, Ormea e Garessio, mentre i caratteri piemontesi si accentuano nei dialetti della val Mongia (Viola e Pamparato) e di alcuni rami della val Bormida (Monesiglio); in provincia di Alessandria, l'Oltregiogo storico a sud di Ovada e Novi Ligure include i centri di Gavi, Arquata Scrivia e Serravalle Scrivia, la val Lemme e la val Borbera, che fecero parte della Repubblica di Genova o furono amministrati come feudi da famiglie genovesi, nonch\u00e9 Garbagna e l'alta Val Curone a sud di Brignano-Frascata; in provincia di Pavia, l'alta val Staffora; in provincia di Piacenza l'alta val Trebbia a sud di Bobbio e la val d'Aveto (ma anche in alta val Nure l'influenza ligure \u00e8 piuttosto accentuata); in provincia di Parma l'alta val di Taro con Bedonia e parzialmente Borgo Val di Taro e parzialmente Bardi e l'alta val Ceno.\nUna variet\u00e0 ligure occidentale denominata \"monegasco\" viene tradizionalmente parlata nel Principato di Monaco dove, sebbene non sia lingua ufficiale (status riservato al solo francese, dal 1961), viene per\u00f2 insegnata nelle scuole: obbligatoriamente per i primi otto anni e opzionalmente fino al baccalaur\u00e9at (maturit\u00e0) in Francia. Dialetti liguri di tipo alpino (roiasco e brigasco) si parlano in val Roia, ad esempio nei centri di La Brigue (Briga Marittima, localit\u00e0 originariamente intemelia poi in provincia di Cuneo, quindi ceduta alla Francia nel 1947), Tende (Tenda, anch\u2019essa inizialmente e per secoli in giurisdizione intemelia poi cuneese quindi, dopo l\u2019Ultima Guerra, francese), Saorge (Saorgio), Breil-sur-Roya (Breglio), Pi\u00e8ne Haute (Piena), Libre (Libri): queste ultime due localit\u00e0 appartenevano alla Provincia di Imperia fino alla mezzanotte del 15 settembre 1947.\nCirca 10.000 persone in Sardegna tra Carloforte e Calasetta (provincia del Sud Sardegna) parlano il dialetto tabarchino formando un'isola linguistica ligure. Ci\u00f2 \u00e8 dovuto ad una migrazione di coloni genovesi, soprattutto di Pegli, che a partire dal 1541 si erano trasferiti nella piccolissima isola di Tabarka (Tunisia) su invito della famiglia genovese dei Lomellini (che aveva in concessione quel territorio) per praticarvi la pesca del corallo e il commercio in generale. La permanenza della regione perdur\u00f2 fino a quando (1738), a causa delle angherie dei corsari barbareschi, dell'esaurimento progressivo dei banchi di corallo e, soprattutto, dell'incremento della popolazione (insostenibile per le minuscole dimensioni dell'isola), venne concordato con il Re Carlo Emanuele III il loro trasferimento nell'allora deserta isola di San Pietro in Sardegna, dove fondarono la citt\u00e0 di Carloforte (in onore del Re) e, successivamente (1770), nella costa settentrionale della vicina isola di Sant'Antioco, la citt\u00e0 di Calasetta.\nUn'altra isola linguistica genovese \u00e8 Bonifacio in Corsica, quale conseguenza di un popolamento risalente al XII secolo (vedi lingua corsa).\nDeterminante fu il ruolo delle parlate liguri dell'Oltregiogo occidentale (alta val Bormida) nella formazione in epoca medievale dei cosiddetti dialetti gallo-italici di Basilicata (Potenza, Picerno, Tito, ecc.), e anche i cosiddetti dialetti gallo-italici (o altoitaliani) della Sicilia (Aidone, Piazza Armerina, Nicosia, San Fratello ecc.) presentano una componente ligure, la cui esatta origine resta per\u00f2 da determinare. Sempre in Sicilia, La variante caltagironese del siciliano orientale presenta un evidente sostrato ligure, relitto della storica presenza genovese in citt\u00e0.\nDialetti liguri importati nel XV secolo dalla zona di Oneglia furono parlati fino ai primi anni del Novecento in alcune localit\u00e0 della Provenza orientale (Biot, Vallauris, Mons ed Escragnolles) e anche il ramo spagnolo della diaspora tabarchina, stanziato sull'isola di Nuova Tabarca presso Alicante, si estinse soltanto all'inizio del XX secolo. Pi\u00f9 a lungo \u00e8 sopravvissuta la comunit\u00e0 di parlata genovese installatasi a partire dai primi anni del Settecento a Gibilterra (ove gli ultimi parlanti scomparvero verso il 1980), che ha influenzato il dialetto composito attualmente parlato (il \"llanito\"), mentre erano vitali ancora fino a tempi abbastanza recenti diverse comunit\u00e0 di parlanti in America Latina, soprattutto in Cile, Argentina e in Per\u00f9.\nIl genovese esportato per motivi storico-politici in vari ambiti del Mediterraneo e dell'Atlantico ai tempi della Repubblica di Genova e durante l'Ottocento ha influenzato notevolmente la lingua corsa, il dialetto greco dell'isola di Chios, la lingua sassarese e altri idiomi; ha contribuito inoltre alla formazione di variet\u00e0 miste, come il dialetto dell'isola di Capraia (a base c\u00f2rsa) e quello di La Maddalena (vera e propria variet\u00e0 di transizione corso-sardo-ligure), oltre a una variet\u00e0 di cocoliche chiamata \"lengua giacumina\" che fu parlata a Buenos Aires e che ha lasciato tracce significative nel lessico del gergo lunfardo e, pi\u00f9 in generale, nella variet\u00e0 rioplatense dello spagnolo.\nUso.\nIl sistema delle parlate liguri nel continente \u00e8 caratterizzato da una profonda crisi dell'uso: molte delle sue varianti, in particolare quelle urbane, sono ormai cadute da vario tempo in desuetudine, a causa dei mancati processi di trasmissione generazionale che riguardano in Italia anche diverse altre lingue prive di prerogative istituzionali. Le cause di tale processo sono varie e riferibili a processi comuni alle diverse regioni italiane, soprattutto settentrionali: l'abbandono dei dialetti liguri da parte dei parlanti obbedisce infatti a una logica che permea la storia linguistica italiana a partire dall'Unit\u00e0 d'Italia.\nQuanto alla Liguria, i dati ISTAT per il 2006 (pubblicati nel 2007) relativi agli usi linguistici tradizionali descrivono un 68,5% della popolazione che parla preferibilmente italiano in famiglia, contro un 8,3% che preferisce il \"dialetto\" (quindi non solo il tipo ligure, ma anche variet\u00e0 risalenti alla terra d'origine di immigrati da altre regioni), mentre un 17,6% alterna i due codici e un 5,2% (verosimilmente immigrati stranieri per la gran parte) utilizza un altro codice ancora; con gli amici, i cittadini della regione si esprimono in italiano per il 70%, in \"dialetto\" per il 6%, alternano i due codici per il 19,6% e usano un'altra lingua per il 2,5%; con estranei si preferisce l'italiano per l'87,1%, il \"dialetto\" per il 2,5%, l'alternanza dei due codici per l'8,7% e un altro idioma per l'1,1%. Questi dati lasciano supporre che la percentuale di locutori attivi sia alta soprattutto tra la popolazione nata prima del boom economico del Novecento (anni cinquanta, sessanta e settanta) e che scenda rapidamente fino a toccare lo zero tra le nuove generazioni; la distribuzione geografica vede inoltre una maggiore tenuta nelle aree rurali e rivierasche rispetto ai centri urbani principali.\nNel Principato di Monaco il regresso della parlata rimonta invece gi\u00e0 agli ultimi decenni del XIX secolo, quando cominci\u00f2 a verificarsi una repentina crescita della popolazione in virt\u00f9 dell'afflusso di lavoratori stranieri: la quasi completa scomparsa di questa variet\u00e0, gi\u00e0 testimoniata in profonda crisi negli anni 1920 e ancor pi\u00f9 per gli anni 1940, \u00e8 definitivamente confermata negli anni 1960. Una trafila non troppo dissimile, relativamente all'abbandono della parlata, pu\u00f2 essere supposta per il caso di Bonifacio in Corsica.\nLa scomparsa del ligure (\"figun\") delle comunit\u00e0 di Biot, Mons ed Escragnolles in Provenza \u00e8 da datare generalmente ai primi anni del Novecento, mentre a Gibilterra l'uso del genovese sopravvisse fin oltre alla seconda met\u00e0 del secolo XX. Nelle comunit\u00e0 ligurofone presenti fino a tempi recenti in diversi paesi dell'America Latina (la pi\u00f9 nutrita delle quali fu quella bonaerense) l'uso comunitario del genovese venne meno a partire dalla seconda met\u00e0 del secolo scorso, in concomitanza con il cessare degli ultimi flussi migratori, e sopravvive oggi solo come mezzo di comunicazione familiare fra alcuni degli ultimi liguri emigrati e i loro discendenti.\nA simili dinamiche fa eccezione solamente il tabarchino delle comunit\u00e0 sarde di Carloforte e Calasetta, caratterizzato da una tenuta diametralmente opposta all'abbandono della pratica linguistica in continente: stime del 1998 davano tale variet\u00e0 come parlata dall'87% degli abitanti di Carloforte e dal 68% degli abitanti di Calasetta, situazione sostanzialmente confermata anche da dati pi\u00f9 recenti.\nStoria linguistica interna.\nDal punto di vista storico il ligure rappresenta l'evoluzione locale del latino volgare, caratterizzata - come si \u00e8 visto - dall'emergere, insieme a fenomeni comuni con le parlate dell'Italia settentrionali, di caratteri nettamente peculiari o di raccordo con l'area italiana centro-meridionale.\nTra i caratteri settentrionali, non ugualmente condivisi da tutte le parlate liguri, si segnalano ad esempio:\nTra i caratteri di raccordo con l'area centro-meridionale:\nTra le altre caratteristiche specifiche o che connotano comunque in maniera unitaria le variet\u00e0 liguri:\nIl lessico ligure \u00e8 per la stragrande maggioranza di derivazione latina, con rari affioramenti di sostrato (ad es. la voce ligure occidentale \"barma\" \u2018grotta\u2019) ed elementi di superstrato germanico per lo pi\u00f9 comuni all'area italiana settentrionale. I caratteri della latinit\u00e0 rimandano di volta in volta all'Italia settentrionale o a quella centro-meridionale, per la presenza di forme estranee alla tipologia dialettale galloitalica (ad esempio il tipo ['ne:vu] nipote, le forme ['fr\u025b:] \u2018fratello\u2019 e ['s\u00f8:] \u2018sorella\u2019, ecc.). Durante i secoli, a causa dell'espansione marittima di Genova e dei traffici commerciali, i dialetti liguri si sono arricchiti di numerosi elementi lessicali di varia provenienza araba (es. [ka'malu] \u2018facchino\u2019), greca ([ma\u014b'dilu] \u2018fazzoletto\u2019), spagnola, inglesi, francesi ecc.\nPer la grafia tradizionale e i problemi connessi si rimanda alla voce ortografia ligure.\nDivisioni dialettali.\n I dialetti liguri rappresentano un gruppo sostanzialmente unitario nel quale le forze centrifughe date dal frazionamento territoriale sono state controbilanciate dall'influsso politico e culturale di Genova su gran parte del restante territorio. Se questo fatto ha marginalizzato da un lato i dialetti pi\u00f9 eccentrici, come quelli arcaici delle Alpi Marittime (dialetto brigasco) o delle Cinque Terre, in alcuni casi si \u00e8 verificata la conservazione nelle parlate provinciali di caratteristiche un tempo comuni al genovese urbano: ad esempio, la [\u0279] palatale caduta nella variante illustre a partire dal XVIII secolo \u00e8 ancora saldamente presente in molte variet\u00e0 della Riviera di Ponente, e i suoni [ts] e [dz] del genovese medievale si mantengono ancora in alcune aree montane. Al di l\u00e0 dell'influenza genovese, alcuni elementi di differenziazione interna sono comunque antichi: verso ovest e da quello occidentale estremo che \u00e8 ['spe\u028eu] Taggia inclusa; al contrario, l'esito del nesso latino -LI- \u00e8 [\u02a4] in un'area che va dai confini orientali fino alla zona di Finale Ligure (SV) (che ne \u00e8 esclusa) (FAMILIA &gt; [fa'mi\u02a4a]), mentre pi\u00f9 a ovest si ha [\u028e] ([fa'mi\u028ea]); tra i fenomeni di tipo galloitalico, inoltre, la velarizzazione di -N- e il passaggio di \u0112 latina ad [ej] sono estesi solo nella zona pi\u00f9 direttamente influenzata da Genova, con LANA &gt; ['la\u014ba] ('lana') e BIBERE &gt; ['bejve] ('bere'), che va da Noli a Bonassola.\nSulla base di queste e di altre differenziazioni \u00e8 ormai invalso l'uso di classificare i dialetti liguri secondo lo schema seguente:\nAll'interno di questi raggruppamenti vigono differenziazioni anche sostanziali, ma in linea di massima le parlate liguri rimangono nettamente riconoscibili nel loro insieme e risultano caratterizzati da una forte unitariet\u00e0 lessicale, che ne favorisce l'intercomprensione; il gruppo genovese \u00e8 comunque il pi\u00f9 compatto, anche se le differenze areali (ad esempio tra l'area del Tigullio e la variet\u00e0 del capoluogo) e di ordine sociolinguistico (varianti rustiche, popolari, della borghesia urbana, ecc.) hanno una loro importanza.\nStoria linguistica esterna.\nAccanto all'originale evoluzione linguistica, che denuncia l'alternarsi nel periodo di formazione di fasi di apertura verso il settentrione a momenti di maggiore orientamento verso sud (coincidenti probabilmente con la fase della resistenza bizantina all'espansione longobarda tra il VI e il VII secolo), un aspetto costitutivo della personalit\u00e0 attuale della lingua ligure \u00e8 dato dalle conseguenze della precoce espansione politico-commerciale di Genova nell'Oltremare: pi\u00f9 ancora che Venezia, interessata al controllo di un settore significativo del proprio retroterra, Genova, unificato lo stato regionale lungo l'arco rivierasco e oltre, si dimostr\u00f2 poco attratta dai modelli culturali e linguistici del settentrione, al punto che l'alterit\u00e0 etnica rispetto ai \"Lombardi\" \u00e8 un luogo comune costantemente rappresentato nella letteratura medievale.\nCome si \u00e8 visto, le dinamiche dell'espansione mediterranea introdussero precocemente, nel genovese e nelle parlate liguri, una serie di elementi lessicali di varia provenienza che contribuirono in maniera decisiva allo sviluppo di una personalit\u00e0 linguistica autonoma rispetto al retroterra: al contempo, il diretto raccordo con la Toscana eludeva la partecipazione dell'area ligure ai modelli di koin\u00e8 italiana settentrionale, isolando Genova e le Riviere anche dai pi\u00f9 recenti processi evolutivi in ambito galloitalico: \"lingua del mare\" quanto poche altre, il genovese ha lasciato inoltre una quantit\u00e0 notevole di prestiti non soltanto nelle lingue con le quali ha avuto pi\u00f9 lunghi e durevoli contatti, come il corso, ma anche in diversi idiomi orientali, in spagnolo, in francese e naturalmente nell'italiano, che dal genovese ha mutuato una parte importante del proprio lessico marinaresco (parole come \"scoglio\", \"cavo\", \"gassa\", \"bolentino\", tra le altre, sono di derivazione ligure).\nVa considerato, inoltre, che il genovese godette in epoca medievale e moderna di un notevole prestigio come lingua commerciale, diffusa poi a lungo nei grandi porti del Mediterraneo orientale e occidentale e lungo le coste americane dell'Atlantico: non solo le colonie commerciali genovesi, da Pera presso Costantinopoli a Caffa in Crimea assistettero a questa espansione linguistica (puntualmente rintracciabile nei documenti), ma ancora in pieno Ottocento il genovese ebbe un ruolo preminente nei contatti commerciali tra operatori locali ed europei ad esempio a Tunisi, e fu lingua tecnica della navigazione fluviale lungo il R\u00edo de la Plata in Argentina. Questa diffusione ebbe come riflesso interno una crescita del genovese come lingua scritta a partire dalla fine del XIII secolo.\nAtti ufficiali redatti in volgare genovese appaiono con sempre maggiore frequenza fra il Trecento e il Quattrocento, e solo a partire dalla met\u00e0 del Cinquecento si pu\u00f2 parlare di una generalizzata sostituzione dell'italiano negli usi scritti (ove peraltro a prevalere fu sempre il latino). In questo modo il genovese fin\u00ec per rappresentare un elemento caratterizzante nella rappresentazione retorica della \"diversit\u00e0\" genovese, denunciata da Dante nella \"Divina Commedia\" ma assunta dalla classe dirigente locale come punto di forza della propria prassi politica: le peculiarit\u00e0 istituzionali della Repubblica, soprattutto a partire dal 1528, furono associate strettamente all'utilizzo di una lingua che gli umanisti italiani, come il Varchi, definirono \"barbara\" e \"da tutte l'altre diversa\", ma che proprio per questo gli intellettuali locali, come Paolo Foglietta non cessarono di promuovere come espressione originale di un senso di autonoma appartenenza.\nIl rapporto lingua-identit\u00e0 divenne particolarmente vistoso tra il XVII e il XIX secolo, prima in polemica con l'italiano fiorentino e lo spagnolo, lingue \"forestiere\" rifiutate da una parte dell'aristocrazia locale, poi come elemento di coesione interclassista ai tempi della guerra di liberazione dall'occupazione austro-piemontese del 1745-1748.\nSe a differenza dei vicini stati sabaudi l'italiano, per quanto piuttosto diffuso (e non soltanto nei ceti intellettuali), non ebbe mai prerogative di ufficialit\u00e0 durante l\"'Ancien r\u00e9gime\", con l'occupazione piemontese (1815) il suo uso pubblico incise profondamente il prestigio del genovese, sempre pi\u00f9 relegato al rango di linguaggio tecnico della navigazione e del commercio, oltre che, ovviamente, come linguaggio parlato: la reazione autonomista sviluppatasi soprattutto prima della proclamazione del Regno d'Italia (1861) si serv\u00ec comunque del genovese in funzione anti-monarchica, e tracce significative di questo atteggiamento, che confermava il nesso imprescindibile tra identit\u00e0 linguistica e senso di appartenenza, si ritroveranno nella prassi di scrittori attivi fino ai primi decenni del Novecento. A partire da allora, il regresso del genovese e delle parlate liguri segue modalit\u00e0 analoghe a quelle che contraddistinguono il progressivo calo di prestigio delle diverse parlate regionali in Italia.\nLa legislazione regionale in materia linguistica \u00e8 tra le pi\u00f9 arretrate in Italia e le attivit\u00e0 di promozione e valorizzazione del patrimonio linguistico restano allo stato attuale affidate essenzialmente a iniziative di volontariato non sempre sostenute da un'opportuna preparazione scientifico-culturale.\nLetteratura.\nQuella in genovese presenta caratteri insoliti nel quadro delle letterature regionali italiane: \u00e8 dotata anzitutto di una propria continuit\u00e0 storica e contenutistica, verificabile a partire dai testi delle origini, e si distingue per il deciso prevalere di temi e caratteri che esulano da quelli modernamente individuati come caratteristici della \u201cdialettalit\u00e0\u201d.\nIl primo testo, risalente al 1190, \u00e8 il contrasto bilingue di un trovatore provenzale, Raimbaut de Vaqueiras, nel quale una dama genovese risponde per le rime a un corteggiatore occitano. Questo esperimento letterario isolato, tra i primi a prevedere l'uso di un volgare di area italiana, spicca tra i documenti di carattere notarile anticipando solo dal punto di vista linguistico i successivi frammenti epico-lirici e la complessa opera poetica dell'Anonimo Genovese (contenuta nel Codice Molfino), che tra la fine del Duecento e i primi del Trecento sviluppa nelle sue \"Rime\" temi di carattere religioso e morale, ma soprattutto l'esaltazione patriottica delle vittorie navali sui veneziani: \u00e8 l'iniziatore di un robusto filone di poesia civile che continuer\u00e0 nei secoli successivi accanto alla produzione lirica, orientata in un primo tempo su contenuti religiosi (le Laudi di tradizione tosco-umbra, primo embrione del teatro in volgare).\nIl Trecento tuttavia vede soprattutto una notevole fioritura di testi in prosa (prevalentemente anonimi, ma anche di autori come Gerolamo da Bavari o Antonio de Regibus), opere originali o tradotte dal latino, dal francese, dal toscano e dal catalano con le quali Genova si propone quale centro di ricezione e di trasmissione per un tipo di letteratura moraleggiante, a carattere narrativo, cronachistico e dottrinale, che tocca i suoi vertici nella \"Passion de lo Segnor Gex\u00f9 Christe\" e in alcune raccolte di vite di santi e leggende mariane (\"Mir\u00e0cori de la bi\u00e2 Verzem\"). Questo filone continua nel Quattrocento arricchendosi di contenuti escatologici nella \"Ist\u00f2ria de lo complimento de lo mondo e avegnimento de Antechriste\", ma intanto l'uso del genovese come lingua cancelleresca implica la trascrizione di orazioni politiche e altre prose civili. La poesia in volgare stigmatizza in quell'epoca le discordie intestine, ma celebra anche, con Andreolo Giustiniani, le pi\u00f9 recenti vittorie d'oltremare.\nNel corso del Cinquecento la lirica religiosa cede progressivamente il passo a quella di carattere amoroso, condotta tra gli altri da Paolo Foglietta e Barnaba Cigala Casero sui registri sostenuti del petrarchismo. Con Foglietta in particolare riprende vigore la poesia civilmente impegnata che riflette il complesso dibattito istituzionale interno della Repubblica: nasce in quell'epoca anche un teatro plurilingue, destinato a grande fortuna nel secolo successivo grazie all'opera di Anton Giulio Brignole Sale, in cui i personaggi che si esprimono in genovese rappresentano dietro metafora le problematiche politiche che si agitano in quel periodo. Gian Giacomo Cavalli \u00e8 l'autore pi\u00f9 rappresentativo del concettismo barocco della prima met\u00e0 del Seicento e il poeta che pi\u00f9 di ogni altro sviluppa, con la sua lirica amorosa e i poemetti encomiastici e patriottici raccolti nella \"\u00c7\u00ecttara zeneize\" (1636) una lingua letteraria nettamente distinta dalla parlata popolare fatta propria tra gli altri, nello stesso periodo, da Giuliano Rossi.\nDopo la crisi di met\u00e0 Seicento l'espressione in genovese riprende vigore su temi politico-patriottici, prima con le opere di Carlo Andrea Castagnola e Gio. Agostino Pollinari che celebrano la resistenza genovese al bombardamento francese del 1684, poi con la fioritura intorno al 1745-1748 di un'ampia produzione epica dedicata alla guerra di liberazione dall'occupazione austro-piemontese (la cosiddetta guerra di Balilla) e alle ultime vittorie sui corsari barbareschi: a opere anonime come la \"Libea\u00e7ion de Zena\" e il \"Trionfo dro p\u00f2polo zeneize\" si associa in particolare la multiforme attivit\u00e0 poetica e teatrale di Stefano de Franchi, autore aristocratico che apre tuttavia al gusto popolaresco nelle sue traduzioni da Moli\u00e8re (\"Comedie transport\u00e6 da ro fran\u00e7eize in lengua zeneize\") e nelle poesie originali di contenuto lirico e patriottico. Questa vena sar\u00e0 continuata con accenti diversi durante la breve stagione della poesia rivoluzionaria legata all'instaurazione (1797) del regime filofrancese.\n L'Ottocento si apre all'insegna dello scoramento per l'annessione forzata alla monarchia sabauda, che genera da un lato il disimpegno, risolto in chiave introspettiva e moraleggiante, di Martin Piaggio (\"Es\u00f2po zen\u00e9ize\"), dall'altro la reazione patriottica e liberal-repubblicana di autori come Giovanni Casaccia, Giovanni Battista Vigo e soprattutto Luigi Michele Pedevilla, che col poema epico \"A Colomb\u00ecade\" si inserisce a pieno titolo nel clima delle rinascenze culturali delle lingue minoritarie europee. Riprende vigore nell'Ottocento anche la produzione in prosa: sia la narrativa, per lo pi\u00f9 legata alle appendici di giornali in genovese come \"O Balilla\" e \"O Staff\u00ee\", dove compaiono le opere di Edoardo M. Chiozza e il romanzo anonimo di ambientazione americana \"Ginn-a de Sanped\u00e6nn-a\"; sia il teatro, che vede in Nicol\u00f2 Bacigalupo il primo autore in genovese di gusto schiettamente dialettale.\nAi primi del Novecento, mentre nasce o cresce la scrittura in alcune variet\u00e0 dialettali periferiche (spezzino, ventimigliese, alassino, monegasco), Angelico Federico Gazzo con la traduzione integrale della \"Divina Commedia\" si inserisce, rinnovandolo, al seguito del filone regionalista ottocentesco; dopo gli aggiornamenti tentati da Carlo Malinverni, il clima poetico del Novecento \u00e8 dominato per\u00f2 dalla figura di Edoardo Firpo, autore attento al recupero della tradizione classica ma aperto al decadentismo e al rinnovato gusto della poesia dialettale italiana contemporanea. Nello stesso periodo si distingue anche il poeta savonese Giuseppe Cava.\nDegno di nota \u00e8 anche Francesco Augusto Masnata autore della prima commedia storica in genovese, intitolata, \"Che l'inse?\" narrante le vicende del 1749.\nNel secondo dopoguerra la poesia in genovese e nelle variet\u00e0 liguri cresce per qualit\u00e0 e quantit\u00e0 con autori come l'imperiese Cesare Vivaldi, i ventimigliesi Renzo Villa e Andrea Capano, il lericino Paolo Bertolani, e soprattutto i genovesi, da Alfredo Gismondi e Aldo Acquarone, a Plinio Guidoni (anche drammaturgo), Roberto Giannoni, Luigi Anselmi, Vito Elio Petrucci, Silvio Opisso, Giuliano Balestreri, Sergio Sileri, Sandro Patrone, Angelo de Ferrari, Daniele Caviglia, Alessandro Guasoni, Enrica Arvigo, Anselmo Roveda e numerosi altri, non sempre meritevoli di menzione per l'eccellenza artistica, ma comunque rappresentativi dell'interesse che circonda nella fase attuale l'uso letterario del genovese. Una certa sclerosi riguarda negli ultimi tempi il teatro, legato ai modelli farseschi imposti dall'attore Gilberto Govi, mentre la canzone d'autore, dopo le punte di eccellenza inaugurate da Fabrizio De Andr\u00e9, si \u00e8 solidamente avviata verso i modelli propri della canzone d'autore, aprendosi al contempo a sonorit\u00e0 internazionali e vicine ai gusti dei giovani quali il pop, il reggae e il rap. Accanto a una rinnovata attivit\u00e0 di traduzione, l'attuale produzione in prosa si sviluppa soprattutto nell'ambito della pubblicistica (anche all'interno di emittenti e testate particolarmente rilevanti in ambito locale, quali Primocanale e \"Il Secolo XIX\") ed evidenzia la ricerca di rinnovati ambiti espressivi come la prosa scientifica e divulgativa.\nConfronto tra il ligure (variet\u00e0 genovese) e altre lingue neolatine.\nSi propone nelle tabelle che seguono un confronto tra il tipo ligure e le principali lingue neolatine e una panoramica lessicale dei vari dialetti liguri, utile a fare risaltare l'unit\u00e0 e la variet\u00e0 all'interno dell'area."}
{"id": "441780", "revid": "339392", "url": "https://it.wikipedia.org/wiki?curid=441780", "title": "Stadio Centro d'Italia", "text": ""}
{"id": "441782", "revid": "12582", "url": "https://it.wikipedia.org/wiki?curid=441782", "title": "Piazza Flagey", "text": ""}
{"id": "441783", "revid": "1543377", "url": "https://it.wikipedia.org/wiki?curid=441783", "title": "Chris Masters", "text": "\u00c8 altres\u00ec noto per i suoi trascorsi in WWE tra il 2005 e il 2007 e, di nuovo, tra il 2009 e il 2011\nBiografia.\nChristopher Mordetzky inizialmente partecipa a gare amatoriali di bodybuilding in California, per poi iniziare ad intraprendere la strada del wrestling nella Ultimate Pro Wrestling, federazione dove erano state scoperte future stelle della WWE come John Cena. Seguendo il percorso di Cena, anche Mordetsky viene messo sotto contratto dalla WWE, che lo fa prima allenare nella sua federazione satellite, ossia la Ohio Valley Wrestling.\nCarriera.\nWorld Wrestling Entertainment (2005\u20132007).\nIl gran passaggio in WWE avviene ad inizio 2005, all'et\u00e0 di 22 anni. Col nome di Chris Masters debutta nella federazione durante l'edizione di \"Raw\" del 21 febbraio 2005 in un match contro Steven Richards, in cui gli rompe il naso con la sua Polish Hammer e successivamente lo sottomette con la \"Masterlock\" (Full Nelson). Nelle settimane successive batte anche dei lottatori locali. Decide poi di inventare la \"Masterlock Challenge\", mettendo in palio, per chi fosse uscito dalla \"Masterlock\", $1000 dollari, somma che sarebbe aumentata ogni settimana fino a quando qualcuno non fosse riuscito a vincere la sfida. \"The Masterpiece\" sfida molti fan o lottatori locali in questa sfida, ma nessuno riuscir\u00e0 a vincerla. Il 23 maggio ritorna sulle scene Steven Richards che sfida Chris Masters per vendicarsi, ma Masters lo sconfigge nuovamente. Inizia un feud con Val Venis e Sgt. Slaughter sfidandoli ad uscire alla Masterlock e batte anche Sgt. Slaughter in un match uno contro uno evadendo dalla Cobra Clutch scorrettamente con un Low Blow. In seguito batte nella MasterLock Challenge anche Rosey e Tajiri, quest'ultimo battuto anche in un match normale. Il 25 luglio fa coppia con Gene Snitsky e sconfigge Shelton Benjamin in un handicap match, ma la settimana dopo Shelton trova un partner, Big Show, e i due sconfiggono Masters e Snitsky. L'8 agosto sfida Shelton in un match uno vs uno e a vincere \u00e8 proprio \"il Capolavoro\".\nInizia quindi una rivalit\u00e0 con The HeartBreak Kid Shawn Michaels. Nel primo match, in coppia con Carlito contro Michaels e Ric Flair, Masters sottomette the Nature Boy. Successivamente HBK partecipa alla Masterlock Challenge, ma anche Shawn \u00e8 costretto a cedere alla Masterlock. Il 12 settembre perde per squalifica contro Ric Flair. Successivamente viene sconfitto da HBK in un match normale ad Unforgiven 2005, tra l'altro il primo \"Pay Per View\" della WWE a cui partecipa Masters. Il giorno dopo l'evento partecipa a un match 4 vs 4 in squadra con Edge, Kurt Angle e Snitsky, ma a vincere \u00e8 il team composto da John Cena, Big Show, Matt Hardy e appunto HBK. Il 26 settembre fa di nuovo coppia con Carlito e sconfigge John Cena e Shawn Michaels in un Table Match. La settimana successiva sempre in coppia con Carlito perde contro Triple H e Ric Flair. Il 10 ottobre batte Tajiri.\nDopo il feud con HBK, il capolavoro inizia la rivalit\u00e0 contro Smackdown! nella sfida tra i due roster. Invade proprio il roster blu in pi\u00f9 occasioni sia con Edge che con Carlito. A Taboo Tuesday in coppia con Gene Snitsky perde contro Rey Mysterio e Matt Hardy. Il 7 novembre in coppia con Kurt Angle sconfigge HBK e Cena con Daivari arbitro speciale. Partecipa anche al 5 vs 5 delle Survivor Series nel Team Raw insieme a Carlito, Shawn Michaels, Kane e Big Show ma a trionfare \u00e8 il Team Smackdown! composto da Rey, JBL, Bobby Lashley, Randy Orton e il campione del mondo Batista.\nLa Masterlock Challenge incomincia lentamente a sparire dalle edizioni settimanali di Raw, e Masters inizia ad ottenere i primi match titolati. Il 28 novembre 2005 ottiene la sua prima occasione di vincere il WWE Championship in un match a tre contro Kurt Angle e il campione John Cena, in cui quest'ultimo far\u00e0 arrendere Masters con la sua STF, diventando il primo lottatore ad aver ceduto alla nuova finisher di Cena. Un altro match per il titolo del mondo verr\u00e0 ottenuto da Masters tramite una vittoria su Viscera durante l'edizione di Raw del 12 dicembre 2005. La vittoria permette a Masters di lottare nell'Elimination Chamber per il titolo del mondo al pay-per-view \"New Year's Revolution\" dell'8 gennaio 2006. Il 2 gennaio batte Shelton Benjamin e la domenica dopo partecipa all'Elimination Chamber, dove ne esce per\u00f2 sconfitto. Nonostante i dissapori, il 9 gennaio Masters \u00e8 ancora in squadra con Carlito per affrontare Shawn Michaels e Kurt Angle in un match in cui il Capolavoro vincer\u00e0 sottomettendo Angle nella Masterlock. Il 16 gennaio John Cena accetta di sottoporsi alla Masterlock Challenge, ma la sfida viene interrotta da un attacco di Edge ai danni di Cena. Il 23 gennaio fa coppia con Edge ma perde contro Ric Flair e John Cena. Il 29 gennaio partecipa alla Royal Rumble entrando per ventiseiesimo ed elimina Viscera con l'aiuto di Carlito, ma poi \u00e8 proprio il caraibico a gettarlo fuori ring colpendolo alle spalle.\nNonostante i loro dissapori, The Masterpiece decide di stringere un'alleanza con Carlito Caribbean Cool. Il 30 gennaio in un'edizione di Raw hanno un match per i titoli di coppia contro Kane e Big Show ma a vincere sono i campioni. La settimana dopo batte Kane in un match \"uno contro uno\". Nelle settimane successive per\u00f2 perde con Rob Van Dam e Kane in due match normali. Il 13 marzo in squadra con Carlito e Triple H perde contro Kane, Big Show e John Cena. La settimana dopo perde contro Big Show per squalifica e nell'edizione successiva viene sfidato da The Big Show a sottometterlo nell'ormai famosa presa di sottomissione. Masters rifiuta la sfida. Masters e Carlito ottengono anche un match per i World Tag Team Championships a WrestleMania 22 contro i campioni Big Show e Kane, ma i due non riescono a portarsi le cinture a casa.\nQuesta ennesima sconfitta porter\u00e0 i due ad una faida. Il 24 aprile fa squadra con Matt Striker e Shelton Benjamin ma a vincere \u00e8 la squadra di Carlito composta, oltre al caraibico, da RVD e Charlie Haas. Il 30 aprile nel PPV Backlash, Chris Masters perde contro Carlito. Il giorno dopo fa ancora coppia con Shelton contro Carlito e RVD, ma perde nuovamente. Nel mese di maggio ha un'opportunit\u00e0 per il titolo intercontinentale, ma perde in un Fatal 4 Way contro Haas, Benjamin e il campione RVD, quest'ultimo vincitore del match. Nelle settimane successive fa squadra con HHH e Shelton, ma perde in un handicap match contro John Cena e RVD e successivamente viene sconfitto anche nell'edizione di Raw, la settimana dopo, da John Cena. Nei giorni seguenti Chris viene trovato positivo ad un test antidoping. Masters verr\u00e0 sospeso dalla WWE e torner\u00e0 sul ring solo alcuni mesi dopo, precisamente il 6 agosto 2006 durante uno show della OVW.\nRitorna a Raw il 28 agosto contro Cena, ma a vincere \u00e8 il marine di Boston. Masters aveva per\u00f2 perso gran parte della sua massa muscolare e aveva un fisico pi\u00f9 slanciato. Sebbene il suo fisico ritorner\u00e0 quello di un tempo in pochi mesi. Masters al suo ritorno in WWE inizier\u00e0 ad accumulare diverse sconfitte, specialmente contro Super Crazy. Il 16 ottobre Chris Masters avr\u00e0 un'opportunit\u00e0 per il titolo Intercontinentale in un match a 4 contro Super Crazy, Shelton Benjamin e il campione Jeff Hardy, a vincere \u00e8 quest'ultimo che mantiene il titolo. La settimana dopo torna alla vittoria in coppia con Shelton battendo Carlito e Jeff Hardy. Sconfigger\u00e0 anche Jerry Lawler sia in un match normale che nella MasterLock Challenge. Ma il 27 novembre Jerry Lawler riuscir\u00e0 finalmente a battere il Capolavoro. Il 4 dicembre avr\u00e0 l'ennesima opportunit\u00e0 di vincere il WWE Title, ma non in un match: dovr\u00e0 sottomettere John Cena nella Masterlock Challenge, tuttavia il bostoniano non solo non ceder\u00e0, ma riuscir\u00e0 ad applicare poi la Masterlock sullo stesso Masters. \nDecide cos\u00ec di ricominciare la faida con Carlito e nel primo match in coppia con Viscera perder\u00e0 contro il caraibico e Jerry Lawler. L'11 dicembre aggredisce Torrie Wilson, l'allora fidanzata di Carlito, eseguendo su di lei la nota Masterlock. Il 18 dicembre sfider\u00e0 Carlito in un match uno contro uno, ma finir\u00e0 in No-Contest dato che il caraibico attaccher\u00e0 Masters durante la sua entrata, costringendolo a fuggire. Nell'edizione di Natale Masters sfida e batte \"Babbo Natale\" nella MasterLock Challenge. Il primo gennaio far\u00e0 coppia con Kenny e sconfigger\u00e0 Carlito e Ric Flair.\nUna vittoria prestigiosa avviene a New Year's Revolution 2007, dove sconfigge appunto il suo vecchio alleato/rivale Carlito. L'8 gennaio Carlito lo sconfigge grazie all'intervento di Torrie Wilson. Il 22 gennaio perde con Super Crazy ma la settimana dopo si prende la rivincita in un Tag Team match in coppia con Kenny, sconfigge nuovamente Carlito e appunto Super Crazy. Il mese di febbraio inizia bene, fa squadra con il World's Greatest Tag Team e sconfigge il suo rivale Carlito che fece squadra con i Cryme Tyme. Il 15 febbraio fa un passo indietro perdendo contro Jeff Hardy. Nelle settimane successive ripropone la Masterlock Challenge sconfiggendo Jim Duggan, ma il 19 marzo, per la prima volta, qualcuno riusc\u00ec ad uscire dalla Masterlock di Masters, ossia l'ECW Champion Bobby Lashley. Il 20 marzo, in ECW, Masters tenter\u00e0 di prendersi la rivincita in un match normale, tuttavia sar\u00e0 Lashley a trionfare.\nIl 16 aprile batte Super Crazy e avanza una richiesta per il titolo Intercontinentale di Santino Marella. Nel maggio seguente il capolavoro inizia quindi una rivalit\u00e0 con il neo campione Intercontinentale Santino Marella. Durante gli show settimanali di Raw Chris ha pi\u00f9 opportunit\u00e0 per il titolo ma Santino lo batte per due volte, sempre nello stesso modo, grazie a dei Roll-Up. A fine maggio prende parte ad un Gauntlet match per determinare il Number 1 contender al titolo ECW. Nel match presero parte Umaga, Viscera, Shane McMahon e Bobby Lashely ma a vincere \u00e8 quest'ultimo. Il 21 maggio perde contro Bobby Lashley. Successivamente Masters si prende una piccola rivincita nella puntata del 28 maggio di Monday Night Raw sottomettendo Santino Marella durante la Masterlock Challenge. A inizio giugno perde ancora contro Santino Marella in un match per il titolo Intercontinentale.\nIn seguito alla Draft Lottery svoltasi nel corso della puntata di RAW dell'11 giugno 2007 Chris Masters \u00e8 passato da RAW a SmackDown!. Fa il suo esordio nello show blu il 6 luglio sconfiggendo Jimmy Wang Yang ma la settimana dopo perde contro Matt Hardy. Il 20 luglio prende parte ad una Battle Royal per il World Heavyweight Title reso vacante quella sera da Edge. Masters non vince e il nuovo campione sar\u00e0 The Great Khali. La settimana dopo fa coppia con MVP ma perde contro Matt Hardy e Ric Flair. Il 3 agosto subisce un'altra sconfitta per mano di Kane. La settimana dopo ripropone la Masterlock Challenge e sconfigge uno spettatore. Inizia una faida con Chuck Palumbo con risultati alterni. Il loro primo match va a favore di Palumbo e nella puntata del 31 agosto Masters lo sfida nella Mastelock Challenge ma finisce tutto con un nulla di fatto. Nel mese di ottobre ci saranno due incontri contro l'ex membro dell'FBI. Il primo vinto da Chuck Palumbo, il secondo vinto da Chris Masters. In questo mese Chris subisce un infortunio al gomito.\nL'8 novembre 2007 la federazione ha licenziato Mordetsky; la notizia \u00e8 stata pubblicata sul sito ufficiale della WWE e le motivazioni sono da ricondurre al reiterato ricorso da parte del wrestler alle sostanze dopanti.\nInoki Genome Federation (2007\u20132009).\nIl 20 dicembre 2007 Mordetsky ha fatto la sua prima apparizione su un ring dopo il licenziamento dalla WWE, usando lo pseudonimo Chris Moore; nell'occasione, ha vinto un match contro Ryuji Yanagisawa durante lo show \"Genome2: Inoki Fighting Xmas\" della Inoki Genome Federation (IGF) a Tokyo. Mordetsky sar\u00e0 impegnato nel tour spagnolo della Nu-Wrestling Evolution (NWE).\nRitorno in WWE (2009\u20132011).\nMordetsky ritorna in WWE il 27 luglio 2009 con la gimmick di Chris Masters e affronta MVP in un \"Beat the Clock challenge\" match per determinare lo sfidante di Randy Orton a Summerslam, ma l'incontro termina con un doppio count-out. Il 6 agosto a Supertars Masters sconfigge Santino Marella e pochi giorni dopo a Raw ci sar\u00e0 il remacth tra il capolavoro e MVP ma a vincere \u00e8 quest'ultimo. Due settimane dopo riappare a Supertars perdendo contro Mark Henry per Count-Out. Nelle settimane successive apparir\u00e0 spesso a Superstars con risultati alterni, sconfigger\u00e0 Santino Marella ma perder\u00e0 contro Evan Bourne e Primo. Riappare a Raw il 28 settembre in coppia con Chavo Guerrero sconfiggendo Santino Marella e Hornswoggle. Nelle settimane successive subir\u00e0 varie sconfitte, la prima il match contro Mark Henry e MVP in coppia con Chavo. Due settimane dopo prende parte ad un match 5 contro 5 in squadra con Chavo, Primo, MVP ed Evan Bourne ma Chris Masters perde nuovamente, ad aggiudicarsi la vittoria \u00e8 la squadra di Big Show, Mark Henry, Kofi Kingston, Cody Rhodes e Jack Swagger. Scomparir\u00e0 dalle scene per un mese ma rientrer\u00e0 per prendere parte ad un match 3 contro 3 in trio con Chavo e Swagger ma perder\u00e0 contro MVP, Mark Henry e R-Truth. Durante la puntata di Raw del 7/12/09 Masters effettua un turn face salvando Eve e Hornswoggle da Chavo Guerrero, bloccandolo nella Masterlock. Nella puntata del 21/12/09, sconfigge Carlito, e viene ricompensato con un bacio da Eve Torres. Masters in questo periodo verr\u00e0 accompagnato spesso da Eve durante i suoi match. Il 31 dicembre a Superstars perder\u00e0 contro Carlito e Swagger in coppia con MVP. Il 2010 inizia male per Chris, il 7 gennaio sar\u00e0 a Superstars accompagnato da Eve in un incontro contro Ted DiBiase ma perder\u00e0 il match. La settimana dopo sempre a Superstars batter\u00e0 il suo vecchio partner Carlito e pochi giorni dopo a Raw viene messo contro Randy Orton, dopo un'ottima prova viene schienato da The Viper dopo la sua RKO. Il 28 gennaio si qualificher\u00e0 alla Royal Rumble in un'edizione di Superstars battendo Primo e Chavo Guerrero in un match a tre sottomettendo il messicano con la Masterlock. Partecipa quindi alla Royal Rumble dove entra con il numero 20 ma viene eliminato dopo meno di un minuto da The Big Show. Scompare per un po' dai ring della WWE salvo tornare il 25 febbraio a Superstars in coppia con Santino Marella contro Jack Swagger e William Regal. A vincere furono per\u00f2 questi ultimi.\nChris Masters passa al roster di SmackDown il 27 aprile 2010 con la Supplemental Draft e nel suo primo match sconfigge Chavo Guerrero. Il 24 giugno, a Superstars, perde contro Luke Gallows a causa dell'intervento di Serena. Sempre a Superstars, Chris ripropone la Master Lock challenge dove sconfigge Caylen Croft e subito dopo sfida anche Trent Barretta, ma appena prima di chiuderlo nella sua presa viene attaccato da Croft che nel frattempo si era ripreso. Successivamente combatte contro Dolph Ziggler per due volte, perdendo tutti e due i match, a SmackDown. Masters in questo periodo appare spesso nelle puntate di Superstars ma perde in molti match contro Caylen Croft, Chavo Guerrero, Drew McIntyre e Jack Swagger. Nella puntata di Smackdown! del 6 agosto 2010 disputa un Six Men Tag Team Match insieme a MVP e a JTG contro la SES ma il suo team perde. Viene usato sempre pi\u00f9 come un jobber fino a quando termina la sua Losing Streak il 9 settembre vincendo in coppia con Kofi Kingston contro Dolph Ziggler e Chavo Guerrero.\nNella puntata di Smackdown! del 24 settembre perde un match contro il World Champion Kane. Successivamente il Capolavoro torna alla vittoria con una convincente sfida contro Vance Archer, accompagnato da Curt Hawkins, sottomettendolo nella MasterLock causando involontariamente anche lo split tra Archer e Hawkins dato che durante il match Vance atterra Hawkins nel tentativo di colpire Masters. Successivamente insieme ad MVP sfida, sempre a Superstars, gli allora campioni di coppia Drew McIntyre e \"Dashing\" Cody Rhodes ma a trionfare sono proprio questi ultimi. La settimana successiva Masters perde ancora contro the Chosen One. Nell'ottobre 2010 intraprende una rivalit\u00e0 con Tyler Reks. Il loro primo match \u00e8 un uno contro uno a Superstars e a vincere \u00e8 per\u00f2 Tyler Reks; la settimana successiva, nel medesimo show, Masters perde nuovamente contro Reks. Nella puntata di Raw del 15 novembre dedicata alle vecchie glorie viene annunciato l'unico match 5 vs 5 Traditional Survivor Series match nell'omonimo PPV e Chris appare come componente del team Mysterio insieme a Big Show, Kofi Kingston, MVP e ovviamente il capitano Rey. Nella puntata di SmackDown! successiva a Raw Chris Masters viene messo contro Jack Swagger, uno degli sfidanti alle Survivor Series, ma a vincere \u00e8 l'All American American. Nel Main Event parteciper\u00e0 anche nella Battle Royal 5 vs 5 dove a trionfare e proprio il suo team anche se the Masterpiece viene eliminato a circa met\u00e0 gara da Del Rio poco dopo aver eliminato il suo rivale Tyler Reks. A Survivor Series il Team Mysterio (Rey Mysterio, Big Show, Kofi Kingston, MVP e Chris Masters) sconfigge il Team Del Rio (Alberto Del Rio, Cody Rhodes, Drew McIntyre, Jack Swagger e Tyler Reks).\nIl 30 novembre 2010 viene annunciato che Chris Masters sar\u00e0 il pro del rookie Byron Saxton nella quarta stagione di NXT. Nella puntata successiva di SmackDown! del 3 dicembre Chris viene sconfitto da Cody Rhodes. Appare nella prima stagionale della quarta stagione di NXT annunciando il suo rookie definendolo un \"non Capolavoro...ma quasi\". In questa puntata i due non combatteranno ma Byron si cimenter\u00e0 in una prova perdendola. Nella puntata di SmackDown! successiva Masters ripropone la ormai famosa \"Masterlock Challenge\" sfidando Cody Rhodes. Inizialmente il figlio dell'American Dream si rifiuta, ma Chris lo colpisce ripetutamente al volto facendolo inviperire e, mentre Cody si stava specchiando, il Capolavoro lo imprigiona nella Masterlock facendolo svenire e vincendo la sfida. Nella seconda puntata di NXT Chris Masters fa coppia con Byron Saxton in un match di coppia contro Ted DiBiase e il suo rookie Brodus Clay, ma perdono l'incontro per colpa di Saxton quando si prende il cambio senza il consenso di Masters e viene schienato dopo la Dream Street di Ted. Masters non tenta neanche di interrompere lo schienamento come \"lezione\" per Byron che a fine match viene comunque consolato dal suo Pro. Nella stessa settimana a Smackdown! viene sconfitto da Cody Rhodes. Pochi giorni dopo a NXT combatte nel Main Event in trio con il suo rookie Byron Saxton e la campionessa delle Divas Natalya sconfiggendo Ted DiBiase, Maryse e il rookie Brodus Clay. La puntata successiva di NXT si apre con una Battle Royal tra tutti i Pros e chi avrebbe vinto avrebbe potuto scambiare il suo rookie con qualunque altro ma a vincere \u00e8 stato Dolph Ziggler eliminando per ultimo proprio il Capolavoro. Dolph sceglie Byron Saxton, rookie di Masters che si deve prendere il protetto di Ziggler, Jacob Novak che per\u00f2 verr\u00e0 eliminato dal voto dei fan a fine serata. In seguito perde a WWE Superstars contro Tyler Reks, ma la settimana successiva sempre a WWE Superstars sconfigge Curt Hawkins.\nNella puntata successiva di WWE Superstars del 13 gennaio Masters fa coppia con JTG e sconfigge la squadra formata da Curt Hawkins e Chavo Guerrero sottomettendo quest'ultimo nella sua celebre finisher. La settimana successiva Masters realizza una bella doppietta, a NXT si prende una piccola rivincita sul suo ex Rookie Byron Saxton sconfiggendolo grazie alla MasterLock, e pochi giorni dopo sconfigger\u00e0 nuovamente Curt Hawkins in quel di Supertars. Il 30 gennaio partecipa all'annuale Royal Rumble Match entrando con il numero 14 ma sfortunatamente capita in momento critico visto che il Nexus stava dominando l'incontro infatti proprio il loro leader CM Punk lo elimina con l'aiuto dei suoi alleati. Due giorni dopo a NXT sconfigge nuovamente Byron Saxton.\nNella puntata di SmackDown! dell'11 febbraio, Masters viene sconfitto da Drew McIntyre. Masters per\u00f2 si riscatta la settimana successiva a WWE Superstars sconfiggendo per la prima volta Tyler Reks sottomettendolo nella Masterlock dopo una convincente prestazione. Masters nelle due sfide precedenti con Reks non aveva mai vinto. Sette giorni dopo il Capolavoro bissa il successo della settimana precedente sottomettendo nuovamente Reks nella Masterlock. Il 3 marzo, sempre nello show di Supertars, Chris sottomette Curt Hawkins vincendo il match agilmente ma a fine incontro Il Capolavoro viene attaccato da Tyler Reks che lo colpisce con il Rekkoning Day. Nella puntata successiva a Superstars Chris viene messo ancora una volta contro Tyler Reks, il Capolavoro riesce a sottomettere Reks portandosi sul 3 a 0. Nella puntata di Smackdown del 18 marzo perde contro Jack Swagger. A fine match subisce anche un Ankle Lock da Michael Cole. Nella puntata di Superstars del 22 marzo Tyler Reks richiede ed ottiene un'ulteriore sfida con Il Capolavoro. Dopo un match molto combattuto, Chris riesce a sottomettere Reks nella MasterLock per la quarta volta consecutiva. Nella puntata precedente a WrestleMania XXVII Chris viene sconfitto da Cody Rhodes.\nA WrestleMania XXVII \"il Capolavoro\" partecipa all'annuale 22 Men Battle Royal a telecamere spente vinta per\u00f2 da The Great Khali. Chris appare anche durante lo show duettando \"We Will Rock You\" con Yoshi Tatsu davanti a Theodore Long e Snoop Dogg. Il 14 aprile, a WWE Superstars sconfigge Curt Hawkins. Il giorno dopo a SmackDown! partecipa a una 20 Man Battle Royal per determinare il primo sfidante al titolo del mondo reso vacante dopo il ritiro di Edge. Arriva tra gli ultimi 6 ma viene eliminato da Wade Barrett, la Battle Royal se l'aggiudicher\u00e0 Christian. La settimana dopo sempre nello show blu viene sconfitto, dopo un match molto combattuto, da Drew McIntyre. Il 26 aprile a Raw partecipa ad una SmackDown! vs Raw Battle Royal per determinare quale roster avrebbe avuto la prima scelta al Draft. Chris viene eliminato tra gli ultimi da Mark Henry ma SmackDown, il suo roster vince comunque l'incontro. Poche ore dopo viene selezionato nello show rosso. Chris ricompare sul ring nella puntata di Superstars del 12 maggio, dove riesce a sconfiggere Drew McIntyre con una magnifica prestazione. Il 9 giugno sconfigge JTG a Superstars. Il 30 giugno, sempre a Superstars, sconfigge di nuovo JTG. Nella puntata di WWE Superstars del 28 luglio perde un match di coppia insieme a Santino Marella contro i WWE Tag Team Champions David Otunga e Michael McGillicutty. Il suo ultimo match in WWE \u00e8 un incontro a Superstars che lo vede uscire sconfitto per mano di Jack Swagger.\nDurante la giornata del 5 agosto 2011, la WWE tramite il suo sito ufficiale ha annunciato il suo licenziamento.\nCircuito indipendente (2011\u20132015).\nNeanche un giorno dal suo addio alla federazione di Stamford, Chris viene ingaggiato in Portogallo dalla World Stars of Wrestling per un tour mondiale che partir\u00e0 il 19 agosto 2011. Il 20 agosto sconfigge Joe E. Legend sottomettendolo nella \"Masterlock\". Il 28 gennaio 2012 prende parte al primo show della Ring Ka King, nuova federazione indiana gestita dalla TNA, dove lancia l\"'Adonis' Challange\", che consiste nel sottomettere qualche spettatore alla sua Master Lock. Il 10 marzo sconfigge Barood. Il 31 marzo Mahabali Veera spezza la sua \"Masterlock\", ma Masters la riapplica sottomettendolo. I due poi si affrontano in un match che vede Masters uscire sconfitto. Ad aprile sconfigge Roscoe Jackson. In seguito Master diventa wrestler della Nu-Wrestling Evolution. Nel 2012 viene annunciato per l'evento \"The revolution of Rome\" della nuova federazione italiana, la RWF (Rome Wrestling Federation). Durante quell'evento sconfigge Super Nova e diventa il primo RWF Heavyweight Championship.\nTotal Nonstop Action (2015\u20132018).\nL'8 giugno 2017, The Masterpiece ritorna in TNA con il nome di Chris Adonis, ma viene ugualmente soprannominato come The Masterpiece. Lotta nel suo primo evento importante a Slammyversary 2017, dove prende parte in un match tag team dove fa coppia con Drake; Masters e Drake vengono sconfitti da Moose e D'Angelo Williams.\nIl 13 gennaio 2018 Mordtezky ha annunciato, tramite il suo account Twitter, di aver concluso la sua collaborazione con Impact Wrestling.\nSospensioni per doping.\nNell'agosto del 2007 Christopher Mordetzky \u00e8 stato sospeso per trenta giorni dalla WWE perch\u00e9 il suo nome \u00e8 stato trovato nel database clienti della \"Signature Pharmacy\", societ\u00e0 sotto inchiesta per aver venduto senza regolare ricetta medicinali e sostanze dopanti. Mordetsky \u00e8 stato sospeso una seconda volta il 2 novembre 2007, questa volta per sessanta giorni."}
{"id": "441789", "revid": "36426", "url": "https://it.wikipedia.org/wiki?curid=441789", "title": "Giuliano da SanGallo", "text": ""}
{"id": "441790", "revid": "767487", "url": "https://it.wikipedia.org/wiki?curid=441790", "title": "Manuel Belleri", "text": "Carriera.\nClub.\nInizia la carriera nel (1993-1999) poi passa all'Empoli (1999-2004) ed infine, dopo una parentesi all'Udinese, passa in compropriet\u00e0 alla Lazio. Terzino destro, nella squadra romana la presenza nell'undici titolare gli \u00e8 stata preclusa prima dal capitano Massimo Oddo, poi dopo la partenza di quest'ultimo dal giovane talento svizzero Valon Behrami. Nell'agosto 2007 Belleri viene ceduto in prestito all'Atalanta.\nNell'estate del 2008 fa il suo ritorno alla Lazio dove il tecnico Delio Rossi lo conferma nella squadra. Collezioner\u00e0 soltanto una presenza in Udinese Lazio 3-3, e nel gennaio 2009 viene ceduto al Bologna, dove sceglie la maglia numero 84.\nNell'estate del 2009 firma per il Lecce. Dopo 19 presenze e la vittoria del campionato cadetto con i salentini, a fine stagione non viene confermato rimanendo cos\u00ec senza squadra.\nNell'estate del 2010 viene ospitato nel centro sportivo della SPAL di Via Copparo a Ferrara dove gli viene data la possibilit\u00e0 di allenarsi. Il 28 ottobre 2010 firma un contratto biennale con la societ\u00e0 emiliana.\nNella sua carriera colleziona in totale 462 presenze nei professionisti, di cui: 172 in serie A, 118 in serie B e 172 tra serie C1 e C2.\nIl 22 luglio 2013 parte per il ritiro a Coverciano dei calciatori svincolati sotto l'egida dell'Associazione Italiana Calciatori.\nDal febbraio del 2015 vive e lavora a Tokyo, in qualit\u00e0 di direttore tecnico presso la scuola calcio del Milan, nel quartiere di Koto-ku.\nStatistiche.\nPresenze e reti nei club.\n\"Statistiche aggiornate al 15 novembre 2016.\""}
{"id": "441793", "revid": "36426", "url": "https://it.wikipedia.org/wiki?curid=441793", "title": "Basilica di San Miniato", "text": ""}
{"id": "441794", "revid": "124910397", "url": "https://it.wikipedia.org/wiki?curid=441794", "title": "Gilberto D'Ignazio Pulpito", "text": "Carriera.\nCrebbe nel Taranto in Serie B, esordendo nel campionato 1986-1987, con 2 presenze ed una rete. Dopo una sola presenza nella stagione successiva, solo dal 1988-1989 gioc\u00f2 con pi\u00f9 frequenza. Segu\u00ec le sorti della squadra anche con la retrocessione in Serie C1 e l'immediata promozione fra i cadetti. Rimase in Puglia fino al 1992 collezionando in totale 103 partite di campionato.\nTrasferitosi al in C1, guadagn\u00f2 subito la promozione in B, diventando una delle colonne della squadra biancorossa. Esord\u00ec in Serie A nella stagione 1995-1996, durante la quale soffr\u00ec di un grave infortunio che lo tenne a lungo lontano dai campi da gioco.\nTornato a giocare, riconquist\u00f2 anche la maglia di titolare, alternandosi talvolta con il tornante Massimo Beghetto, vincendo con il Vicenza la Coppa Italia del 1997.\nL'anno successivo pass\u00f2 all'Udinese, ma la sua avventura friuliana non fu delle migliori, disput\u00f2 solo 6 partite nel primo anno, nel 1998-1999 fin\u00ec in prestito alla in B, con cui disput\u00f2 15 partite. Rientrato ad Udine, non scese mai in campo nel 1999-2000.\nNel 2000 fu ingaggiato dall', dove disput\u00f2 solo poche gare. Chiuse la carriera in Serie C1 con il Taranto, con altre due stagioni con pochissime presenze.\nNell'agosto 2006 torna in campo per vestire la maglia del Real Squinzano e poi del Castellaneta nel campionato di Promozione Pugliese Girone B.\nNell'estate 2009 viene ingaggiato dalla Stella Jonica Carosino.\nNell'agosto 2010 diventa l'allenatore dei Giovanissimi Nazionali del Taranto Calcio.\nNell'agosto 2012 diventa vice-allenatore della prima squadra del Taranto Football Club 1927, ruolo che manterr\u00e0 fino alla fine della stagione 2014. Diventa quindi responsabile dell'area tecnica di una scuola calcio del tarantino."}
{"id": "441795", "revid": "26601", "url": "https://it.wikipedia.org/wiki?curid=441795", "title": "Gilberto D'Ignazio", "text": ""}
{"id": "441797", "revid": "36426", "url": "https://it.wikipedia.org/wiki?curid=441797", "title": "Ordine beneddettino", "text": ""}
{"id": "441799", "revid": "465036", "url": "https://it.wikipedia.org/wiki?curid=441799", "title": "Vallombrosani", "text": ""}
{"id": "441801", "revid": "465036", "url": "https://it.wikipedia.org/wiki?curid=441801", "title": "Vallombrosano", "text": ""}
{"id": "441811", "revid": "599013", "url": "https://it.wikipedia.org/wiki?curid=441811", "title": "Em\u00edlson S\u00e1nchez Cribari", "text": "Biografia.\n\u00c8 sposato con Thalita Camolesi e ha due sorelle e un fratello, Fabio Eduardo, ex calciatore.\nCaratteristiche tecniche.\nDifensore, predilige il ruolo di centrale in una difesa a tre, sebbene possa giocare anche a destra e sinistra. Bravo nei colpi di testa e nella marcatura.\nCarriera.\nClub.\nGli esordi ad Empoli e poi l'Udinese.\n\u00c8 cresciuto nelle giovanili della squadra della sua citt\u00e0 natale, il Londrina (Stato di Paran\u00e1). In seguito, nel 1998 all'et\u00e0 di 18 anni venne acquistato in Italia dall'Empoli, squadra in cui gi\u00e0 giocava il fratello maggiore Binho. Per sei stagioni vest\u00ec la maglia della squadra toscana, esordendo in Serie A il 14 settembre 2002 allo stadio Sinigaglia nella partita -Empoli 0-2. Nell'estate 2004 fu ceduto all'Udinese, tuttavia un grave infortunio al ginocchio gli permise di scendere in campo solo 8 volte in tutta la stagione.\nGli anni alla Lazio.\nL'anno successivo, nel 2005, viene girato in prestito alla Lazio. La squadra capitolina, viste le sue positive prestazioni, decide di riscattarlo e lo acquista a titolo definito. Realizza la sua prima rete in biancoceleste nella stagione 2006-2007 nella gara esterna vinta 0-2 contro il Cagliari. I capitolini termineranno il campionato al terzo posto, qualificandosi in Champions League. Dopo aver subito una frattura nasale nell'incontro di andata dei preliminari di Champions League contro la Dinamo Bucarest, \u00e8 costretto a portare una maschera protettiva; da notare il fatto che, per essere nella decisiva partita di ritorno, vinta 1-3, non rispetta il parere medico. Nella stagione 2008-2009 vince la Coppa Italia. Nell'Agosto dello stesso anno vince la Supercoppa italiana.\nIn prestito a Siena.\nIl 4 gennaio 2010 passa in prestito con diritto di opzione al . Esordisce nella partita interna persa 1-5 con la Fiorentina. Il Siena si piazzer\u00e0 al diciannovesimo posto, retrocedendo in Serie B. Il 30 giugno 2010 fa ritorno alla Lazio.\nLa parentesi al Napoli.\nIl 31 agosto 2010, nell'ultima giornata di calciomercato, si trasferisce a titolo definitivo al , con cui firma un contratto di un anno con opzione sul secondo. Alla Lazio vanno 500.000 euro. Debutta in maglia azzurra il 26 settembre 2010 in -Napoli (1-4). Colleziona 9 presenze in campionato e 14 complessive in stagione.\nIl 30 giugno 2011 scade il suo contratto con il Napoli ed il giocatore si ritrova svincolato.\nIl passaggio al Cruzeiro.\nDopo aver trascorso l'intera carriera professionistica in Italia, l'8 luglio 2011 approda ai connazionali del Cruzeiro, firmando un contratto di un anno con opzione per il secondo.\nIn Scozia al Rangers.\nNell'agosto del 2012, dopo aver trascorso alcuni mesi come calciatore svincolato, viene tesserato dal club scozzese del , retrocesso in quarta divisione nazionale dopo il fallimento deciso dal tribunale civile di Glasgow.\nCribari ha aiutato i Rangers a vincere il campionato di Terza Divisione il 30 marzo 2013. Le sue apparizioni la stagione successiva furono limitate e Cribari lasci\u00f2 il club alla scadenza del suo contratto."}
{"id": "441817", "revid": "1851848", "url": "https://it.wikipedia.org/wiki?curid=441817", "title": "Davide Belotti", "text": "Carriera.\nClub.\nCresciuto calcisticamente nelle giovanili dell', lasci\u00f2 la squadra nerazzurra nel 1992 per approdare in Campania al in Serie C1 dove rimase per tre stagioni.\nDopo l'esperienza in terza divisione venne chiamato dal , neopromosso in Serie A, con cui esord\u00ec nella massima divisione del campionato italiano nella stagione 1995-1996, come riserva dello svedese Joachim Bj\u00f6rklund, debuttando il 19 novembre 1995 in -Vicenza 1-1. Ceduto lo svedese, form\u00f2 con il capitano Giovanni Lopez una coppia di centrali difensivi ben assortita.\nDivenne uno dei pilastri del Vicenza che vinse la Coppa Italia nel 1997 ed arriv\u00f2 alle semifinali della Coppa delle Coppe nel 1998. Proprio nella manifestazione europea segn\u00f2 il suo primo gol in biancorosso.\nNella stagione 1999-2000 perse il posto da titolare e venne ceduto a gennaio al . Rientrato nel Vicenza appena retrocesso in Serie B, fatic\u00f2 a trovare posto e pass\u00f2 all', nella massima divisione greca nel gennaio del 2001, ma gioc\u00f2 solo una partita.\nRientrato in Italia trascorse la stagione 2000-2001 nel e torn\u00f2 ancora a Vicenza nel 2001-2002, senza peraltro molte fortune.\nChiusa la sua esperienza fra i professionisti, nel gennaio del 2003 venne ingaggiato dalla lista gratuita dal , squadra di Serie D, ed a fine stagione pass\u00f2 al Lecco, sempre in D.\nNell'estate del 2004 venne acquistato dal Bellinzona, club svizzero, allora nella Serie B elvetica. Nella stagione 2007-2008 ha conquistato la promozione in Super League (Svizzera) ed il secondo posto nella Coppa Svizzera, dietro solo al .\nAllenatore.\nNell'ottobre del 2008 ha assunto l'incarico di assistente del tecnico Marco Sch\u00e4llibaum, restando a disposizione della squadra anche come giocatore ma, di fatto, senza mai scendere pi\u00f9 in campo. Resta nel club per due stagioni, nonostante i vari cambi di allenatore. \nNel biennio 2010-2012 \u00e8 il vice allenatore dell'Under 18 del Team Ticino.\nIl 16 ottobre 2012 diventa il nuovo allenatore del GC Biaschesi. Nel marzo 2013 viene sollevato dall'incarico."}
{"id": "441818", "revid": "7336", "url": "https://it.wikipedia.org/wiki?curid=441818", "title": "Pantheismo", "text": ""}
{"id": "441820", "revid": "1718925", "url": "https://it.wikipedia.org/wiki?curid=441820", "title": "Damn Small Linux", "text": "Damn Small Linux (conosciuto anche come \"DSL\") era una distribuzione GNU/Linux per l'architettura x86. Nata come sistema live per CD a forma di carta di credito, pu\u00f2 oggi essere installata ed eseguita su dischi rigidi, chiavette USB, schede CompactFlash, dispositivi ZIP o anche all'interno di Microsoft Windows o GNU/Linux come sistema emulato.\nSono possibili due tipi di installazione: l'installazione \"frugale\" e la vera installazione. L'installazione frugale copia l'immagine del CD di installazione in una partizione del disco rigido e l'avvio da qui sar\u00e0 equivalente all'avvio da CD. La vera installazione decomprime il sistema sul CD e lo copia sul disco regolandone, poi, alcuni parametri. Con quest'ultimo modo, si pu\u00f2 poi installare il programma di gestione dei pacchetti APT che permette di ottenere un sistema operativo pi\u00f9 simile a Debian GNU/Linux.\nStoria.\nDamn Small Linux \u00e8 stata inventata e sviluppata inizialmente da John Andrews che personalizz\u00f2 un'altra distribuzione, Model K, a sua volta ricavata da una Knoppix e ridotta alle dimensioni di 22 MB. Da allora, Damn Small Linux \u00e8 cresciuta fino a diventare un progetto sviluppato da pi\u00f9 programmatori, tra i quali Robert Shingledecker, che ha sviluppato il sistema MyDSL, il DSL Control Panel, ed altro ancora.\nOggi lo sviluppo \u00e8 basato direttamente su Knoppix permettendo una maggiore facilit\u00e0 di miglioramento e di personalizzazione.\nA causa di forti contrasti tra gli sviluppatori di Damn Small Linux, Robert Shingledecker ha lasciato il progetto per dedicarsi, a partire dall'aprile 2008 a una nuova distribuzione, Tiny Core Linux.\nSempre a causa di tali contrasti interni lo sviluppo di Damn Small Linux \u00e8 fermo, l'ultimo rilascio risale al 2008 e il sito internet a partire da febbraio 2009 non ha visto pi\u00f9 alcun intervento da parte di John Andrews, il creatore di Damn Small Linux.\nIl sito \u00e8 divenuto non accessibile per alcuni periodi nel 2015 fino al Febbraio 2016. Dal 2016 damnsmalllinux.org \u00e8 di nuovo in linea.\nIl sistema \u00e8 mantenuto e aggiornato da Robert Shingledecker, mentre il servizio di \"hosting\" gratuito \u00e8 fornito da ibiblio, dalla belga BELNET e da altre organizzazioni, da cui \u00e8 possibile scaricare Damn Small Linux. I siti sono divisi in un'area riservata ai software stabili, e in una \"testing\" per provare le versioni in beta. \nIl software di avvio pu\u00f2 essere generato e salvato su chiave USB, tramite il programma gratuito UNetbootin.\nRequisiti di sistema.\nDamn Small Linux pu\u00f2 essere installato o avviato solamente da PC con architettura x86. Il requisito minimo \u00e8 un processore 486 con 8 Megabyte di RAM. \nSu un 486 con 16 Mb di RAM, Damn Small Linux era in grado di navigare le pagine Web con Dillo, avviare semplici videogiochi e un lettore musicale.\nUn sensibile miglioramento arrivava portando la RAM a 32 mega\nSono invece necessari processori leggermente pi\u00f9 potenti, per aprire Mozilla Firefox e i programmi di Openoffice.org.\nDescrizione.\nDamn Small Linux, tradotto letteralmente, significa \"Linux Dannatamente Piccolo\". Proprio questo \u00e8 il concetto che sta alla base della distribuzione: in 50 MB (per questo pu\u00f2 essere comodamente avviata da una semplice Chiavetta USB) include un browser, strumenti di produttivit\u00e0 da ufficio, giochi e lettori multimediali ed il Desktop Environment Fluxbox.\nIl requisito minimo di sistema \u00e8 un processore Intel 80486 con 16 MB di memoria RAM: ci\u00f2 gli permette una esecuzione rapida in vecchi computer x86. Viene spesso usata in ambito Trashware.\nLa versione corrente (4.4.6, del 28 settembre 2008) contiene fra l'altro:\nDSL contiene script per il download e l'installazione del sistema APT di Debian e del sistema Synaptic, un front-end grafico GUI per APT."}
{"id": "441821", "revid": "2062047", "url": "https://it.wikipedia.org/wiki?curid=441821", "title": "Simone Inzaghi", "text": "Cresciuto nel settore giovanile del , ha legato il suo nome alla , club con il quale ha trascorso gran parte della sua carriera da calciatore e con cui ha ottenuto i maggiori successi, vincendo un campionato italiano (1999-2000), tre Coppe Italia (1999-2000, 2003-2004 e 2008-2009), due Supercoppe italiane (2000 e 2009) e una Supercoppa UEFA (1999); in precedenza, aveva conquistato due campionati di Serie C con il Novara (1995-1996) e con il Lumezzane (1996-1997). Inoltre, con 20 reti realizzate, figura al primo posto nella classifica dei migliori marcatori laziali nelle coppe europee. \nIn biancoceleste ha iniziato anche la carriera da allenatore, divenendo il pi\u00f9 presente del club romano. Prima tecnico del settore giovanile e successivamente della prima squadra, in cinque anni ha conquistato una Coppa Italia (2018-2019) e due Supercoppe italiane (2017 e 2019), diventando l'unica personalit\u00e0 ad aver vinto entrambi i trofei nazionali sia da calciatore che da allenatore del club biancoceleste. Nel 2021 si \u00e8 trasferito all'Inter, con cui ha vinto una Supercoppa italiana (2021).\nBiografia.\nNato a Piacenza e fratello minore di Filippo (con cui ha condiviso una presenza in nazionale), ha tre figli: Tommaso (2001), avuto dall'attrice e conduttrice televisiva Alessia Marcuzzi, con cui il rapporto \u00e8 terminato nel 2004, Lorenzo (2013) e Andrea (2020), quest'ultimi avuti dall'unione con Gaia Lucariello, sposata nel 2018.\nCaratteristiche tecniche.\nAllenatore.\n\u00c8 noto per schierare un 3-5-2 con terzini a cui piace farsi avanti e unirsi al gioco offensivo. Nella sua formazione tipo, i due attaccanti centrali sono supportati da un trequartista che siede proprio davanti agli altri due giocatori a centrocampo. \u00c8 un sistema tatticamente fluido che appare come un 5-3-2 fuori possesso mentre i terzini tornano in difesa. Inoltre, Inzaghi \u00e8 anche noto per la sua versatilit\u00e0 nel modo in cui prepara la sua squadra a difendere. Durante la sua permanenza alla Lazio, ha implementato sia un pressing alto che un centrocampo compatto al fine di riconquistare la palla quando gli avversari erano in possesso.\nCarriera.\nGiocatore.\nClub.\nGli inizi al Piacenza e i vari prestiti.\nCresciuto nelle giovanili della squadra della sua citt\u00e0, il , a 18 anni viene mandato in prestito al Carpi in Serie C1 dove trova poco spazio (9 presenze senza gol). Nei due anni successivi il Piacenza lo manda ancora a farsi le ossa in giro per l'Italia: nella stagione 1995-1996 \u00e8 al Novara in Serie C2 con cui riesce a giocare con continuit\u00e0 segnando anche 4 gol. Nel 1996-1997 figura nella rosa del , sempre in Serie C2, con cui colleziona 23 presenze e 6 gol.\nLa stagione successiva (1997-1998) viene prestato in Serie C1 al Brescello dove, giocando per la prima volta con continuit\u00e0, riesce a emergere (21 presenze, 10 gol) guadagnandosi cos\u00ec nell'estate 1998 il ritorno al Piacenza, che gli offre un'opportunit\u00e0 in Serie A facendone il terminale del gioco offensivo. Inzaghi va subito in gol alla prima giornata di campionato contro la Lazio, alla quale viene poi ceduto nell'estate 1999.\nL'esperienza alla Lazio e gli anni seguenti.\nApprodato in maglia biancoceleste, oltre a contendere subito il posto da titolare al bomber cileno Marcelo Salas, conquista subito la Supercoppa UEFA. Il centravanti piacentino si dimostra un'importante aggiunta in campionato e Champions League, dove sfodera prestazioni di alto livello. Oltre alla doppietta contro il Maribor, si mette in evidenza per la quaterna all'Olympique Marsiglia nella partita del 14 marzo 2000 (vinta 5-1 dalla sua squadra). Il 14 maggio apre invece, su rigore, le marcature nel 3-0 contro la che assegna ai romani lo Scudetto. Nel corso dell'anno solare vince anche la Coppa Italia e la Supercoppa italiana, rimpinguando ulteriormente il suo palmar\u00e8s. \nScivolato ai margini della squadra nelle stagioni successive, non perde comunque la sua abilit\u00e0 realizzativa. Vinta la Coppa Italia nel 2004, il 25 novembre segna contro il Partizan in Coppa UEFA il gol del definitivo 2-2, divenendo il miglior marcatore del club nelle coppe continentali con 20 reti.\nRientrando sempre meno nei piani della societ\u00e0, viene ceduto in prestito alla Sampdoria (nel primo semestre del 2005) e all'Atalanta (per la stagione 2007-08). Tornato a Roma, il 4 ottobre 2008 ritrova (contro il Lecce) il gol che in Serie A gli mancava dal 18 settembre 2004 e che regala il pareggio per 1-1 ai capitolini: questa sar\u00e0 anche la sua ultima marcatura in campionato.\nLascia il calcio giocato al termine della stagione 2009-10, dopo aver vinto nuovamente la Coppa Italia e la Supercoppa italiana. L'ultima presenza in maglia biancoceleste \u00e8 in trasferta contro l'Atalanta, nella sconfitta del 17 gennaio 2010 (3-0).\nNazionale.\nInzaghi gioc\u00f2 tre volte per la nazionale italiana. La sua prima apparizione arriv\u00f2 sotto la guida di Dino Zoff il 29 marzo 2000, nella sconfitta esterna per 0-2 contro la Spagna a Barcellona. Entr\u00f2 in campo al 60' per sostituire Stefano Fiore, formando la coppia d'attacco con il fratello maggiore Filippo; fece poi altre due presenze con la sua nazionale con Giovanni Trapattoni, nella vittoria per 1-0 sull'Inghilterra a Torino il 15 novembre dello stesso anno e in un'altra vittoria per 1-0 contro la Romania ad Ancona, il 16 novembre 2003.\nAllenatore.\nLazio.\nGli inizi nelle giovanili.\nIl 22 maggio 2010 annuncia la rescissione, con un anno di anticipo, del suo contratto con la Lazio, rimanendo comunque nell'ambiente biancoceleste, stavolta in veste di allenatore degli Allievi Regionali, con i quali vincer\u00e0 a fine stagione la Coppa regionale. Per la stagione successiva viene promosso sulla panchina degli Allievi Nazionali biancocelesti.\nPromosso alla guida della Primavera nel gennaio 2014, subentrando a Alberto Bollini, vince la Coppa Italia di categoria contro la Fiorentina. I romani non vincevano il trofeo da 35 anni. Nello stesso anno, si aggiudica la Supercoppa contro il Chievo. La stagione 2014-15 lo vede bissare il successo in coppa (trionfando nel derby capitolino) e perdere il Campionato ai tiri di rigore nella finale contro il Torino, avversario che batte la Lazio anche nella Supercoppa (questa volta ai supplementari).\nL'approdo in prima squadra.\n2016-2018.\nIl 3 aprile 2016, in seguito all'esonero di Stefano Pioli, il presidente laziale Claudio Lotito opta per la nomina \"ad interim\" del tecnico piacentino quale allenatore della prima squadra; esordisce ufficialmente una settimana dopo, nella vittoria esterna, per 3-0, contro il . Nelle successive sei gare a disposizione, colleziona nove punti (tre vittorie e altrettante sconfitte), i quali conducono la squdra all'ottavo posto, a sette punti dalla sesta posizione, valida per la qualificazione alla successiva UEFA Europa League.\nIn vista della stagione successiva la societ\u00e0 biancoceleste affida inizialmente la panchina a Marcelo Bielsa, che per\u00f2 si dimette poco dopo la sua ufficializzazione a causa di divergenze di calciomercato con il patron Lotito, il quale a sua volta decide di ridare le redini della squadra, stavolta definitivamente, in mano ad Inzaghi. Il 1\u00ba marzo 2017 guida la squadra \"biancoceleste\" a vincere il Derby contro la , dopo quasi quattro anni dall'ultimo, in occasione della semifinale d'andata di Coppa Italia dove si impone per 2-0. Il 30 aprile successivo la Lazio torna a trionfare nella stracittadina anche in campionato poich\u00e9 i \"biancocelesti\" si impongono, per 1-3, sui \"giallorossi\" tornando a vincere tale gara in Serie A dopo quattro anni e cinque mesi. Il 17 maggio 2017 perde la finale di Coppa Italia contro la per 2-0. A fine stagione, oltre ad aver disputato la finale di Coppa Italia, insieme ai suoi conquista il quinto posto valido per partecipare alla prossima Europa League.\nLa seconda stagione sulla panchina \"biancoceleste\" si apre con la vittoria del suo primo titolo da allenatore; la Lazio, nella partita valida per l'assegnazione della Supercoppa italiana, supera i campioni d'Italia della Juventus con il risultato di 2-3. Tale risultato lo porta a essere l'unico, nella storia del club romano, ad avere vinto il trofeo sia sul campo sia in panchina. Il 14 settembre 2017 fa il suo esordio anche in Europa League, battendo gli olandesi del per 2-3. Il 18 aprile 2018, in occasione della trasferta vinta, per 3-4, contro la , siede per la centesima volta sulla panchina della Lazio. Conclude la stagione al quinto posto, mancando \"in extremis\" la qualificazione alla Champions League: all'ultima giornata di campionato, con Lazio e Inter rispettivamente in quarta e quinta posizione con tre punti di differenza, i \"biancocelesti\" ospitano in casa proprio i \"nerazzurri\", che si impongono per 2-3 e, in virt\u00f9 degli scontri diretti, scavalcano il club romano, che deve accontentarsi dell'accesso all'Europa League.\n2018-2021.\nNella stagione 2018-2019, nonostante un rendimento non eccelso della squadra in campionato, e nonostante la delusione in Europa League (la Lazio esce infatti ai sedicesimi di finale contro il Siviglia), Inzaghi riesce a guidare il team capitolino fino alla finale di Coppa Italia, trionfando quindi per 2-0 sull'Atalanta, e conquistando di fatto il suo secondo trofeo nell'esperienza sulla panchina biancoceleste.\nNell'annata 2019-2020 la Lazio esce ai gironi di Europa League ma il 22 dicembre vince di nuovo la Supercoppa italiana contro la Juventus per 1-3, la seconda per Inzaghi da allenatore. L'11 gennaio 2020, battendo per 1-0 il Napoli raggiunge la decima vittoria consecutiva in Serie A, cosa mai avvenuta prima nei 120 anni di storia della societ\u00e0 capitolina; sette giorni dopo batte il record vincendo 5-1 contro la Sampdoria. La gara successiva la striscia si interrompe a causa di un pareggio per 1-1 nel derby. Il 24 giugno 2020, a causa della sconfitta sul campo dell'Atalanta per 3-2, termina l'imbattibilit\u00e0 in campionato dopo 21 giornate, realizzando la striscia pi\u00f9 lunga di imbattibilit\u00e0 della storia del club; il precedente record era di 17 turni senza sconfitte appartenente a Sven-G\u00f6ran Eriksson, nella stagione 1998/1999. Il 29 luglio 2020, sedendo in panchina contro il Brescia, raggiunge Dino Zoff come allenatore pi\u00f9 presente nella storia del club biancoceleste con 202 partite ufficiali, superandolo definitivamente il successivo 1\u00ba agosto in occasione dell'ultima gara stagionale contro il Napoli. A fine campionato la squadra si piazza al quarto posto, tornando in Champions League dopo 13 anni di assenza.\nLa stagione 2020-2021 oltre a segnare il ritorno dei capitolini in Champions League, \u00e8 anche quella dell'esordio per Inzaghi come allenatore nella massima competizione europea per club: il 20 ottobre 2020 infatti la Lazio gioca e vince per 3 reti a 1 contro i tedeschi del nella prima partita del girone. I \"biancocelesti\" terminano il girone al secondo posto da imbattuti, alle spalle proprio dei tedeschi, qualificandosi cos\u00ec agli ottavi di finale, obiettivo che mancava da 20 anni. La prima partita in casa dell'anno nuovo termina, contro la , 2-1. Il 15 gennaio 2021 si gioca il derby Lazio-, dove i biancocelesti riescono a vincere con un netto 3-0, concedendo l'unico tiro in porta alla formazione avversaria all' 85'. Il 21 gennaio successivo riescono ad accedere ai quarti di finale di Coppa Italia, battendo 2-1 il , ma verrano eliminati di seguito con l'Atalanta con il risultato di 3-2. Tra la 16\u00aa giornata e la 21\u00aa giornata, le \"Aquile\" riescono a collezionare 6 vittorie di fila, contro Fiorentina, Parma, Roma, , Atalanta e terminando poi il campionato al sesto posto a 10 punti dalla zona Champions. A fine stagione, dopo cinque anni sulla panchina della Lazio, sceglie di non rinnovare il contratto in scadenza con il club biancoceleste.\nInter.\nIl 3 giugno 2021 viene annunciato come nuovo tecnico dell', con un accordo biennale. Esordisce sulla panchina nerazzurra il 21 agosto successivo, nella vittoria per 4-0 contro il al debutto in campionato. Il 15 settembre fa il debutto con l'Inter nelle coppe europee, perdendo contro il in Champions League (0-1), mentre ottiene la prima vittoria europea con i meneghini il 19 ottobre contro lo (3-1). Il 24 novembre, grazie alla vittoria interna contro lo , conduce l'Inter alla qualificazione agli ottavi di finale di Champions League a dieci anni di distanza dall'ultima volta. Sotto la sua guida, i nerazzurri chiudono il girone d'andata in testa alla classifica, conquistando il titolo di \"campioni d'inverno\" dopo dodici anni. Il 12 gennaio 2022 conquista il primo trofeo con l'Inter, la Supercoppa italiana, guidando i nerazzurri alla vittoria contro la per 2-1 dopo i tempi supplementari. Per Inzaghi si tratta della terza affermazione personale nella competizione, dopo i due successi con la Lazio.\nStatistiche.\nStatistiche da allenatore.\n\"Statistiche aggiornate al 25 febbraio 2022.\" In grassetto le competizioni vinte."}
{"id": "441825", "revid": "1652635", "url": "https://it.wikipedia.org/wiki?curid=441825", "title": "The Boogeyman (wrestler)", "text": "Carriera.\nOhio Valley Wrestling (2004\u20132005).\nDopo aver inizialmente tentato la carriera di culturista, partecip\u00f2 alla quarta edizione di \"Tough Enough\", reality show prodotto dalla WWE, il cui vincitore si sarebbe guadagnato un posto nella federazione. Wright supera le selezioni fino ad arrivare ad essere tra i finalisti. Interrogato per\u00f2 dai dirigenti WWE, ammette di avere 40 anni e non 30 come da lui indicato in precedenza. Viene quindi escluso dallo show, il cui limite di et\u00e0 per partecipare era di 35 anni. I dirigenti della WWE gli offrono per\u00f2 un'altra occasione per entrare nella federazione, passando per la Ohio Valley Wrestling, la federazione \"satellite\" della WWE.\nWorld Wrestling Entertainment (2005\u20132009).\n\"SmackDown!\" (2005\u20132007).\nA partire dal mese di luglio 2005 iniziano ad essere mandati in onda sia durante \"SmackDown!\" sia durante \"Raw\" filmati e scenette raffiguranti Marty Wright con una stranissima gimmick: vestito molto simile a Papa Shango, minaccia i suoi colleghi di \"venirli a prendere\" con la frase \"I'm the Boogeyman and I'm comin' to getcha!!!\", terminando il promo spaccandosi una sveglia in testa.\nThe Boogeyman debutta sconfiggendo in pochi minuti Simon Dean ad inizio dicembre 2005, dopo averlo terrorizzato nel backstage prima del match. Comincia a ritagliarsi uno spazio sempre pi\u00f9 grande durante le edizioni di \"SmackDown!\": alla fine di ogni match, spesso molto breve, Boogeyman prende dei vermi e li mangia. Continua il suo percorso a \"SmackDown!\" il venerd\u00ec successivo al suo debutto, sconfiggendo in brevissimo tempo un jobber; una volta vinto il match, Wright non si limita a mangiare i vermi: dopo averli messi nella propria bocca, li sputa su quella del jobber sconfitto.\nLa settimana successiva inizia la sua prima rivalit\u00e0, contro Nunzio, sconfiggendolo a \"SmackDown!\". Ad Armageddon fa il suo debutto in un pay-per-view attaccando proprio Nunzio, vestito da folletto di Babbo Natale, e il suo compagno Vito.\nSconfigge anche due ex campioni mondiali come John \"Bradshaw\" Layfield, alla Royal Rumble del 2006, e Booker T, a WrestleMania 22: Booker T e la moglie Sharmell lo affrontarono in un 2-on-1 Handicap match ma Boogeyman, dopo aver baciato Sharmell con la bocca piena di vermi e averla fatta fuggire, sconfisse Booker T con una \"BoogeyBomb\".\nDopo una vittoria in un match contro Orlando Jordan e un'altra in un 2-on-1 Handicap match contro i Dicks, Boogeyman \u00e8 costretto a fermarsi a causa di un infortunio al bicipite sinistro. Al momento dell'allontanamento dal ring, Boogeyman era ancora imbattuto. Il suo contratto con la WWE viene rescisso unilateralmente dalla federazione, che tuttavia poco tempo dopo lo riassume.\nAl suo ritorno sugli schermi televisivi, il 27 ottobre 2006, terrorizza The Miz e Kristal, lanciandole dei vermi addosso. Sfida i due in un 2-on-1 Handicap match ma l'incontro finisce in No Contest; la settimana dopo Boogeyman si allea con Layla e sfida in un Tag Team match i suoi avversari, ma si ha lo stesso finale del match precedente.\nRiuscir\u00e0 a sconfiggere The Miz il 17 dicembre ad Armageddon, infliggendogli la sua prima sconfitta.\nIl 22 dicembre, durante una puntata di \"Smackdown!\", dopo aver spaventato il WWE Cruiserweight Champion Gregory Helms, viene annunciato in maniera eccessivamente entusiasta da Tony Chimel, cos\u00ec che Boogeyman decide di attaccarlo e di mettergli dei vermi sulla bocca, costringendolo ad allontanarsi dal ring per un po', passando cos\u00ec, per un breve tempo, dalla parte degli heel.\nDopo questo episodio, Boogeyman interferisce in un match tra Chris Benoit e Finlay, permettendo a Benoit di vincere il match e iniziando cos\u00ec una rivalit\u00e0 con l'irlandese e Little Bastard, ricorrendo all'aiuto di un nano, \"Little Boogeyman\", proprio per contrastare Little Bastard.\n\u00c8 Finlay ad aggiudicarsi la vittoria, e a dare a Boogeyman la prima sconfitta a No Way Out.\nSuccessivamente si presenta sul ring con una nuova pittura facciale, accompagnata anche dal colore giallo. Poich\u00e9 Kane aveva cominciato una faida con William Regal e Dave Taylor, Boogeyman si allea con la \"Big Red Machine\" e i due riescono a sconfiggere gli inglesi in un tag team match.\nDurante una puntata di \"Smackdown!\" di fine maggio 2007, Boogeyman viene pesantemente sconfitto da Mark Henry, che oltre a gettarlo gi\u00f9 dal ring effettua su Little Boogeyman una \"World's Strongest Slam\"; questa fu infatti l'ultima apparizione di Little Boogeyman sul ring.\n\"ECW\" e licenziamento (2007\u20132009).\nThe Boogeyman \u00e8 passato dal roster di \"SmackDown!\" a quello della \"ECW\" in seguito alla draft lottery svoltasi durante la puntata di \"Raw\" dell'11 giugno 2007.\nDebutta quindi in \"ECW\" sconfiggendo Matt Striker il 12 giugno, ma poco dopo viene sconfitto a sua volta dal difensore di Striker, Big Daddy V, che debutta in \"ECW\" proprio attaccando Boogeyman. Il 7 agosto ha sconfitto in pochi minuti il jobber Jessie Guilmette. Il 14 agosto Boogeyman ha sconfitto per squalifica l'ECW Champion John Morrison e, successivamente, ha sconfitto lo stesso Morrison e Big Daddy V in un tag team match facendo coppia con CM Punk. Il 28 luglio ha partecipato ad un Fatal 4-Way match per decretare il contendente n\u00b01 all'ECW Championship di John Morrison assieme a The Miz, Big Daddy V e CM Punk ma il match \u00e8 stato vinto da quest'ultimo. Il 4 settembre Boogeyman ha sconfitto Matt Striker per squalifica a causa dell'intervento di Big Daddy V. Il 18 settembre Boogeyman e Big Daddy V si sono affrontati ma \u00e8 stato quest'ultimo a trionfare.\nDopo pi\u00f9 di un anno di assenza durante l'episodio del 7 ottobre 2008 della \"ECW\", \u00e8 stato annunciato a breve il suo ritorno, avvenuto il 13 ottobre a \"Raw\", dove ha spaventato Johnny Knoxville. Boogeyman \u00e8 tornato in \"ECW\", spaventando The Miz e John Morrison durante un promo. Successivamente il 9 dicembre ha sconfitto il jobber Scott Reed in pochi istanti. Il 30 dicembre Boogeyman e Finlay sono stati sconfitti da John Morrison e The Miz in un No-Disqualification Tag Team match. Il 20 gennaio 2009 ha sconfitto Paul Burchill per squalifica. Dopo aver perso un match contro Kane nell'episodio \"ECW\" del 3 marzo \u00e8 stato licenziato dalla compagnia il giorno dopo.\nApparizioni sporadiche in WWE (2012\u2013presente).\nNella puntata di \"Raw\" del 17 dicembre 2012, The Boogeyman interviene interrompendo e terrorizzando il suo ex-rivale Booker T in occasione degli Slammy Award. Il 25 gennaio 2015, alla Royal Rumble, The Boogeyman entra a sorpresa durante il Royal Rumble match col numero 7 ma viene eliminato dopo poco da Bray Wyatt. Nella puntata speciale di \"Raw\" del 22 gennaio 2018, in occasione dei venticinque anni dello show, The Boogeyman ha fatto il suo ritorno per quella sera terrorizzando Brother Love, Jonathan Coachman, Teddy Long e il New Day (Big E, Kofi Kingston e Xavier Woods). Nella puntata di \"Raw Reunion\" del 22 luglio 2019, The Boogeyman ha fatto il suo ritorno terrorizzando Drake Maverick e facendogli perdere il 24/7 Championship contro Pat Patterson.\nNella puntata di \"Raw Legends Night\" del 4 gennaio 2021 Boogeyman ha terrorizzato Angel Garza consentendo ad R-Truth di schienarlo per riconquistare il 24/7 Championship."}
{"id": "441826", "revid": "74801", "url": "https://it.wikipedia.org/wiki?curid=441826", "title": "Lago di Urmia", "text": "Il lago di Urmia (persiano: \u062f\u0631\u06cc\u0627\u0686\u0647 \u0627\u0631\u0648\u0645\u06cc\u0647) \u00e8 un lago salato endoreico situato tra le province iraniane dell'Azerbaigian Orientale e dell'Azerbaigian Occidentale, a occidente del Mar Caspio.\n\u00c8 il maggiore dei laghi interni dell'Iran, con una superficie di circa . Nel periodo di piena misura circa in lunghezza e in larghezza, ed ha una profondit\u00e0 massima di . Presentava un'isola, ma il calo delle acque l'ha oggi unita alla terraferma; per lo stesso motivo sono sorte isole prima non esistenti.\nIl lago prende il nome dalla citt\u00e0 di Urmia, che in siriaco significava \"citt\u00e0 dell'acqua\". Fu rinominato lago Rezaiyeh (persiano \u062f\u0631\u06cc\u0627\u0686\u0647 \u0631\u0636\u0627\u0626\u06cc\u0647) in onore di Reza Pahlavi nei primi anni 1930, ma riprese il vecchio nome negli anni 1970. In persiano antico il suo nome era \"Chichast\". Era, con il lago di Van e il lago Sevan, uno dei cosiddetti mari dell'Armenia. \nIl lago \u00e8 punteggiato da pi\u00f9 di cento piccole isole rocciose, dove fanno sosta diverse specie di uccelli migratori (fenicotteri, pellicani, spatole, ibis, cicogne, volpoche, avocette, cavalieri d'Italia, gabbiani). Sull'isola di Shahi \u00e8 sepolto Hulagu Khan, nipote di Gengis Khan e conquistatore di Baghdad. \nL'elevata salinit\u00e0 impedisce che nel lago vivano pesci. La maggior parte del lago \u00e8 parco nazionale.\nIl lago separa due delle pi\u00f9 importanti citt\u00e0 della regione, Tabriz e Urmia, perci\u00f2 fin dagli anni 1970 fu avviato un progetto di costruzione di un ponte; il progetto, abbandonato dopo la rivoluzione iraniana, \u00e8 stato ripreso recentemente.\nA causa del tasso di evaporazione elevato (da a all'anno), il lago di Urmia \u00e8 in continua fase di restringimento. Le sue acque sono considerate curative, specialmente contro i reumatismi.\nIl lago di Urmia \u00e8 stato dichiarato dall'UNESCO riserva della biosfera nel 1976."}
{"id": "441828", "revid": "599013", "url": "https://it.wikipedia.org/wiki?curid=441828", "title": "Jsf", "text": ""}
{"id": "441830", "revid": "2178917", "url": "https://it.wikipedia.org/wiki?curid=441830", "title": "Stormtrooper", "text": "Nella cultura di massa, nell'universo fantascientifico di \"Guerre stellari\" gli stormtrooper (in italiano: truppe d'assalto, assaltatori imperiali o semplicemente soldati imperiali) costituiscono le unit\u00e0 d'assalto d'\u00e9lite dell'esercito imperiale. Questa denominazione \u00e8 ispirata alle Sturmtruppen tedesche, unit\u00e0 di \u00e9lite della Wehrmacht.\nFedeli all'Imperatore Palpatine, sono il nucleo primario dei corpi d'assalto che operava in pratica sulla totalit\u00e0 dei pianeti sotto il controllo imperiale. Gli stormtrooper sono reclute addestrate nelle varie accademie sparse per l'Impero.\nStoria.\nGli stormtrooper rappresentano i soldati che hanno combattuto per l\u2019Impero Galattico durante la Guerra Civile Galattica. Alla fine delle Guerre dei Cloni, Sheev Palpatine, allora Cancelliere Supremo della Repubblica, trasform\u00f2 il governo democratico in un regime autocratico, detto Primo Impero Galattico. Gli stormtrooper parteciparono alla soppressione dell'Ordine dei Jedi. Nel nuovo regime, gli stormtrooper erano sotto la guida di funzionari imperiali e governatori.\nDurante la Guerra Civile Galattica, l'Oscuro Signore dei Sith Dart Fener comandava un battaglione di Soldati imperiali che lo servivano fedelmente, detto Legione 501. Con queste truppe, Fener cattur\u00f2 la corvetta \"Tantive IV\" della Principessa Leila Organa di Alderaan sopra i pianeta Tatooine, poco prima della Battaglia di Yavin.\nGli stormtrooper erano ancora attivi circa 30 anni dopo la Battaglia di Endor. In questo periodo sono affiliati con una fazione nota come Primo Ordine, che fa ricorso anche alla pratica di rapire neonati da destinare alla vita militare, precedentemente al primo ordine erano rimasti fanatici imperiali.\nOrganizzazioni.\nGli stormtrooper avevano una propria struttura di comando, un sistema graduatorio, e fabbriche di supporto. Un comandante di compagnia poteva dare ordini a un qualunque ufficiale regolare su una squadra o un plotone. L'unit\u00e0 base dell'organizzazione era il Trooper individuale. Ogni stormtrooper aveva un numero per motivi tattici e per rinforzare l'etica imperiale dell'uniformit\u00e0. Gli Assaltatori erano organizzati in squadre, plotoni, compagnie, battaglioni, reggimenti e legioni. Si sa che un battaglione era composto da 820 soldati. Da ci\u00f2, si pu\u00f2 dedurre la dimensione relativa delle altre unit\u00e0.\nUfficiali.\nGli ufficiali degli stormtrooper erano tradizionalmente personale di rango pi\u00f9 alto provenienti dalla Accademia imperiale. In battaglia, gli ufficiali stormtrooper indossavano una armatura standard con il simbolo del rango. Quando non erano in azione, gli ufficiali indossavano una maglia nera e pantaloni, un cappello, guanti, e gradi standard quadrati.\nIdeologia.\nIn aggiunta al ruolo militare gli stormtrooper costituivano una parte importante dell'Impero di Palpatine. L'addestramento dello stormtrooper era accompagnato dall'indottrinamento della ideologia imperiale, inoltre ogni stormtrooper era particolarmente vicino all'Imperatore. Ci\u00f2 era significativo in quanto esistevano tensioni tra l'Imperatore e i Moff della sezione della flotta imperiale. Difatti, molte unit\u00e0 erano state mandate sulla Morte Nera per verificare la situazione, assieme a Dart Fener.\nArmi.\nIl fucile blaster E-11 era l'arma standard in dotazione di ogni stormtrooper, e una delle armi pi\u00f9 usate dall'Impero, all'occorrenza venivano utilizzati anche DLT-20A o Blaster pesante DLT-19. Tutti gli stormtrooper, eccetto quelli assegnati a speciali armi pesanti, portavano con essi il blaster. Oltre a questo portavano anche piccole pistole blaster per i combattimenti al chiuso, come quello nella Tantive IV. Questi fucili sparano lunghi raggi rossi, uccidendo il nemico sul colpo.\nStormtrooper specializzati.\nEsistevano diversi sottogruppi che avevano subito un diverso addestramento e avevano un equipaggiamento diverso, in base alle missioni a cui dovevano partecipare.\nStar Wars Legends.\nGli stormtrooper nell'Universo espanso erano i discendenti diretti dei clone trooper creati basandosi sul modello di Jango Fett nel 32 BBY per servire la Repubblica durante le guerre dei cloni. Gli assaltatori imperiali continuarono ad essere cloni di Jango Fett, finch\u00e9 in seguito a una ribellione dei Kaminoani, che produssero delle truppe personali per contrastare l'Impero, l'Imperatore decise di aggiungere alle truppe cloni dei nuovi elementi, non tutti cloni dello stesso soggetto ma anche cloni di altri soggetti oppure soldati non cloni, anche se la legione speciale 501, al comando di Fener, venne tenuta puramente composta da cloni di Jango Fett. Se un uomo tra l'et\u00e0 di 18 e 30 anni aveva un punteggio tra i primi cinque in una scala percentuale veniva contattato dagli agenti imperiali per prendere campioni di DNA per eseguire delle \"copie\". Chi non raggiungeva un punteggio cos\u00ec alto era comunque arruolato come soldato regolare.\nQuando l'Alleanza Ribelle sconfisse l'Impero nella guerra civile e prese il controllo del governo galattico, termin\u00f2 il processo di clonazione in corso da ormai troppo tempo su Kamino.\nLe rimanenze imperiali continuarono ad usare gli stormtrooper in guerra fino a che venne firmato un trattato di pace anni dopo. In seguito, gli stormtrooper diventarono poco pi\u00f9 di guardie e poliziotti sui mondi dell'Impero, anche se combatterono in seguito al fianco della Nuova Repubblica e dell'Alleanza Galattica contro gli yuuzhan vong."}
{"id": "441831", "revid": "1924342", "url": "https://it.wikipedia.org/wiki?curid=441831", "title": "Ill Communication", "text": "Ill Communication \u00e8 il quarto album in studio dei Beastie Boys, pubblicato nel 1994.\nIl disco.\nLe vendite del nuovo disco \"Ill Communication\", uscito nel mese di maggio, furono trainate dal singolo \"Sabotage\", divenuto famosissimo grazie alla geniale interpretazione dei Beastie Boys nel rispettivo video musicale, diretto da Spike Jonze, dove i membri del gruppo, buffamente camuffati in alcune scene da guardie ed in altre da ladri, inscenano avventurosi e spiritosi inseguimenti: il loro intento era chiaramente di parodiare i telefilm polizieschi tanto in voga negli anni settanta, come \"Starsky &amp; Hutch\". \"Sabotage\" \u00e8 stata poi inserita alla posizione numero 475 della lista delle 500 migliori canzoni di tutti i tempi secondo Rolling Stone, pubblicata nel novembre 2004. La formula della canzone - pesanti riffs di chitarra elettrica accompagnati dal suono altrettanto deciso ed a tratti stridulo delle tastiere di Money Mark, pur non essendo completamente innovativa visto il precedente di \"Licensed to Ill\", fu azzeccata e la fama acquisita con questo brano si prolung\u00f2 con i singoli successivi, basati sulla commistione di campionature e parti strumentali di chitarra, contrabbasso e percussioni. Queste ultime furono usate in abbondanza anche nei brani non o parzialmente cantati che appaiono nel CD, pi\u00f9 numerosi rispetto ai pezzi basati unicamente sui campionamenti prodotti da Hurricane e Mario C.\nL'apporto di Eric Bobo si fa sentire specialmente in \"Sabrosa\", caratterizzata da un inebriante giro di basso a combinarsi con il suono rimbombante dei bonghi, l'acidulo delle tastiere ed il preciso dello scratching, ed in \"Bobo on the Corner\", dove il nome del musicista non appare a caso, essendo il pezzo suonato quasi per intero con le percussioni. Tra i pezzi strumentali, si possono segnalare anche \"Shambala\" e \"Bodhisattva Vow\", dove abbondano melodie orientali ed esotiche - alla registrazione del primo dei due brani collabora anche un coro di voci tibetane a comporre il suono di sottofondo - ed \"Eugene's Lament\", in cui il \"lamento\" \u00e8 quello del violino di Eugene Gore. Anche Biz Markie, Q-Tip ed Amery Smith collaborarono alla produzione dell'album, seppur in maniera minore rispetto agli altri.\nNel retro del CD c'\u00e8 una foto nella quale si vedono tutti gli artisti che hanno collaborato all'uscita del disco."}
{"id": "441832", "revid": "187", "url": "https://it.wikipedia.org/wiki?curid=441832", "title": "Aurio Tomicich", "text": "Carriera.\nVincitore di una delle edizioni del concorso di canto \"Adriano Belli\" al Teatro lirico sperimentale di Spoleto, proprio a Spoleto debutt\u00f2 come Fiesco in \"Simon Boccanegra\"; in seguito la sua carriera si svilupp\u00f2 portandolo a cantare in numerosi teatri come l'Opera di Roma, il Teatro Carlo Felice di Genova, il Teatro Massimo Vincenzo Bellini di Catania, il Regio di Torino, il Teatro Massimo di Palermo, il Filarmonico di Verona, Teatro la Fenice di Venezia, il Teatro Petruzzelli di Bari, il Teatro Regio di Parma, e all'estero all'Op\u00e9ra Bastille, all'Op\u00e9ra-Comique e al Th\u00e9\u00e2tre du Ch\u00e2telet di Parigi, all'Op\u00e9ra di Montpellier, all'Op\u00e9ra di Saint-\u00c9tienne, al Grand Th\u00e9\u00e2tre di Ginevra, alla Zarzuela di Madrid, al Liceu di Barcellona, al Teatro Guimer\u00e0 di Santa Cruz de Tenerife, al Concertgebouw di Amsterdam, all'Opera di Utrecht, al County Museum di Los Angeles, al Bellas Artes di Citt\u00e0 del Messico, all'Opera di Francoforte, al Semperoper di Dresda.\nPartecip\u00f2 altres\u00ec al Festival dei Due Mondi di Spoleto, al Festival di Charleston (USA), al Festival di Santander in Spagna, al Karnternfestival in Carinzia (Austria) e al Festival d'Automne di Parigi.\nA lui \u00e8 intitolato il \"Premio Aurio Tomicich per la migliore voce di basso\" organizzato dal Viotti Festival\nMusica contemporanea.\nAurio Tomicich \u00e8 stato uno dei pochi artisti lirici novecenteschi ad aver sempre dedicato nella sua carriera molto spazio alla musica contemporanea.\nEbbe in repertorio ruoli quali Niceros e Eumolpus del \"Satyricon\" di Bruno Maderna, Racine di \"Fedra\" e Le divin Marquis di \"La passion selon Sade\" di Sylvano Bussotti, nonch\u00e9 altri ruoli in opere di Luciano Berio, Benjamin Britten, Franco Donatoni, Mauricio Kagel, Luigi Nono, Francesco Pennisi ed altri. Inoltre interpret\u00f2 numerosi ruoli in prima esecuzione assoluta, contribuendo assieme ai compositori alla loro creazione (opere liriche e cameristiche di Philippe F\u00e9nelon, Sandro Gorli, Claudio Lugo, Gabriel Maldonado, Flavio Colusso, Marcello Panni, Irma Ravinale, Alessandro Sbordoni). In questo contesto, collabor\u00f2 con importanti organismi di produzione musicale contemporanea quali l'Ensemble Intercontemporain (diretto da Peter E\u00f6tv\u00f6s), il Gruppo Italiano di Musica Contemporanea (diretto da Mario Ruffini), il Bussottioperaballet (diretto da Sylvano Bussotti), il Divertimento Ensemble (diretto da Sandro Gorli), l'Accademia Filarmonica Romana, l'Associazione Nuova Consonanza.\nUn capitolo a parte merita la sua lunga collaborazione con Sylvano Bussotti, del quale cre\u00f2 (in prima assoluta) i seguenti lavori: \"Nympheo\" (Genazzano, 1984), \"L'ispirazione\" (ruolo di Hanzo Lupo, Firenze, 1988), \"Nuit du Faune\" (Francoforte, 1991), \"Un poema del Tasso\" (Francoforte, 1991), \"Morte di Seneca (da Monteverdi)\" (Francoforte, 1992), \"Tieste\" (ruolo di Seneca, Roma, 2000), \"Rappresentazione della vita\" (RAI di Roma, 2003).\nPer la BMG Ricordi incise il \"Nympheo\" di Sylvano Bussotti e \"Solo\" di Sandro Gorli, mentre per la Erato registr\u00f2 il ruolo protagonista di \"Don Quichotte\" nell'opera \"Le chevalier imaginaire\" di Philippe F\u00e9nelon (tutti lavori, questi, in prima registrazione assoluta).\nAltri repertori.\nSi dedic\u00f2 anche all'interpretazione di musica antica e barocca. In campo operistico interpret\u00f2 Polyphemus in \"Acis and Galatea\" di Georg Friedrich H\u00e4ndel al Festival di Charleston, e cant\u00f2 in oratori di Johann Sebastian Bach (\"Johannes-Passion\"), Alessandro Scarlatti (\"Abramo e Giuditta\"), Scipione Stella (\"Inni a cinque voci\", da lui registrati per l'etichetta MR Classics), Antonio Caldara (di cui registr\u00f2 \"La Clemenza di Tito\" per l'etichetta Bongiovanni) ed altri.\nTra le opere di repertorio, i suoi ruoli pi\u00f9 significativi sono: Don Basilio nel \"Barbiere di Siviglia\", Don Magnifico nella \"Cenerentola\", Filippo Il in \"Don Carlos\", Leporello in \"Don Giovanni\", Rocco in \"Fidelio\", Titurel in \"Parsifal\", Don Inigo in \"L'heure espagnole\"."}
{"id": "441833", "revid": "93953161", "url": "https://it.wikipedia.org/wiki?curid=441833", "title": "Fenicotteri", "text": ""}
{"id": "441835", "revid": "1186766", "url": "https://it.wikipedia.org/wiki?curid=441835", "title": "Storm Trooper", "text": ""}
{"id": "441842", "revid": "19580", "url": "https://it.wikipedia.org/wiki?curid=441842", "title": "Bodominj\u00e4rvi", "text": ""}
{"id": "441843", "revid": "43612", "url": "https://it.wikipedia.org/wiki?curid=441843", "title": "Volpoche", "text": ""}
{"id": "441846", "revid": "486946", "url": "https://it.wikipedia.org/wiki?curid=441846", "title": "Sophie Fatal\u00e9", "text": ""}
{"id": "441848", "revid": "767487", "url": "https://it.wikipedia.org/wiki?curid=441848", "title": "Check Your Head", "text": "Check your Head \u00e8 il terzo album in studio dei Beastie Boys, uscito nel 1992.\nIl disco.\nIl disco, pubblicato nell'aprile 1992 e prodotto da Caldato, \u00e8 caratterizzato dall'ennesimo radicale cambiamento di genere, stile e mentalit\u00e0. Innanzitutto, dei venti brani che compongono il CD, quelli davvero hip hop si contano sulle dita di una mano; nella restante parte dell'album, si passa velocemente dal jazz al funk, dall'hardcore al rock alternativo, in una distesa multicolore di suoni e grooves che infondono al disco grande ecletticit\u00e0 e sperimentalismo. Brani come \"Pass the Mic\" (buon successo nei locali dance) e \"So What'cha Want\" (92\u00ba posto nelle classifiche statunitensi), dove \u00e8 la potenza delle parole ad incidere maggiormente, si alternano a pezzi (semi)strumentali, dove il basso di Yauch e le tastiere di Money Mark - alias Mark Nishita - rivestono un ruolo preminente. Non scompaiono comunque i campionamenti, che talvolta esercitano la parte di protagonisti come in \"Something's Got to Give\", dove la risata malefica che ricorre in continuazione, nata da un'originale \"Smile Machine\" acquistata da Horovitz nell'89, conferisce al brano un'atmosfera di misteriosa ed indecifrabile spiritualit\u00e0. Curiosamente la traccia \"The Biz Vs. The Nuge\" \u00e8 registrata su un campionamento del brano di Ted Nugent \"Home Bound\", tratto dal disco \"Cat Scratch Fever\" (1977)"}
{"id": "441850", "revid": "773636", "url": "https://it.wikipedia.org/wiki?curid=441850", "title": "Michail Ivanovi\u010d Glinka", "text": "Biografia.\nProveniva da una famiglia della piccola nobilt\u00e0 di provincia, che si era trasferita in citt\u00e0 alla ricerca di migliori condizioni di vita. Glinka inizialmente si accost\u00f2 allo studio del pianoforte e del violino all'et\u00e0 di dieci anni solamente come integrazione ai suoi corsi di studio scolastici e in seguito ginnasiali. Verso i tredici anni per\u00f2 iniziava a dedicarsi alla musica con maggiore applicazione e interesse, e inizi\u00f2 ad andare a prendere migliori lezioni nella citt\u00e0 di Smolensk da alcuni maestri privati italiani e tedeschi che l\u00ec erano emigrati. Nel 1817 i genitori lo mandarono a studiare Giurisprudenza a Pietroburgo. Qui il ragazzo pot\u00e9 prendere altre lezioni dai maggiori musicisti dell'epoca, in particolare da John Field. Finiti gli studi all'universit\u00e0, venne assunto come funzionario urbano presso il ministero dei trasporti ma, pur avendo un ottimo posto di lavoro lasci\u00f2 tutto e decise di dedicarsi completamente allo studio della composizione, mantenendosi con esibizioni e concerti privati.\nNel 1830 Glinka si rec\u00f2 all'estero, dapprima in Italia, poi in Austria e Germania. In Italia si interess\u00f2 in particolar modo allo stile del \"bel canto\" che secondo lui era la vera espressione dell'animo italiano e che pi\u00f9 tardi gli avrebbe ispirato alcuni pezzi di gran valore. Negli anni 1833-1834 visse in Germania, dove studi\u00f2 composizione, polifonia e strumentazione con il teorico musicale G. Dehn e con il Maestro Josef B\u00f6hm.\nAl ritorno in Russia, nel 1834, Glinka si sent\u00ec pronto per riversare le nuove cognizioni nell'opera russa. Dopo aver cercato a lungo un soggetto adatto, scelse di presentare in musica il personaggio di Ivan Susanin, eroe nazionale russo. Poco dopo venne nominato Maestro di Cappella del coro imperiale.\nNel 1844 Glinka si rec\u00f2 in Francia, e poi in Spagna. Sono di questo periodo le \"ouverture\" \"Piaceri aragonesi\" (o \"Jota aragonese\") e \"Notte a Madrid\" (o \"Kamarinskaja\").\nMor\u00ec il 15 febbraio del 1857 a Berlino, ma in seguito le sue spoglie vennero portate a Pietroburgo, nel Cimitero Tichvin del Monastero di Alexander Nevskij.\nPersonalit\u00e0 artistica.\nGlinka mor\u00ec nel 1857, due anni dopo lo zar Nicola I. Erano anni di profonda crisi politica, sociale ed economica. In campo musicale la Russia era completamente succube dell'occidente; non esistevano neanche scuole pubbliche di musica.\nCon Glinka, attraverso l'uso del canto popolare, il romanticismo fece il suo ingresso nella musica colta russa. Un romanticismo con una forte impronta nazionalista che aveva preso le mosse dalla reazione all'invasione napoleonica. Una conseguenza importante, sul piano musicale, fu la nuova attenzione riservata al folklore.\nL'influsso di Glinka tuttavia si esercit\u00f2 pi\u00f9 profondamente nel campo della musica che in quello della politica. Pur muovendo dal teatro musicale italiano di stampo rossiniano, Glinka seppe far scorrere entro quelle forme d'importazione un lirismo assolutamente russo.\nDiretto erede dell'esperienza glinkiana, fu Milij Balakirev, fondatore del Gruppo dei Cinque.\nOpere.\nIl capolavoro di Glinka \u00e8 l'opera \"Una vita per lo Zar\", l'epopea di Ivan Susanin, che and\u00f2 in scena al teatro imperiale di San Pietroburgo il 9 dicembre 1836. Non si tratta ancora di un'opera totalmente rivoluzionaria, in quanto contiene reminiscenze sia italiane che francesi, ma il tentativo di uscire dagli schemi e fondare l'opera russa \u00e8 gi\u00e0 evidente.\nI caratteri romantici dell'arte di Glinka si accentuarono nell'opera successiva, \"Ruslan e Ljudmila\" del 1842, ispirata ad un poema epico di Pu\u0161kin: un pi\u00f9 marcato carattere russo si registra nell'impianto modale, nel sapore orientaleggiante delle melodie e della strumentazione, nell'adozione di ritmi insoliti.\nOltre a queste due opere, Glinka compose le due famose \"ouverture\" gi\u00e0 citate e molta altra musica corale e orchestrale. Di notevole pregio le cantate e le canzoni per voce e pianoforte."}
{"id": "441852", "revid": "36426", "url": "https://it.wikipedia.org/wiki?curid=441852", "title": "Confraternita del Bigallo", "text": ""}
{"id": "441853", "revid": "125479612", "url": "https://it.wikipedia.org/wiki?curid=441853", "title": "Eric Carr", "text": "\u00c8 noto per la sua militanza nei Kiss dal 1980 al 1991, anno della sua morte.\nBiografia.\nGli inizi.\nPaul Charles nacque a Brooklyn, quartiere di New York, il 12 luglio 1950. Figlio di genitori italiani provenienti da Palermo, da bambino coltivava la passione per la scienza, in particolare per l'astronomia e il suo primo strumento fu la tromba. In seguito, il ragazzo frequent\u00f2 la \"High School of Music and Art\", studiando arte, fotografia e musica.\nNei primi anni '60, Paul, come tanti suoi coetanei di quell'epoca, fu un grande fan dei Beatles e, affascinato dal suono di Ringo Starr, si fece comprare una batteria. Oltre a Starr, un altro suo idolo era Keith Moon degli Who e Paul suon\u00f2 tante ore al giorno per poter emulare al meglio i suoi beniamini. Nel 1964 forma il suo primo gruppo, \"The Cellarmen\", che suonava principalmente cover dei Beatles e per poi approdare, sul finire degli anni '60, nei \"Salt &amp; Pepper\", una band di musica Rhythm &amp; Blues dove milit\u00f2 per nove anni.\nOltre alla musica, Paul lavora anche in una ditta di riparazione di elettrodomestici. Tramite alcuni musicisti con cui suon\u00f2, Paul entr\u00f2 in contatto con Bill Aucoin, l'allora manager dei Kiss, il quale inform\u00f2 il batterista che la sua band aveva bisogno di un rimpiazzo dopo la dipartita di Anton Fig (batterista non ufficiale che sostitu\u00ec Peter Criss). Ovviamente, Paul non si tir\u00f2 indietro e decise di recarsi per l'audizione e dovette, su commissione di Aucoin, tagliarsi i baffi in quanto avrebbe rischiato di non partecipare all'incontro con la band, la quale teneva molto all'immagine.\nI KISS.\nSul finire del 1980, Paul partecip\u00f2 all'audizione e Stanley, stando alle sue dichiarazioni, lo scelse (oltre alla sua bravura) per la sua semplicit\u00e0 ed umilt\u00e0 (alla fine dell'audizione, il futuro batterista dei KISS chiese un autografo ai componenti della band convinto del fatto che non avrebbe pi\u00f9 avuto un'occasione del genere) ed inizi\u00f2 per lui la carriera con uno dei gruppi pi\u00f9 popolari del periodo. Su consiglio dell'allora fidanzata, il neo-batterista del gruppo scelse di cambiare il suo nome, prima in \"Rusty Blades\" e poi in \"Eric Carr\". Come gli altri membri, egli doveva avere un make up che rappresentasse un personaggio. Inizialmente scelse quello di \"The Hawk\" (Il Falco), in seguito cambiato in \"The Fox\" (La Volpe), dato che disegnare la maschera del primo personaggio richiedeva troppo tempo. Con i KISS esordisce nel tour a supporto di Unmasked. Nel 1981 partecip\u00f2 alle registrazioni del suo primo album con i KISS: Music from \"The Elder\", album che doveva essere la colonna sonora di un film in realt\u00e0 mai prodotto. Il disco, comunque, ebbe un riscontro negativo a livello commerciale.\nNel 1982 vengono pubblicati due dischi: Killers, una raccolta che comprende anche quattro pezzi inediti (\"Nowhere to Run\", \"I'm a Legend Tonight\", \"Partners in Crime\" e \"Down on Your Knees\"), e \"Creatures of the Night\", uno dei dischi oggi pi\u00f9 apprezzati, anche se, nei primi mesi dall'uscita, le vendite dell'album faticano a decollare. Con Carr, la musica del gruppo divenne pi\u00f9 dura e il batterista sfoggi\u00f2 un drumming possente con una buona dose di tecnica, usando in maniera piuttosto rilevante la doppia cassa, strumento, fino a quell'istante, mai comparso nella musica dei Kiss (eccezione fatta per il brano \"Torpedo Girl\" presente nel disco Unmasked del 1980 con il succitato Anton Fig alla batteria). Inoltre Carr fu uno dei primi drummer ad adottare il tipico sound del rullante degli anni ottanta arricchito da effetti (come ad esempio il riverbero, che rendeva il suono decisamente pi\u00f9 roboante) proprio a partire dall'album \"Creatures of the Night\".\nEric sar\u00e0 il batterista del gruppo per tutto il decennio ottantiano restante, quindi del periodo Glam metal dei Kiss senza make up, pubblicando altri dischi con buone vendite come \"Lick It Up\" (1983), \"Animalize\" (1984), \"Asylum\" (1985) e \"Crazy Nights\" (1987). Nel 1988 esce la raccolta Smashes, Thrashes &amp; Hits con una versione di \"Beth\" (brano tratto da \"Destroyer\" cantato dal primo batterista Peter Criss) interpretata da Eric. Nel successivo disco, Hot in the Shade (1989), Eric, oltre a suonare la batteria nei vari pezzi dell'album, canta anche la canzone \"Little Caesar\". In alcuni live, Carr cant\u00f2 altri pezzi dei KISS come \"Young And Wasted\" (cantata sull'album \"Lick It Up\" da Gene Simmons) e \"Black Diamond\" (cantata sull'album \"Kiss\" da Peter Criss).\nLa morte.\nDopo il tour di Hot in the Shade (la sua ultima performance dal vivo avvenne il 9 novembre, 1990 al \"Madison Square Garden\" di New York City), Eric a causa di problemi di salute \u00e8 costretto ad abbandonare il gruppo. I medici diagnosticarono una forma di cancro al cuore che si form\u00f2 nell'atrio destro dell'organo. Sfortunatamente, la malattia si estese fino ai polmoni ed Eric fu costretto ad una lunga degenza in ospedale a New York. Dopo aver effettuato la chemioterapia, Carr mostrava lenti miglioramenti di salute.\nSimmons e Stanley desideravano ardentemente il suo ritorno nel gruppo, ma le sue pessime condizioni fisiche gli impedirono di proseguire. L'ultima performance di Carr con i KISS fu l'incisione del brano \"God Gave Rock N' Roll to You II\", partecipando solamente ai cori dato che non era in grado di suonare la batteria (anche se il video lo ritrae dietro i tamburi, con indosso una parrucca per nascondere la calvizie dovuta alla chemioterapia). Il pezzo fu inserito nel successivo disco, \"Revenge\" (dove suona il suo sostituto, Eric Singer), oltre a \"Carr Jam 1981\", che raccoglie una performance strumentale dei KISS risalente al 1981 dove Eric esegue anche un assolo di batteria (questa performance \u00e8 la base del brano \"Breakout\" dei Frehley's Comet, band di Ace Frehley).\nEric sembrava riprendersi e i medici dichiararono che era completamente guarito. Fu una parentesi di gaudio di breve durata e, a due mesi dalla guarigione, nel mese di settembre, Carr venne ricoverato di nuovo per due inaspettate emorragie cerebrali. Questa volta non ci fu nulla da fare ed Eric mor\u00ec il 24 novembre del 1991. La sua morte fu un profondo dolore per i KISS (con cui il batterista aveva instaurato un grande rapporto di amicizia) e fu un evento di lutto per il mondo del rock. Eric se ne and\u00f2 lasciando la sua compagna, la playmate Carrie Stevens, che gli fu sempre vicino nel suo ultimo travagliato periodo di vita.\nI fans, che all'inizio non sembravano accoglierlo caldamente, ricordano positivamente la sua personalit\u00e0 e la sua morte lasci\u00f2 un vuoto dentro di loro. La morte di Eric ebbe mediaticamente poco risalto in quanto avvenne nella medesima data di quella di Freddie Mercury, celeberrimo cantante dei Queen. Anni dopo la sua morte, venne dato alle stampe un album a suo nome, Rockology (1999), pubblicato dall'amico e collega nei Kiss Bruce Kulick.\nPartecipazioni.\nEric Carr ha collaborato con i seguenti artisti nella composizione e negli arrangiamenti di alcuni brani."}
{"id": "441858", "revid": "981134", "url": "https://it.wikipedia.org/wiki?curid=441858", "title": "Ala (pallacanestro)", "text": ""}
{"id": "441865", "revid": "1149807", "url": "https://it.wikipedia.org/wiki?curid=441865", "title": "Mai-HiME", "text": ", conosciuto anche come \"My-HiME\", \u00e8 una serie televisiva anime prodotta dallo studio Sunrise, composta da 26 episodi e trasmessa in Giappone fra il 2004 ed il 2005 dalla rete televisiva TV Tokyo. La serie appartiene chiaramente al genere \"sh\u014dnen\", sebbene in essa siano presenti degli elementi di vita scolastica, di commedia, cos\u00ec come anche chiari riferimenti ai generi \"yuri\" e mecha.\nDall'anime \u00e8 stato tratto un manga, serializzato sulla rivista \"Sh\u014dnen Champion\", che tuttavia presenta non poche differenze. In seguito \u00e8 nata una serie animata spin-off, che, seppur ripresenti la maggior parte dei personaggi della prima serie, si svolge in un universo parallelo, dove i ruoli dei vari personaggi sono del tutto differenti.\nTema.\n\"Mai-HiME\" racconta le vicende di un gruppo di ragazze nate con il dono di scorgere, nel cielo, una particolare stella rossa vicina alla Luna - chiamata Stella delle HiME - nonch\u00e9 capaci di materializzare degli speciali armamenti e le cui vite sono strettamente legate a delle creature di immenso potere che rispondono al nome di Child.\nLa serie, a livello temporale, \u00e8 spezzata in due tronconi differenti e si svolge nel territorio circostante al Fuuka Gakuen, l'istituto scolastico dove la maggior parte delle HiME studia o lavora.\nNella prima met\u00e0 della storia, le HiME si trovano ad affrontare delle creature chiamate Orphan, la cui natura \u00e8 identica a quella dei \"Child\", da cui si differenziano solo per la mancanza di legame con una HiME. Nella seconda parte dell'anime, ha inizio il Carnival delle HiME, in cui le guerriere dovranno affrontarsi l'un l'altra finch\u00e9 non ne resti in vita una sola: colei che \u00e8 destinata al confronto con il Principe d'ossidiana.\nTrama.\nLe vicende dell'anime hanno inizio con il trasferimento di Tokiha Mai e di suo fratello minore Takumi nella \"Terra di Fuuka\", isola dove si trova l'Accademia in cui i due ragazzi vengono accolti per aver vinto delle borse di studio. Durante il viaggio in traghetto per raggiungere la loro nuova scuola, si troveranno loro malgrado coinvolti in un fatto misterioso e strano. Durante il trasbordo viene trovata, in mare, una ragazza in completo alla marinara. Tutti temono che sia annegata. Yuuichi Tate, uno dei compagni di viaggio dei Tokhia decide di aiutare la ragazza ma Shiho Munakata (la ragazza che lo accompagna) si oppone e dimostra una certa gelosia. La ragazza soccorsa si scopre essere una certa Mikoto Minagi. Questa porta con s\u00e9 un enorme spada che chiama Miroku. Nel frattempo, una misteriosa ragazza, di nome Natsuki Kuga parte dal suo motoscafo con un gigantesco robot in forma di lupo. La ragazza sale clandestinamente sulla nave e stordisce Yuuichi. Mai si spaventa e le domanda quali intenzioni abbia. Natsuki si scontra con Mikoto e la rimprovera dicendole: \u00abTi vogliono solo sfruttare! Non andarci!\u00bb. Mai cerca di placare lo scontro tra le due ragazze. Durante lo scontro la nave affonda. Natsuki spara, con la sua pistola, a Mai, ma questa utilizza degli strani cerchi d'oro infuocati che si materializzano attorno ai suoi polsi.\nQuel che sin dal principio risulta evidente \u00e8 come tanto Mai, quanto Mikoto, che Natsuki condividano in qualche modo lo stesso destino e a rendere chiaro quest'aspetto \u00e8 la presenza di uno strano simbolo\u00a0\u2013 una sorta di voglia \u2013 presente sulla pelle di tutte e tre le ragazze, sebbene in posti diversi del corpo. La nave cola a picco. Natsuki si salva col suo robot, gli altri con delle scialuppe. Invece Mai rimane con Mikoto. Le due stanno per annegare quando precipitano in mare. Entrambe le ragazze svengono. Poco dopo si risvegliano e si trovano in un giardino davanti al Fuuka Gakuen (Accademia Fuuka), circondate da un cerchio d'erba infuocata.\nLe ragazze vengono quindi interrogate da Haruka Suzushiro la presidentessa della Commissione Esecutiva del Consiglio Studentesco. La ragazza, Haruka, \u00e8 aiutata dall'assistente Yukino Kikukawa e si dimostra molto dura nei confronti di Mai. Le domanda come mai sia riuscita a irrompere nella scuola trascinandosi dietro un mostro infuocato. Ma a placare le ire di Haruka \u00e8 una misteriosa e calma ragazza, Shizuru Fujino, presidentessa del Consiglio Studentesco (Haruka odia profondamente Shizuru in quanto ha vinto le elezioni come presidentessa del Seitokai, il Consiglio Studentesco). Mikoto, intanto, \u00e8 stata portata in infermeria sotto la stretta sorveglianza dell'infermiera Youko Sagisawa. Nel frattempo Natsuki entra al Fuuka Gakuen. Scopriamo quindi che \u00e8 una studentessa di questa scuola.\nMai, a pranzo, fa amicizia con Aoi Senou e la sua amica Chie Harada, sue compagne di classe. Diventano sue amiche anche Sayuri Ichinose, Kazuya Kurauchi, Yayoi Ota e Miya Suzuki. Natsuki nel frattempo, passa tranquillamente in giardino. Mai la riconosce e si fa raccontare da Aoi quello che sa sulla ragazza: \u00e8 stata bocciata perch\u00e9 frequenta di rado la scuola e marina le lezioni. Mai va a trovare Mikoto in infermeria ma l'infermiera le fa notare che la ragazza \u00e8 sparita. Natsuki si incontra con il professor Kaiji Sakomizu che le spiega come \"ai piani alti\" sapessero dell'arrivo di \"un'altra\". Mikoto, dopo essere fuggita dall'infermeria, girovaga per la scuola e si reca vicino al club di kendo (il cui presidente Masashi Takeda ha una cotta per Natsuki), dove, dopo aver mangiato un panino piccante, cerca di calmare il bruciore e crea scompiglio. I ragazzi del kendo credono che si tratti di un demone-gatto e ne parlano con Sorella Yukariko Sanada. Mai inizia a cercare Mikoto in un bosco. Arriva in una parte del giardino costituita da aiuole di fiori rosa. Sotto una struttura di pietra, si trovano la direttrice della scuola, Mashiro Kazahana, e la sua governante, Fumi Himeno. Mashiro \u00e8 invalida e infatti si trova seduta su un'elegante sedia a rotelle, condotta da Fumi.\nMai chiede alle due donne se hanno visto Mikoto e Fumi le indica una direzione. Quando la ragazza se ne \u00e8 andata irrompe uno strano personaggio, Nagi Homura che dice di aver visto Mai e la chiama come \"ultima delle HiME\". La ragazza non ha ancora risvegliato i suoi poteri. Mai trova Mikoto e la porta al dormitorio per prepararle qualcosa da mangiare. Mikoto le dice di essere nella Terra di Fuuka per cercare suo fratello, e poi scompare, saltando da una finestra. Takumi, il fratello di Mai, parla con Tate, il ragazzo della nave (che studia assieme a Shiho nell'isola di Fuuka) e scopre che Mai non \u00e8 entrata in classe per la seconda parte delle lezioni.\nTakumi si inoltra nel bosco alla ricerca di Mai. Takumi ha dei problemi di cuore e mentre passa nel bosco perde il contenitore delle pillole e inizia a sentirsi male.\nMai si trova nel bosco per cercare Mikoto, quando vede arrivare Natsuki in moto. Compare anche Nagi che le dice che capir\u00e0 tutto a suo tempo. Natsuki diffida da Nagi e decide di aiutare la disperata Mai, per cercare Takumi. Natsuki materializza le sue pistole per colpire Nagi. Mai le domanda chi sia. Natsuki le risponde di essere una HiME (letteralmente questo termine significa \"Principessa\"). HiME, secondo Natsuki, \u00e8 l'acronimo di Higly-advanced Materializing Equipement (Equipaggiamento di Materializzazione Altamente Avanzato), termine coniato dal Primo Distretto (un'organizzazione misteriosa, presente sulla Terra di Fuuka).\nNagi interrompe il discorso e dice che nel bosco c'\u00e8 un Orphan. Quindi consiglia alle due di sbrigarsi. Takumi giunge in una caverna dove si materializza un mostruoso essere (l'Orphan) che lo minaccia. Ma le due ragazze giungono nella grotta e Natsuki richiama il suo Child (la creatura creata per combattere assieme a lei e che lei pu\u00f2 materializzare), Duran.\nNel frattempo entra in scena Nagi che domanda a Mai se vuole accogliere il suo Child, Kagutsuchi. Ma Nagi l'avverte: se Kagutsuchi sar\u00e0 sconfitto, Mai perder\u00e0 la sua cosa pi\u00f9 preziosa. Mai accetta e dice di voler mettere a repentaglio la sua vita per salvare il fratello Takumi. Dopo aver ottenuto il Child, Mai lo lancia contro l'Orphan, che sconfigge con l'aiuto di Mikoto e Natsuki. Kagutsuchi per\u00f2 lancia una fiammata che distrugge un'ampia porzione di bosco. Nel frattempo un ragazzo, Akira Okuzaki, studente del professore di disegno Wataru Ishigami, si infuria con l'autore della distruzione del bosco, che ha rovinato il suo dipinto.\nMai conosce un ragazzo del Consiglio Studentesco di nome Reito Kanzaki che le sembra simpatico, gentile e cordiale. Mai accoglie nel suo appartamento del dormitorio Mikoto e si incontra con la direttrice Mashiro per parlare delle sue abilit\u00e0. Mai si infuria perch\u00e9 scopre che la direttrice le ha fatto vincere la borsa di studio solo perch\u00e9 lei \u00e8 una HiME. Shizuru e Natsuki (che scopriamo essere amiche), nel frattempo ricercano delle notizie su Mai.\nNell'episodio successivo avviene un furto della biancheria intima di tutte le ragazze, compresa Natsuki. Haruka si adira con l'autore del furto e decide di mandare la sua squadra a investigare finch\u00e9 non viene sorpreso Takeda con un indumento intimo di una ragazza in testa. Accusato del furto viene punito con un noioso discorso di preghiere e argomentazioni condotto dal parroco della chiesa dell'accademia, John Greer e da Sorella Yukariko. Poco tempo dopo si scopre che in realt\u00e0 l'autore del furto \u00e8 un Orphan, che viene poi sconfitto.\nNell'episodio seguente viene spiegato che Mai ha iniziato a lavorare a un ristorante, il Linden Baum, assieme a due ragazze: Akane Higurashi e Midori Sugiura. Mai fa molta fatica a sostenere economicamente anche le spese per Takumi. Nel frattempo facciamo la conoscenza di Miyu Greer, ragazza che il sacerdote della terra di Fuuka ha adottato. Mai \u00e8 in preda allo sconforto quando Tate la consola e si rivela molto pi\u00f9 gentile e meno sbruffone di quanto sembri.\nMentre Mai girovaga per la citt\u00e0 di Fuuka, avviene un incidente in autobus causato da un Orphan, che solo Mai e Miyu riescono a vedere. Natsuki spiega a Mai che gli uomini che stanno soccorrendo i feriti sono uomini del Primo Distretto, un'organizzazione segreta che si occupa delle HiME.\nNel sesto episodio Shiho convince Tate, Takumi, Mai e Mikoto a diventare miko per un giorno e aiutarla per un matrimonio. Ma il gruppo viene seguito da una misteriosa presenza che si scopre essere Midori, la collega di Mai al Linden Baum. La ragazza apre una porta che d\u00e0 su una grotta (che Shiho aveva consigliato di non aprire perch\u00e9 chi l'avrebbe fatto sarebbe stato maledetto). Mai la vede e la segue, spaventata. D'un tratto per\u00f2, si materializza un Orphan che sconquassa il matrimonio. Midori decide di utilizzare i suoi poteri e richiama il suo Child, Gakuten-O, rivelando cos\u00ec di essere una HiME. Insieme sconfiggeranno Alyssa Searrs, una HiME artificiale e Miyu Greer (che scopriremo essere un cyborg). Si conclude qui una prima parte.\nNella seconda parte dell'anime ci troviamo alle prese col cosiddetto \"Carnival delle HiME\". Questo Carnival consiste nel combattimento tra 12 HiMe. Le HiME finora conosciute sono Mai, Yukino, Natsuki, Sorella Yukariko, Midori, Akane, Nao, Mikoto, Fumi e Shiho (di cui si scoprir\u00e0 pi\u00f9 tardi l'esistenza in quanto HiME). Pi\u00f9 avanti scopriremo che altre due HiME sono Akira (che in realt\u00e0 \u00e8 una ragazza) e Shizuru. La prima HiME ad essere sconfitta \u00e8 Akane, il cui Child (Harry) viene distrutto da Miyu Greer. Andando avanti con gli episodi vedremo che la seconda HiME ad essere sconfitta sar\u00e0 Akira, il cui Child (Genmai) viene distrutto da un'entit\u00e0 non ben identificata in grado di evocare un Child a sua volta e interviene anche Mikoto alla battaglia, cercando di proteggere Mai. Durante lo svolgimento della seconda parte dell'anime verremo a conoscenza che esiste un modo per fermare la cerimonia.\nNel frattempo Natsuki viene catturata da Nao. Shizuru, dopo evocato il suo Child (Kiyohime) e distrutto il Child di Nao (Julia), la porta in una struttura isolata che conosce solo lei per curarla. Qui scopriamo che Shizuru ama Natsuki ma, a differenza dell'amica, il suo \u00e8 un amore pi\u00f9 \"fisico\" che \"spirituale\". Mentre Shizuru \u00e8 intenta a baciare Natsuki, viene interrotta da Haruka e Yukino (che si erano nascoste). Shizuru e Haruka cominciano a discutere e nel mentre Haruka d\u00e0 uno schiaffo a Shizuru. La discussione va avanti e viene tirata in ballo Natsuki quindi Shizuru d\u00e0 a sua volta uno schiaffo ad Haruka intimandole di non insultare Natsuki. Nel frattempo Natsuki si sveglia e sente le due ragazze discutere, scoprendo cos\u00ec i sentimenti dell'amica per lei.\nShizuru perde la ragione ed estrae la sua Elements, una naginata. Allora Yukino cerca di difendere Haruka ma Shizuru la sconfigge in breve tempo, rendendola la quarta HiME sconfitta. Natsuki decide di combattere Shizuru per farla rinsavire.\nNel frattempo Sorella Yukariko decide di smetterla di ingannare le HiME (\u00e8 stata precedentemente corrotta dal professore di arte) e d\u00e0 fuoco alla chiesa, uccidendo s\u00e9 stessa e il professore. Mai, intanto, scopre che la misteriosa entit\u00e0 che ha cercato pi\u00f9 volte di attaccarla \u00e8 Shiho (rivelando cos\u00ec che anche lei \u00e8 una HiME). Entrambe si contendono l'amore di Yuuichi. Ritroviamo anche Mikoto, alla quale Reito Kanzaki (il quale scopriremo essere il Principe d'Ossidiana) ha dato ordine di sconfiggere Shiho. Qualche episodio pi\u00f9 avanti scopriremo che Midori \u00e8 stata incaricata dalla direttrice di riesumare Miyu, in caso di necessit\u00e0. Mikoto invece \u00e8 stata incaricata di ostacolare Midori, che viene sconfitta cercando di proteggere il contenitore dove \u00e8 custodita Miyu. Natsuki e Shizuru combattono ferocemente quando Natsuki si trova intrappolata sotto la scultura di una campana. Shizuru la libera e decide di confessare i suoi sentimenti all'amica. Natsuki, commossa, decide di baciare Shizuru appena un attimo prima che Kyohime e Duran si distruggessero a vicenda.\nMai quindi rimane l'unica HiME e va nella grotta segreta dove dovr\u00e0 sconfiggere Lord Kokuyou e Mikoto (dove c'\u00e8 anche la HiME di cristallo, fonte di energia della Terra di Fuuka). Durante il combattimento Mai riesce a far ragionare Mikoto e col suo aiuto sconfigge pi\u00f9 facilmente il Principe d'Ossidiana. Nel frattempo per\u00f2 irrompe nella scena Miyu, che con un suo attacco provoca una crepa nel cristallo, liberando la HiME al suo interno che riporta indietro le HiME, le rispettive persone amate (e quindi i loro rispettivi Child) che unendo le forze riusciranno a distruggere la stella delle HiME, ponendo fine a quell'assurda cerimonia.\nManga.\nUn adattamento manga, scritto da Hajime Yatate e disegnato da Kenetsu Sat\u014d, \u00e8 stato serializzato dall'11 novembre 2004 al 7 luglio 2005 sulla rivista \"Weekly Sh\u014dnen Champion\" edita da Akita Shoten. I vari capitoli sono stati raccolti in cinque volumi \"tank\u014dbon\" dall'11 novembre 2004 all'8 settembre 2005. La versione cartacea \u00e8 caratterizzata da una trama molto diversa da quella dell'anime.\nIn Italia la serie \u00e8 stata pubblicata da Edizioni BD sotto l'etichetta J-Pop dal 30 novembre 2008 al 27 dicembre 2009.\nVideogiochi.\nUna \"visual novel\" per PlayStation 2 intitolata \u00e8 stata sviluppata dalla Marvelous Interactive e pubblicata in Giappone il 30 giugno 2005. Un remake del titolo \u00e8 stato successivamente pubblicato per Windows con il titolo \"Mai-Hime - Unmei no keit\u014dju shura\". In entrambe le versioni, il giocatore controlla il personaggio di Takamura Kyouji, uno studente universitario di archeologia, che con l'aiuto della Sears Association, ottiene un impiego temporaneo come insegnante di storia presso le classi 1-3 del Fuuka Gakuen (le classi di Miyu, Natsuki, Mai e Akane). In realt\u00e0, il vero obiettivo di Kyouji \u00e8 di investigare sulla leggenda di Hime.\nDue videogiochi picchiaduro per PlayStation Portable, e , sono stati sviluppato dalla Sunrise Interactive e pubblicati rispettivamente il 23 febbraio 2006 e il 27 aprile 2006."}
{"id": "441869", "revid": "48344", "url": "https://it.wikipedia.org/wiki?curid=441869", "title": "Gino &amp; Michele", "text": ""}
{"id": "441870", "revid": "12290", "url": "https://it.wikipedia.org/wiki?curid=441870", "title": "Legalopoli", "text": ""}
{"id": "441871", "revid": "307923", "url": "https://it.wikipedia.org/wiki?curid=441871", "title": "Birmingham City", "text": ""}
{"id": "441872", "revid": "64092", "url": "https://it.wikipedia.org/wiki?curid=441872", "title": "Giustino de Bassot", "text": ""}
{"id": "441874", "revid": "124123", "url": "https://it.wikipedia.org/wiki?curid=441874", "title": "Teodora di Trebisonda", "text": "Biografia.\nTeodora era figlia dell'imperatore trapezuntino Manuele I di Trebisonda e della sua seconda moglie, la principessa georgiana Rosanna.\nNel 1284, con l'aiuto del re georgiano di Imereti, Davide VI Narin, riusc\u00ec a spodestare il suo fratellastro Giovanni II di Trebisonda, ed a farsi incoronare imperatrice. Giovanni II di Trebisonda, per\u00f2, radunato un esercito di soldati a lui fedeli riusc\u00ec a sconfiggerla e mandarla a morte l'anno seguente. Teodora riusc\u00ec a regnare abbastanza a lungo da far coniare delle monete col suo volto."}
{"id": "441876", "revid": "599013", "url": "https://it.wikipedia.org/wiki?curid=441876", "title": "Esp", "text": ""}
{"id": "441878", "revid": "1318658", "url": "https://it.wikipedia.org/wiki?curid=441878", "title": "Gino e Michele", "text": "Biografia.\nMilanesi, si sono conosciuti a met\u00e0 degli anni sessanta. L'interesse comune nei confronti del genere comico li ha portati a coltivare l'hobby del cabaret, attivit\u00e0 che i due hanno poi concretizzato in professionismo alla fine degli anni settanta, diventando autori satirici e comici. Il loro sodalizio non si \u00e8 mai interrotto da allora e ha portato a numerosi successi nel campo dell'editoria, del giornalismo, dello spettacolo.\nLa carriera.\nGino Vignali e Michele Mozzati, ancora studenti universitari, nel 1970 formano il gruppo musicale di cabaret \"I Bachi da sera\", un quartetto sull'onda della popolarit\u00e0 de \"I Gufi\" destinato presto a sciogliersi col termine degli studi universitari. Nel 1976 nasce la coppia Gino &amp; Michele che contribuisce alla formazione e alla crescita di Radio Popolare di Milano, conducendo numerose trasmissioni satiriche tra cui \"Passati col rosso\", \"Do you remember sixty eight\" e \"L'orecchio\". Per quest'ultima scrivono la sigla con Enzo Jannacci, \"Ci vuole orecchio\", che incisa dallo stesso Jannacci diventa un successo.\nIl loro passaggio al professionismo avviene attraverso la co-scrittura televisiva di \"Drive-in\" (1985-1988): chiamati come autori da Antonio Ricci firmeranno col gruppo dello stesso Ricci anche \"Matrioska\" e \"L'araba fenice\" (1988).\nDal 1988 al 1990 sono coautori con Zuzzurro e Gaspare del variet\u00e0 Emilio. Dal 1990 al 1992 scrivono la sit-com \"Vicini di casa\", fiction di cui sono anche ideatori.\nNel 1992-1993 sono ideatori e autori con Paolo Rossi di \"Su la testa!\", quindi di \"Scatafascio\" e nello stesso anno, con Giancarlo Bozzo e Serena Dandini, di \"Comici\". Con il medesimo Bozzo e fino ai giorni nostri sono ideatori e autori di tutte le edizioni televisive di Zelig.\nIn teatro Gino e Michele hanno iniziato con Gabriele Salvatores, co-firmando per il Teatro dell'Elfo \"Comedians\" ed \"Eldorado\" (1985-1986).\nDal 1986 alla fine degli anni novanta hanno firmato i successi teatrali di Paolo Rossi, tra cui \"Chiamatemi Kowalski\", \"C'\u00e8 quel che c'\u00e8\", \"Operaccia romantica\".\nDal 1995 al 1999 hanno collaborato inoltre con Aldo, Giovanni e Giacomo alla scrittura dei loro spettacoli teatrali, da \"I corti\" a \"Tel chi el tel\u00f9n\" per la regia di Arturo Brachetti.\nNella stagione 2015-2016 hanno portato in scena loro stessi il reading \"Passati col rosso\", accompagnati dai musicisti Folco Orselli e Enzo Messina. Si \u00e8 trattato di un florilegio dei migliori pezzi di satira scritti da Gino e Michele dal 1976 ai giorni nostri.\nNel cinema hanno curato i dialoghi di Kamikazen - Ultima notte a Milano di Salvatores (1988) e di \"Volere volare\", regia di Maurizio Nichetti e Guido Manuli (1991). Hanno partecipato alla sceneggiatura di \"Cos\u00ec \u00e8 la vita\" di Aldo Giovanni &amp; Giacomo (1998).\nCome scrittori hanno pubblicato una quindicina di titoli, sia di editoria satirica (per esempio \"Rosso un cuore in petto c'\u00e8 fiorito\" e \"Saigon era Disneyland in confronto\"), sia di narrativa (per esempio \"Neppure un rigo in cronaca\").\nHanno inoltre ideato e realizzato la fortunatissima serie di \"Anche le formiche nel loro piccolo s'incazzano\", iniziata con Einaudi nel 1991, proseguita con Baldini &amp; Castoldi dal 1992 e trasformatasi poi nella saga delle \"Le cicale\" a partire dal 2002, con Kowalski Editore. Nel 2018 pubblicano insieme a Francesco Bozza Anche le formiche nel loro piccolo postano, per la rinata Baldini &amp; Castoldi.\nGino e Michele hanno pubblicato anche come scrittori \"solisti\". \nMichele Mozzati ha pubblicato con la casa editrice Skira due raccolte di racconti ispirate ai quadri del pittore Edward Hopper: \"Luce con muri - Storie da Edward Hopper\" (2016) e \"Silenzi e stanze\" \"- Altre storie da Edward Hopper\" (2018). \nNel 2020 ha pubblicato con La nave di Teseo il romanzo \"Quel blu di Genova,\" ambientato a met\u00e0 dell'Ottocento tra Milano, Genova, New York e San Francisco\".\" \nGino Vignali ha pubblicato per Solferino libri il primo giallo di una tetralogia, \"La chiave di tutto\" nel 2018, cui hanno fatto seguito gli altri tre titoli: \"Ci vuole orecchio\" (2019), \"La notte rosa\" (2019), \"Come la grandine\" (2020). Vi si raccontano le indagini a Rimini del vicequestore Costanza Confalonieri Bonnet. \nCome giornalisti Gino &amp; Michele hanno firmato rubriche su \"Cuore\", \"Tango\", \"Linus\", Il \"Corriere della Sera\", \"Il Mondo\", il \"Guerin Sportivo\", \"l'Unit\u00e0\",\"Tic\", \"Dire fare baciare\" (di queste ultime due testate sono stati anche editori e condirettori), \"Amico Treno\", ecc.\nA met\u00e0 degli anni settanta sono stati tra i fondatori, assieme a Nico Colonna, dell'agenda Smemoranda che in trent'anni \u00e8 diventata il diario scolastico pi\u00f9 utilizzato in Italia.\nAlla fine degli anni ottanta hanno partecipato con Giancarlo Bozzo alla nascita del cabaret Zelig a Milano, di cui hanno tenuto, come direttori artistici, la programmazione per lunghi periodi; in seguito hanno promosso la fondazione di \"Bananas\", l'organizzazione che si \u00e8 occupata di spettacolo partendo proprio dall'esperienza di Zelig. \u00c8 stato attraverso la credibilit\u00e0 di questa attivit\u00e0 nel mondo del teatro cabaret e del comico che Zelig ha saputo svilupparsi anche attraverso l'omonimo programma televisivo, il pi\u00f9 longevo variet\u00e0 televisivo della storia della televisione italiana. \nI libri.\nNarrativa Michele Mozzati\nNarrativa Gino Vignali"}
