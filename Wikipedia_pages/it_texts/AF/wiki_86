{"id": "505372", "revid": "198277", "url": "https://it.wikipedia.org/wiki?curid=505372", "title": "Marco Rossi (calciatore 1978)", "text": "A lui si attribuiva anche l'appellativo \"primo\", chiamandolo Marco Rossi I, per distinguerlo dall'omonimo difensore. A lungo capitano del Genoa, e introdotto nella \"hall of fame\" rossobl\u00f9, dall\u2019agosto 2019 \u00e8 \"club manager\" della societ\u00e0 ligure.\nCarriera.\nGli inizi.\nInizia la carriera nel 1995-96 nella Lucchese in Serie B, dove gioca fino al 1998, quando passa alla (in Serie A). Nel 2000 passa alla Fiorentina dove gioca 2 stagioni e realizza una rete. Nel gennaio 2002, insieme a Nuno Gomes, chiede la rescissione del contratto dalla Fiorentina, in piena crisi societaria, per il mancato pagamento di 25.000 euro in premi partita. Il gesto, che equivale praticamente alla richiesta di messa in mora della societ\u00e0 viola, \u00e8 vissuto come la rottura di un patto d'onore dai suoi compagni e come un tradimento dai tifosi viola. Nel 2002 passa al (sempre in serie A).\nGenoa.\nAcquistato dal Genoa nel campionato 2003-2004, totalizza 38 presenze e 8 gol. L'anno successivo torna a Como, ma ad ottobre il Genoa ottiene il suo cartellino e, come da regolamento, torna a giocare a gennaio (16 presenze e 3 reti); il Genoa \u00e8 promosso in serie A, ma per vicende giudiziarie viene retrocesso in C1 nel campionato 2005-2006. Rossi resta al Genoa, gioca 33 partite segnando 3 gol. Ritornata la societ\u00e0 in B, Rossi \u00e8 riconfermato.\nNel 2007 diventa capitano del Genoa, conquistando la promozione in serie A, diventando un jolly insostituibile della formazione guidata da Gian Piero Gasperini.\nLa sua duttilit\u00e0 \u00e8 ben rappresentata dal fatto che ha ricoperto e ben interpretato in campo i ruoli in difesa di terzino destro e di terzo di difesa nello schema a tre, a centrocampo di laterale e tornante sia a destra che a sinistra, in avanti di ala destra e sinistra; spesso ha anche giocato da interno di centrocampo e anche da attaccante esterno.\nIl 30 marzo 2008 realizza la sua seconda rete in serie A contro la .\nDurante gli ottavi della Coppa Italia 2008-2009, segna un gol nella sconfitta contro l'.\nIl 28 novembre 2009, durante il 101\u00ba Derby della Lanterna, segna il gol del momentaneo 2-0 (la partita terminer\u00e0 3-0).\nIl 14 febbraio 2010 riesce a segnare una doppietta contro la Juventus.\nIl 22 ottobre 2011 segna un gol del pareggio contro la Juventus.\nIl 10 novembre 2011 segna un gol della vittoria contro il .\nIl 18 dicembre 2011 segna un gol al .\nL'8 febbraio 2012 ha firmato un contratto che lo lega al Genoa fino al 2014, poi in base agli accordi entrer\u00e0 nella societ\u00e0 nei quadri societari con un incarico nel settore tecnico.\nGi\u00e0 interrogato dalla Procura federale come persona informata sui fatti riguardo allo scandalo calcioscommesse e deferito per i fatti di Genoa- 1-4 del 2011/12 (pressioni da parte dei tifosi allo stadio con i giocatori che si dovettero togliere la maglia), il 6 ottobre 2012 la Procura federale ha chiesto 30.000 euro di multa per Rossi e altri suoi 14 compagni di squadra.\nIl 26 luglio 2013 dice addio al calcio giocato dichiarando che rischierebbe di non essere pi\u00f9 quello di un tempo. Chiude la carriera totalizzando complessivamente 240 presenze e 14 reti in Serie A e 143 presenze e 17 reti in Serie B.\nIl 18 maggio 2014 la societ\u00e0 ha ritirato la maglia numero 7 in suo onore. Dall\u2019agosto 2019 \u00e8 club manager dei \"rossoblu.\"\nStatistiche.\nPresenze e reti nei club.\n\"Statistiche aggiornate al 20 maggio 2013.\""}
{"id": "505373", "revid": "7336", "url": "https://it.wikipedia.org/wiki?curid=505373", "title": "Stato Patrimoniale", "text": ""}
{"id": "505375", "revid": "31620", "url": "https://it.wikipedia.org/wiki?curid=505375", "title": "Gaspar Sensi y Baldachi", "text": ""}
{"id": "505377", "revid": "31620", "url": "https://it.wikipedia.org/wiki?curid=505377", "title": "Gaspar Sensi", "text": ""}
{"id": "505380", "revid": "100119746", "url": "https://it.wikipedia.org/wiki?curid=505380", "title": "Transcurvatura", "text": "La transcurvatura (\"transwarp drive\" in inglese) \u00e8 un'ipotetica tecnica inventata nell'universo di Star Trek per permettere di coprire enormi distanze in tempi ridotti. \u00c8 pi\u00f9 elaborata della propulsione a curvatura che si serve di bobine speciali e permette di creare tunnel spaziali artificiali all'interno dei quali le astronavi possono raggiungere a velocit\u00e0 elevatissime i pi\u00f9 lontani quadranti della galassia.\nNel film \"Star Trek III - Alla ricerca di Spock\", Scott sabota il computer della \"transwarp drive\" dell'\"USS Excelsior\" per evitare che la nave possa inseguire l\"'Enterprise\" durante l'illecita missione di recupero su Genesis.\nI vascelli Borg generano e proiettano davanti a s\u00e9 un campo di integrit\u00e0 strutturale a forma di cuneo per poter percorrere indenni i condotti di transcurvatura a causa delle estreme turbolenze gravimetriche (Star Trek: Voyager 7x6 \"Inside Man\").\nSembra che la transcurvatura sia stata inventata o assimilata dai Borg. Le bobine di transcurvatura sono differenti da quelle normali: nella serie \"Voyager\" il capitano Janeway ne ruba una ai Borg e abbrevia il suo viaggio di ritorno. I tunnel artificiali creati da queste bobine speciali sono molto instabili: difatti \u00e8 possibile farli collassare con un'esplosione. I motori che utilizzano le bobine speciali aumentano esponenzialmente l'afflusso di plasma, e quindi di energia traente: una quantit\u00e0 di energia infinita che gli scienziati del XXV secolo hanno imbrigliato impiegando le particelle omega invece dell'antimateria. Nella serie \"Voyager\" i Borg hanno ideato i centri di snodo che collegano vari tunnel artificiali e potendone cos\u00ec controllare il traffico spaziale.\nNei film \"Star Trek\" e \"Into Darkness - Star Trek\" Montgomery Scott \u00e8 lo scopritore dell'equazione per il teletrasporto a transcurvatura (\"transwarp beaming\"), tecnica che permette non solo di trasferire un essere vivente su un'astronave che viaggia a warp drive, ma anche di teletrasportare su scala interstellare."}
{"id": "505381", "revid": "29035", "url": "https://it.wikipedia.org/wiki?curid=505381", "title": "Espacenet", "text": ""}
{"id": "505385", "revid": "984922", "url": "https://it.wikipedia.org/wiki?curid=505385", "title": "Vin\u00edcius de Oliveira", "text": "Nato e cresciuto in una famiglia povera delle favelas, \u00e8 divenuto noto per aver interpretato il ruolo del piccolo Josu\u00e9 nel film \"Central do Brasil\". Con l'aiuto del regista Walter Salles, che lo ha scoperto, de Oliveira ha preso lezioni di lingua inglese e di recitazione teatrale, per poi iniziare a lavorare nelle telenovelas, la prima delle quali \u00e8 stata \"Suave veneno\", trasmessa da TV Globo.\nSposato con la collega Sara Antunes, ha due figli maschi, Benjamin e Antonio, nati rispettivamente nel 2013 e 2015."}
{"id": "505386", "revid": "1745361", "url": "https://it.wikipedia.org/wiki?curid=505386", "title": "Prospettiva drammaturgica", "text": "La Prospettiva Drammaturgica \u00e8 un peculiare tipo di approccio sociologico alla vita quotidiana (pi\u00f9 in particolare questa prospettiva drammaturgica \u00e8 una corrente delle cosiddette sociologie comprendenti) che Erving Goffman assume con insistenza in \"The Presentation of Self in Everyday Life\" (1959) tradotto in Italia nel 1969 da Margherita Ciacci in \"La vita quotidiana come rappresentazione\".\nIn questa prospettiva, le particolari istituzioni della societ\u00e0 - da quelle domestiche a quelle professionali - per essere studiate, sono metaforicamente analizzate come se fossero delle rappresentazioni teatrali dotate di attori che, dopo essersi preparati in un retroscena, recitano su una ribalta, di fronte ad un pubblico. Gruppi di individui che recitano sulla medesima ribalta formano delle \"\u00e9quipe\" di collaborazione, che cercano di proiettare verso il pubblico una determinata definizione della situazione. \nI camerieri di un ristorante, ad esempio, secondo l'approccio drammaturgico, di fronte ai loro clienti, s'impegnano continuamente per proiettare una definizione della situazione in cui loro, da buoni lavoratori, svolgono con attenzione e cortesia i loro compiti. D'altro canto, i clienti, tenderanno ad adottare delle strategie comportamentali volte a sottolineare il loro status, la loro educazione ecc. \u00c8 tuttavia probabile che il cameriere (l'attore), una volta abbandonata la ribalta (la sala dei clienti) e raggiunto il retroscena (ad esempio la cucina) si impegni con i compagni del retroscena (i colleghi e i cuochi) in discorsi che non sarebbero appropriati di fronte ai clienti. Lo stesso potrebbe valere per i commenti che i clienti si scambiano sul personale del ristorante. \nSi tratta dunque di un approccio che si concentra sullo studio delle coalizioni tra attori o tra pubblico, sulle condizioni per la riuscita di una messa in scena, sui rischi delle rappresentazioni, sui passaggi che intercorrono tra il retroscena e la ribalta."}
{"id": "505387", "revid": "1543377", "url": "https://it.wikipedia.org/wiki?curid=505387", "title": "Neutralit\u00e0 della rete", "text": "La neutralit\u00e0 della rete (nota anche con i termini inglesi network neutrality, net neutrality, Internet neutrality o NN), \u00e8 un principio giuridico, riferito alle reti residenziali a banda larga che forniscono accesso a Internet, servizi telefonici e trasmissioni televisive.\nLa definizione esatta varia, ma viene ritenuta \"neutrale\", dalla maggior parte dei sostenitori di questo principio, una rete a banda larga che sia priva di restrizioni arbitrarie sui dispositivi connessi e sul modo in cui essi operano, cio\u00e8 dal punto di vista della fruizione dei vari servizi e contenuti di rete da parte dell'utente finale.\nTale condizione pu\u00f2 essere garantita attraverso un trattamento paritario dei pacchetti IP che la attraversano: una rete neutrale non d\u00e0 priorit\u00e0 differenziate ai diversi pacchetti, mentre una rete \"non neutrale\" s\u00ec. In base al principio di neutralit\u00e0, gli internet provider non possono di proposito bloccare, rallentare o fare pagare differentemente l\u2019accesso ai dati.\nIl modo di gestione dei pacchetti IP \u00e8 al centro del dibattito che coinvolge le specifiche di alcuni protocolli di comunicazione della rete; ad esempio ATM e IP, che storicamente supportano tendenze opposte tra i provider di Internet e le aziende di telecomunicazioni, ed \u00e8 anche al centro del dibattito dell'ultimo decennio sul protocollo IPv6.\nDescrizione.\nSi pu\u00f2 argomentare che praticamente nessuna rete \u00e8 completamente neutrale, per cui la neutralit\u00e0 rappresenta una condizione teorica verso la quale, secondo i sostenitori della sua opportunit\u00e0, gli operatori e le reti possono idealmente tendere.\nIl termine \u00e8 stato coniato nell'ambito delle leggi europee sulle telecomunicazioni, pi\u00f9 o meno nel 2003, ed \u00e8 stato poi importato negli Stati Uniti d'America, quando la Federal Communications Commission (FCC) ha incominciato a considerare la ri-classificazione delle DSL residenziali come \"Information Service\", servizi informativi, cos\u00ec come era per le connessioni a Internet basate su cavo. I sostenitori della net neutrality non si opponevano a una regolamentazione omogenea ma ritenevano che entrambi questi servizi dovessero essere trattati come \"Telecommunications Service\" cio\u00e8 come servizi di telecomunicazioni, cos\u00ec come il telefono e gli altri servizi tipicamente gestiti da societ\u00e0 telefoniche.\nPer poter competere con il servizio \"Triple play\" (cio\u00e8: internet, televisione, telefono) delle compagnie che gestiscono le connessioni via cavo, le societ\u00e0 di telecomunicazioni hanno proposto la separazione del traffico televisivo e telefonico da quello internet.\nPoich\u00e9 questa pratica \u00e8 comune sulle reti via cavo, i critici della net neutrality sostengono che proibirla sulle reti DSL \u00e8 arbitrario e ingiusto. Di conseguenza, la \"net neutrality\" \u00e8 stata accusata di essere \"una soluzione in cerca di un problema\" e di eliminare gli incentivi all'aggiornamento delle reti e al lancio di servizi internet di nuova generazione. Robert Kahn, primario inventore di internet, sostiene che la net neutrality \u00e8 uno slogan dogmatico che bloccherebbe la sperimentazione e i miglioramenti nel cuore di Internet. Il punto di vista di Kahn \u00e8 condiviso dalla maggior parte degli ingegneri di rete senior, con l'eccezione rilevante di Vint Cerf, attualmente dirigente di Google.\nA ogni modo, gli attivisti temono che le compagnie di telecomunicazione possano usare questo potere per discriminare tra i vari tipi di traffico, introducendo balzelli e pedaggi per i produttori di contenuti, in particolare se concorrenti. La loro preoccupazione \u00e8 che il mancato pagamento possa portare a un servizio scadente o del tutto assente che renda impossibile accedere ad alcuni siti web o ad alcuni servizi o l'uso di alcune applicazioni. Almeno una delle pi\u00f9 importanti societ\u00e0 di telecomunicazioni statunitensi ha supportato questa idea.\nColoro che propongono la neutralit\u00e0 sostengono che le telecom cercano di imporre il modello di servizio \"a livelli\" pi\u00f9 per il proposito di guadagnare di pi\u00f9 dal loro controllo sui cavi che dai contenuti.\nAltri hanno espresso la loro idea che la net neutrality sia particolarmente importante come mezzo per mantenere le proprie libert\u00e0, in quanto una rete non neutrale potrebbe decidere di rendere inaccessibili informazioni o servizi giudicati inadeguati. Bob Kahn dice di temere che internet possa frammentarsi e vorrebbe vedere meccanismi a livello di policy che prevengano i gestori di reti dall'escludere gli utenti da certi servizi.\nVi \u00e8, infine, una terza posizione, espressa da Jeffrey Birnbaum, opinionista del \"The Washington Post\", secondo cui il dibattito sull'argomento \u00e8 oggetto di una martellante sovraesposizione mediatica, mentre le tesi e le ragioni avanzate da entrambi sono da considerarsi \"vaghe e fuorvianti\".\nLa neutralit\u00e0 della rete \u00e8 recentemente minacciata dai legislatori statunitensi che, spinti dalle richieste di grandi provider, stanno valutando l'introduzione di quella che viene chiamata Internet a 2 velocit\u00e0, ovvero una riforma alla legislazione sulle telecomunicazioni; tale riforma, se pure si realizzasse solo negli Stati Uniti d'America, avrebbe ripercussioni che interesserebbero tutto il globo, data la natura internazionale di Internet.\nSi oppongono invece con forza, oltre ai progettisti di Internet tra cui spiccano Tim Berners-Lee e Vint Cerf, aziende come Google, Microsoft, eBay e Amazon.com.\nSecondo Markus Gofmann, direttore dei Bell Laboratories, la crescita esponenziale del traffico internet potrebbe spingere comunque a una revisione dell'architettura della rete prima che questa raggiunga i suoi limiti: si render\u00e0 necessaria una maggior \"consapevolezza\" della rete rispetto ai dati in transito (con mezzi come il \"deep packet inspection\") che gli permetta di riconoscere livelli di priorit\u00e0 diversi e di privilegiare, migliorando la propria efficienza, il traffico a priorit\u00e0 pi\u00f9 elevata, in modo analogo a quanto accade con le regole di priorit\u00e0 assegnate dal codice della strada ai diversi autoveicoli che circolano sulla rete stradale.\nIl 14 gennaio 2014 la Corte d'appello di Washington, in una causa intentata da Verizon Communications, ha stabilito che le regole della Federal Communications Commission non sono valide. Questa sentenza ha reso necessaria una rivalutazione della FCC sul traffico della rete.\nIn aprile del 2014 alcune indiscrezioni stampa hanno parlato di una riforma della net neutrality, scatenando diverse polemiche: la riforma verrebbe contestata come una marcia indietro dell'Open Internet Order, in favore di una commercializzazione della rete. Tom Wheeler, presidente della FCC, ha pubblicato una nota che chiarifica la posizione della FCC sulla questione.\nDefinizioni.\nSono in uso definizioni diverse ma correlate di \"neutralit\u00e0 della Rete\":\nTim Wu.\n\"La network neutrality \u00e8 definita nel modo migliore come un principio di progettazione. L'idea \u00e8 che una rete informativa pubblica massimamente utile aspiri a trattare tutti i contenuti, siti, e piattaforme allo stesso modo. Ci\u00f2 permette alla rete di trasportare ogni forma di informazione e di supportare ogni tipo di applicazione. Il principio suggerisce che le reti informative abbiano maggior valore quando \u00e8 minore la loro specializzazione\u00a0\u2013 quando sono una piattaforma per usi diversi, presenti e futuri.\"\nTim Berners-Lee.\nLa \"neutralit\u00e0 della Rete\" \u00e8 stata descritta da Tim Berners-Lee (inventore del World Wide Web e direttore del World Wide Web Consortium) con queste parole pubblicate sul suo blog:\nLa posizione di Tim Berners-Lee \u00e8 che differenti livelli di servizio sono sempre stati possibili e lo saranno sempre..\nSusan Crawford.\nLo strato di trasporto di Internet non dovrebbe essere modellato in accordo con applicazioni particolari ma dovrebbe fornire solo il servizio di trasporto basilare dei pacchetti IP, nella modalit\u00e0 cosiddetta \"first come, first served\", sul modello della tecnologia originale di Internet, creata nei primi anni '70. La discriminazione nella consegna dei pacchetti sulla base del tipo di traffico (tra cui le pratiche che vanno sotto il nome di \"quality of service\"), rappresenta invece una forma di non neutralit\u00e0.\nDefinizione di Google.\n\"La network neutrality \u00e8 il principio per cui gli utenti di internet dovrebbero avere il controllo su cosa possono vedere e quali applicazioni vogliono usare su internet.\"\nDefinizione de Il Sole 24 Ore.\n\"Per neutralit\u00e0 della rete s'intende il principio secondo cui gli operatori devono gestire il proprio traffico senza discriminazioni che danneggino concorrenza, innovazione e, in generale, i diritti degli utenti e delle aziende web.\" \nBob Kahn.\nRobert Kahn, inventore del protocollo TCP e tra i primi ideatori di Internet, ha detto che la net neutrality \u00e8 uno slogan dogmatico che significa: \"niente di interessante pu\u00f2 accadere dentro la rete\".\nApplicazioni.\nCronistoria.\nQuesta automazione cre\u00f2 un ambiente \"neutrale\" maggiormente libero da abusi verso gli utenti telefonici. .\nil che permette alla rete di essere \"stupida\" (dumb) e funzionale per molti scopi diversi.\nTendenza tecnologiche.\nAlcune tendenze contemporanee nell'uso e nella fornitura di servizi internet, ed attualmente oggetto di dibattito, sono:\nUtenti\nFornitori di servizio\nGoverni\nNormativa comunitaria.\nIl quadro normativo in materia di neutralit\u00e0 della rete non \u00e8 ancora ben definito, \u00e8 in fase di discussione al Parlamento Europeo il cosiddetto \"Telecoms Package\", un gruppo di cinque direttive europee volte a disciplinare il sistema delle comunicazioni elettroniche.\nLa versione originale delle direttive \u00e8 del 2002:\nInoltre il pacchetto comprende le seguenti proposte di direttive:\nAlcuni emendamenti proposti permetterebbero la violazione della Net Neutrality, in particolare l'articolo 22 comma 3 della Direttiva Servizio Universale.\nQuest'articolo riguarda la Quality of Service (QoS):\nQuesto potrebbe consentire agli operatori (Internet Service Provider, o ISP) di dare priorit\u00e0 ad alcuni servizi o applicazioni ritenuti pi\u00f9 importanti.\nMolto critica su questo punto \u00e8 la posizione dei firmatari della \"Lettera aperta al Parlamento Europeo\", sottoscritta da diversi istituti, gruppi ed associazioni europei.\nRiguardo agli emendamenti proposti per l'articolo 22 comma 3, Direttiva Servizi Universali scrivono:\nIl 27 ottobre 2015 l'Unione Europea ha approvato la normativa sulla neutralit\u00e0 della rete.\nL'Unione Europea, a differenza degli Stati Uniti, non aveva ancora una legislazione che garantisse la cosiddetta \"net neutrality\".\nIl nuovo regolamento europeo, n. 2015/2012, \u00e8 oggetto di critiche: anche se sulla carta tutela la neutralit\u00e0, secondo molti analisti lascia troppo spazio di manovra alle compagnie telefoniche grazie a numerose eccezioni. Il testo prevede ad esempio la possibilit\u00e0 di usare corsie preferenziali per alcuni \u00abservizi specializzati\u00bb. La normativa permette anche di rallentare alcuni servizi in caso di congestione del traffico, anche solo imminente, ma ancora una volta la vaghezza del linguaggio lascia carta bianca alle telecom. Secondo il regolamento inoltre \u00e8 possibile anche differenziare il traffico per categorie e non conteggiare il consumo di banda per alcuni siti o app, favorendoli rispetto ad altri. Il commissario europeo per l'economia e la societ\u00e0 digitali, G\u00fcnther Oettinger, \u00e8 soddisfatto: \u00abPer la prima volta l'Europa si \u00e8 dotata di una legge sulla neutralit\u00e0 della rete\u00bb. Ma c'\u00e8 chi la pensa diversamente: attivisti, esperti di diritto del web e anche Tim Berners-Lee: prima del voto avevano chiesto al Parlamento di emendare il regolamento per tutelare davvero la neutralit\u00e0 della rete europea. Ma la maggioranza degli eurodeputati ha votato diversamente, nella convinzione che la normativa sia sufficiente..\nL'art. 3 del regolamento \u00e8 il seguente:\nSalvaguardia dell\u2019accesso a un\u2019Internet aperta\n1. \u00a0 Gli utenti finali hanno il diritto di accedere a informazioni e contenuti e di diffonderli, nonch\u00e9 di utilizzare e fornire applicazioni e servizi, e utilizzare apparecchiature terminali di loro scelta, indipendentemente dalla sede dell\u2019utente finale o del fornitore o dalla localizzazione, dall\u2019origine o dalla destinazione delle informazioni, dei contenuti, delle applicazioni o del servizio, tramite il servizio di accesso a Internet.\nIl presente paragrafo non pregiudica il diritto dell\u2019Unione, o il diritto nazionale conforme al diritto dell\u2019Unione, relativo alla legittimit\u00e0 dei contenuti, delle applicazioni o dei servizi.\n2. \u00a0 Gli accordi tra i fornitori di servizi di accesso a Internet e gli utenti finali sulle condizioni e sulle caratteristiche commerciali e tecniche dei servizi di accesso a Internet quali prezzo, volumi di dati o velocit\u00e0, e le pratiche commerciali adottate dai fornitori di servizi di accesso a Internet non limitano l\u2019esercizio dei diritti degli utenti finali di cui al paragrafo 1.\n3. \u00a0 I fornitori di servizi di accesso a Internet, nel fornire tali servizi, trattano tutto il traffico allo stesso modo, senza discriminazioni, restrizioni o interferenze, e a prescindere dalla fonte e dalla destinazione, dai contenuti cui si \u00e8 avuto accesso o che sono stati diffusi, dalle applicazioni o dai servizi utilizzati o forniti, o dalle apparecchiature terminali utilizzate.\nIl primo comma non impedisce ai fornitori di servizi di accesso a Internet di attuare misure di gestione ragionevole del traffico. Per essere considerate ragionevoli, tali misure devono essere trasparenti, non discriminatorie e proporzionate e non devono essere basate su considerazioni di ordine commerciale ma su requisiti di qualit\u00e0 tecnica del servizio obiettivamente diversi di specifiche categorie di traffico. Tali misure non controllano i contenuti specifici e sono mantenute per il tempo strettamente necessario.\nI fornitori di servizi di accesso a Internet non adottano misure di gestione del traffico che vanno oltre quelle di cui al secondo comma e, in particolare, non bloccano, rallentano, alterano, limitano, interferiscono con, degradano o discriminano tra specifici contenuti, applicazioni o servizi, o loro specifiche categorie, salvo ove necessario e solo per il tempo necessario a:\n4. \u00a0 Le misure di gestione del traffico possono comportare un trattamento dei dati personali soltanto se tale trattamento \u00e8 necessario e proporzionato a realizzare gli obiettivi di cui al paragrafo 3. Tale trattamento \u00e8 eseguito a norma della direttiva 95/46/CE del Parlamento europeo e del Consiglio. Le misure di gestione del traffico sono inoltre conformi alla direttiva 2002/58/CE del Parlamento europeo e del Consiglio .\n5. \u00a0 I fornitori di comunicazioni elettroniche al pubblico, compresi i fornitori di servizi di accesso a Internet, e i fornitori di contenuti, applicazioni e servizi sono liberi di offrire servizi diversi dai servizi di accesso a Internet ottimizzati per specifici contenuti, applicazioni o servizi o loro combinazioni, nei casi in cui l\u2019ottimizzazione sia necessaria per soddisfare i requisiti relativi a contenuti, applicazioni o servizi per un livello specifico di qualit\u00e0.\nI fornitori di comunicazioni elettroniche al pubblico, compresi i fornitori di servizi di accesso a Internet, possono offrire o facilitare tali servizi solo se la capacit\u00e0 della rete \u00e8 sufficiente a fornirli in aggiunta a tutti i servizi di accesso a Internet prestati. Tali servizi non sono utilizzabili o offerti in sostituzione ai servizi di accesso a Internet e non devono andare a scapito della disponibilit\u00e0 o della qualit\u00e0 generale dei servizi di accesso a Internet per gli utenti finali.\nNormativa italiana.\nLa normativa italiana fino a poco tempo fa non prendeva una posizione decisa in merito alla neutralit\u00e0. Nonostante ci\u00f2 gli utenti hanno sempre avuto diritto alla trasparenza, cio\u00e8 a sapere se il proprio operatore metteva in atto qualche tipo di restrizione al traffico internet.\nQuesto \u00e8 confermato dalla multa inflitta all'operatore \"Tele 2\" dall'Antitrust. La societ\u00e0 \u00e8 stata sanzionata per pratiche commerciali scorrette poich\u00e9 non aveva comunicato adeguatamente ai consumatori l'esistenza di filtri per i protocolli p2p.\nIl centro di ricerca del Politecnico di Torino \"Centro Nexa su Internet e Societ\u00e0\" ha pubblicato un'analisi comparativa dei contratti business-to-consumer dei principali Internet Service Providers italiani.\nNell'analisi si evidenzia che, dal punto di vista giuridico, l'applicazione da parte degli ISP di pratiche di QoS (Quality of service: i dati di alcune applicazioni hanno maggiore priorit\u00e0 sulla rete, a scapito di altre) pu\u00f2 sollevare problemi:\nTuttavia il 28 luglio 2014 \u00e8 stata istituita una Commissione di studio sui diritti e i doveri relativi ad Internet la quale ha proceduto ad una serie di audizioni di associazioni, esperti e soggetti istituzionali, oltre che ad una consultazione pubblica durata cinque mesi. Il risultato del lavoro di un anno \u00e8 stata la Dichiarazione dei Diritti in Internet , approvata dalla Commissione e pubblicata il 28 luglio 2015. In particolare, l'articolo 4 favorisce la neutralit\u00e0 della rete affermando che \" Ogni persona ha il diritto che i dati trasmessi e ricevuti in Internet non subiscano discriminazioni, restrizioni o interferenze in relazione al mittente, ricevente, tipo o contenuto dei dati, dispositivo utilizzato, applicazioni o, in generale, legittime scelte delle persone.\" (Comma 1) e che \" Il diritto ad un accesso neutrale ad Internet nella sua interezza \u00e8 condizione necessaria per l'effettivit\u00e0 dei diritti fondamentali della persona.\" (Comma 2)\nLa normativa attuale \u00e8 rappresentata anzitutto dal Regolamento UE 2015/2120, immediatamente efficace in Italia ed il cui art. 3 disciplina il principio di neutralit\u00e0; per la sua applicazione concreta l'Autorit\u00e0 per le garanzie nelle comunicazioni ha adottato la delibera n. 348/18/Cons.; in precedenza vi era stata una consultazione pubblica i cui esiti si leggono nell'allegato B alla delibera n. 40/11/Cons., cui ha fatto seguito la delibera n. 714/11/Cons.\nInoltre l'art. 13-ter del d.l. n. 179/2012 prevede l'adozione di una Carta dei diritti \"per la libera diffusione della conoscenza fra la cittadinanza, l'accesso pieno e aperto alle fonti di informazione e agli strumenti di produzione del sapere\".\nSuccessivamente la Camera dei deputati ha adottato in data 28 luglio 2015 la Dichiarazione dei diritti di Internet sopra indicata, che prevede all'art. 4 la Neutralit\u00e0 della rete. Questo documento non ha tuttavia valore legale vincolante, non assumendo forma di legge o di altro provvedimento amministrativo regolamentare.\nil principio di neutralit\u00e0 \u00e8 invece contenuto nell'art. 4 del Codice delle comunicazione elettroniche (d. lgs., n. 253/2013) ed ha valore vincolante.\nLa neutralit\u00e0 della rete nel mondo.\nIn India Il dibattito sulla neutralit\u00e0 della rete ha raccolto l'attenzione del pubblico dopo il caso Airtel, un fornitore di servizi di telefonia mobile in India che ha annunciato nel mese di dicembre 2014 gli oneri aggiuntivi per effettuare chiamate vocali (VoIP) dalla propria rete tramite applicazioni come Whatsapp o Skype. Nel mese di marzo 2015, Telecom Regulatory Authority of India (TRAI) ha pubblicato un documento di consultazione formale sul quadro normativo per servizi Over-the-top (OTT), in cerca di osservazioni del pubblico. Il documento di consultazione \u00e8 stato criticato per essere unilaterale e per possedere dichiarazioni confuse. Il governo ha ancora una volta chiamato per commenti e suggerimenti sulla neutralit\u00e0 della rete a partire dal 14 agosto, e ha dato al popolo un giorno per inviare le proprie opinioni sul forum mygov. Dopo questo, verr\u00e0 presa la decisione definitiva in merito al dibattito.\nIn Canada l'8 giugno del 2008 c'\u00e8 stata una proposta di legge di un membro privato, C-555 intitolato \"La legge sulle telecomunicazioni chiarezza e equit\u00e0\", la quale \u00e8 stata introdotta dal deputato liberale David McGuinty (Ottawa Sud) che ha cercato di intraprendere, tra le altre cose, \"una valutazione delle pratiche di gestione della rete che favoriscono, degradano o danno priorit\u00e0 a qualsiasi pacchetto trasmesso su una rete a banda larga, basandosi sulla fonte, la propriet\u00e0 del pacchetto o la destinazione\". Ma questa proposta di legge \u00e8 caduta dopo che il Parlamento \u00e8 stato sciolto. Una nuova decisione il 25 gennaio 2011, la Radio-televisione canadese e delle telecomunicazioni della Commissione (CRTC) ha stabilito che la fatturazione basata sull'utilizzo potrebbe ora essere introdotta. Tanto che il primo ministro Harper ha segnalato che il governo ha espresso perplessit\u00e0 riguardo tale sentenza: \"Siamo molto preoccupati per la decisione di CRTC sulla fatturazione basata sull'utilizzo e il suo impatto sui consumatori. Ho chiesto una revisione della decisione\". Alcuni hanno suggerito che questo influenza negativamente la neutralit\u00e0 della rete, in quanto discrimina media pi\u00f9 grandi in termini di dimensioni, come ad esempio audio e video.\nIn Cile la legge che regolamenta la neutralit\u00e0 della rete \u00e8 stata generata in una mozione parlamentare datata 20 marzo 2007 -Bulletin N \u00b0 4915-19- presentata dai deputati Gonzalo Arenas, Marcelo D\u00edaz, Enrique Estay, Alejandro Garc\u00eda-Huidobro, Patricio Hales, Javier Hern\u00e1ndez, Tucapel Jim\u00e9nez, Jos\u00e9 Antonio Kast, Carlos Recondo e Felipe Ward. La proposta finse di aggiungere tre articoli della legge N\u00ba 19,496 sulla tutela dei consumatori. Il disegno di legge \u00e8 stato approvato dai deputati con 66 voti, 0 voti contrari e 2 astensioni, il 11 ottobre 2007. In data 11 novembre \u00e8 stato inviato al Senato, essendo modificata dalla Commissione sui trasporti e delle telecomunicazioni, dopo aver ascoltato i rappresentanti delle societ\u00e0 di telecomunicazioni, il 3 aprile 2008. Il Senato ha approvato il disegno di legge modificato il 30 aprile con 30 voti favorevoli e un'astensione.\nDal giugno 2011 Singapore ha avuto una legge che disciplina la neutralit\u00e0 della rete, la quale promette a tutti gli utenti di Internet lo stesso trattamento. Si impedisce loro di essere discriminati o addebitato in modo diverso in base all'utente, contenuti, sito, piattaforma, applicazione, tipi di apparecchiature collegate, modalit\u00e0 di comunicazione La Infocomm Development Authority (IDA) non vieta la limitazione della larghezza di banda, il che significa che gli ISP hanno la possibilit\u00e0 di rallentare l'accesso ad alcuni siti web, senza renderli inutilizzabili. \u00c8 anche per\u00f2 risaputo che la maggior parte dei fornitori di servizi Internet di Singapore fanno ispezione approfondita dei pacchetti.\nLa Magna Carta for Philippine Internet Freedom (abbreviato come MCPIF) \u00e8 un disegno di legge Internet archiviato nella legislatura filippina. Il disegno di legge contiene disposizioni che promuovono i diritti civili e politici e le garanzie costituzionali per gli utenti di internet filippini, come la libert\u00e0 di espressione, nonch\u00e9 disposizioni in materia di politica della tecnologia dell'informazione e della comunicazione, ICT4D, governance di internet, e-governance, sicurezza informatica, la guerra cibernetica, cyber-terrorismo e criminalit\u00e0 informatica. La MCPIF \u00e8 stata proposta come alternativa alla legge sulla prevenzione Cybercrime del 2012 che \u00e8 stata accolta con reazioni contrastanti. I sostenitori del disegno di legge l'affermazione che la MCPIF \u00e8 il primo disegno di legge crowd-sourcing nelle Filippine.\nIn Brasile \u00e8 stato lanciato come progetto Marco civil da Internet dal Minist\u00e9rio da Justi\u00e7a mira a proteggere il diritto alla privacy, la neutralit\u00e0 della rete e stabilisce che l'accesso a Internet \u00e8 un requisito per l'esercizio dei diritti civili. La concezione del Marco civil \u00e8 dovuta originariamente al professor Ronaldo Lemos, in un articolo pubblicato il 22 maggio, 2007. Dopo la prima serie di discussioni avvenute nel 2009, il progetto \u00e8 stato pubblicato e successivamente tra l'8 aprile e il 30 maggio 2010 \u00e8 stata compiuta una seconda serie. Il 24 agosto, 2011, il disegno di legge \u00e8 stato non solo approvato dal Governo esecutivo in Brasile attraverso la presidenza del Brasile, ma ha anche inviato al Congresso dal presidente Dilma Rousseff, con il sostegno di altri quattro ministeri (Giustizia, Scienza e Tecnologia, Pianificazione, e delle Comunicazioni). Al Congresso, il disegno di legge \u00e8 stato ricevuto ed elaborato con il numero Docket 2126/2011.\nArgomenti a favore.\nI fautori delle norme di neutralit\u00e0 della rete includono le associazioni a tutela dei consumatori, le organizzazioni per i diritti umani come Articolo 19, le societ\u00e0 online e alcune societ\u00e0 tecnologiche. Molte delle principali societ\u00e0 di applicazioni su Internet sono sostenitori della neutralit\u00e0. Yahoo !, Vonage, eBay, Amazon, IAC / InterActiveCorp, Microsoft, Reddit, Twitter, Tumblr, Etsy, Daily Kos, Greenpeace, insieme a molte altre societ\u00e0 e organizzazioni, hanno preso una posizione a sostegno della neutralit\u00e0 della rete. Cogent Communications, un fornitore di servizi Internet internazionale, ha fatto un annuncio a favore di alcune politiche di neutralit\u00e0 della rete.\nNel 2008, Google ha dichiarato apertamente che i provider di banda larga abusano del loro potere di influenzare l'accesso alle applicazioni o ai contenuti concorrenti. Hanno inoltre equiparato la situazione a quella del mercato della telefonia, dove le compagnie telefoniche non sono autorizzate a controllare chi chiamano i loro clienti o ci\u00f2 che questi clienti possono dire. Tuttavia, il sostegno di Google alla neutralit\u00e0 della rete \u00e8 stato messo in discussione nel 2014. Diversi gruppi per i diritti civili, come l'ACLU, la Electronic Frontier Foundation, la Free Press e Fight for the Future, sostengono la neutralit\u00e0 della rete.\nGli individui che sostengono la neutralit\u00e0 della rete includono l'inventore del World Wide Web Tim Berners-Lee, Vinton Cerf, Lawrence Lessig, Robert W. McChesney, Steve Wozniak, Susan P. Crawford, Marvin Ammori, Ben Scott, David Reed, e l'ex presidente degli Stati Uniti Barack Obama. Il 10 novembre 2014, Obama ha raccomandato alla FCC di riclassificare il servizio Internet a banda larga come servizio di telecomunicazioni per preservare la neutralit\u00e0 della rete. Il 12 novembre 2014, AT&amp;T ha interrotto la costruzione della propria rete in fibra fino a quando non avr\u00e0 avuto \"solide regole sulla neutralit\u00e0 della rete da seguire\". Il 31 gennaio 2015, AP News ha riferito che la FCC presenter\u00e0 l'applicazione della nozione (\"con alcune precisazioni\") del Titolo II (common carrier) del Communications Act del 1934 e la sezione 706 del Telecommunications Act del 1996 all'Internet in una votazione prevista per il 26 febbraio 2015.\nControllo dei dati.\nI sostenitori della neutralit\u00e0 della rete negli Stati Uniti vogliono designare le compagnie di telecomunicazioni come common carriers, il che richiederebbe loro di consentire ai provider di servizi Internet (ISP) l'accesso gratuito alle linee via cavo, lo stesso modello utilizzato per l'accesso remoto. Vogliono assicurarsi che le compagnie telefoniche non possano esaminare, interrompere o filtrare i contenuti Internet senza un ordine del tribunale. Lo status di common carriers conferirebbe alla FCC il potere di applicare le regole di neutralit\u00e0 della rete. SaveTheInternet.com accusa le societ\u00e0 di telecomunicazioni e via cavo di volere il ruolo di gatekeeper, essendo in grado di controllare quali siti web si carichino rapidamente, carichino lentamente o non carichino affatto. Secondo SaveTheInternet.com, queste aziende vogliono favorire i fornitori di contenuti che richiedono una consegna rapida e sicura dei dati - per creare vantaggi per i propri motori di ricerca, servizi di telefonia Internet e servizi di streaming video - e rallentare l'accesso o bloccarlo a quelli dei concorrenti. Vinton Cerf, uno dei co-inventori del protocollo Internet e attuale vicepresidente di Google, sostiene che Internet sia stato progettato senza alcuna autorit\u00e0 che controlla l'accesso a nuovi contenuti o nuovi servizi. Egli conclude che i principi responsabili per la realizzazione di Internet come un tale successo sarebbero fondamentalmente indeboliti se i vettori della banda larga avessero la capacit\u00e0 di influenzare ci\u00f2 che le persone vedono e fanno online. Cerf ha anche scritto sull'importanza di considerare problemi come la Neutralit\u00e0 della Rete attraverso una combinazione del sistema a pi\u00f9 livelli di Internet e del modello multistakeholder che lo governa. Mostra come possono sorgere sfide che possono implicare la neutralit\u00e0 della rete in determinati casi basati su infrastrutture, come quando gli ISP stipulano accordi esclusivi con grandi proprietari di edifici, lasciando i residenti impossibilitati a esercitare qualsiasi scelta nel fornitore di banda larga.\nDiritti e libert\u00e0 digitali.\nI fautori della neutralit\u00e0 della rete sostengono che una rete neutrale favorisca la libert\u00e0 di parola e porti ad un ulteriore partecipazione democratica su Internet. L'ex senatore Al Franken del Minnesota teme che senza nuovi regolamenti, i principali fornitori di servizi Internet useranno la loro posizione di potere per soffocare i diritti delle persone. Definisce la neutralit\u00e0 della rete \"Il pi\u00f9 importante emendamento del nostro tempo\". Garantendo che tutte le persone e i siti web abbiano uguale accesso reciproco, indipendentemente dalla loro capacit\u00e0 di pagamento, i sostenitori della neutralit\u00e0 della rete desiderano evitare la necessit\u00e0 di pagare la parola e l'ulteriore centralizzazione del potere dei media. Lawrence Lessig e Robert W. McChesney sostengono che la neutralit\u00e0 della rete garantisce che Internet rimanga una tecnologia libera e aperta, favorendo la comunicazione democratica. Lessig e McChesney proseguono sostenendo che la monopolizzazione di Internet bloccherebbe la diversit\u00e0 delle fonti di notizie indipendenti e la generazione di contenuti web innovativi e originali.\nIntolleranza dell'utente per siti a caricamento lento.\nI sostenitori della neutralit\u00e0 della rete invocano il processo psicologico di adattamento in cui, quando le persone si abituano a qualcosa migliore, non vorranno mai tornare a qualcosa peggiore. Nel contesto di Internet, i sostenitori affermano che un utente che si abitua alla \"corsia di sorpasso\" su Internet trover\u00e0 intollerabile la \"corsia lenta\" a confronto, penalizzando enormemente qualsiasi fornitore che non \u00e8 in grado di pagare per la \"corsia di sorpasso\" \". I fornitori di video Netflix e Vimeo nei loro commenti a FCC in favore della neutralit\u00e0 della rete usano la ricerca di S.S. Krishnan e Ramesh Sitaraman che fornisce la prima prova quantitativa dell'adattamento della velocit\u00e0 tra gli utenti di video online. La loro ricerca ha studiato il livello di pazienza di milioni di utenti di video su Internet che hanno atteso il lancio di un video a caricamento lento. Gli utenti che avevano una connettivit\u00e0 Internet pi\u00f9 veloce, come la fibra ottica, dimostrarono meno pazienza e abbandonarono i loro video prima di utenti simili con una connessione Internet pi\u00f9 lenta. I risultati dimostrano come gli utenti possono abituarsi a una maggior velocit\u00e0 di connettivit\u00e0 Internet, portando a maggiori aspettative di rapidit\u00e0 e minore tolleranza per qualsiasi ritardo. L'autore Nicholas Carr e altri esperti sociologi hanno scritto sul \"habituation phenomenon\" affermando che un flusso pi\u00f9 rapido di informazioni su Internet pu\u00f2 rendere le persone meno pazienti.\nCompetizione e innovazione.\nI sostenitori della neutralit\u00e0 della rete sostengono che consentire alle societ\u00e0 via cavo il diritto di esigere un pedaggio per garantire la qualit\u00e0 o la consegna di premi creerebbe un modello di sfruttamento commerciale basato sulla posizione dell'ISP come gatekeeper. I sostenitori avvertono che, caricando i siti web per l'accesso, i proprietari della rete potrebbero essere in grado di bloccare i siti e i servizi della concorrenza, oltre a rifiutare l'accesso a coloro che non sono in grado di pagare. Secondo Tim Wu, le compagnie telefoniche prevedono di riservare la maggior quantit\u00e0 di banda per i propri servizi televisivi e di addebitare alle societ\u00e0 un pedaggio per il servizio prioritario.\nI fautori della neutralit\u00e0 della rete sostengono che consentire un trattamento preferenziale del traffico Internet, o un servizio su pi\u00f9 livelli, metterebbe le nuove societ\u00e0 online in svantaggio e rallenterebbe l'innovazione. Tim Wu sostiene che, senza neutralit\u00e0 della rete, Internet subir\u00e0 una trasformazione da un mercato governato dall'innovazione a uno governato da accordi. SaveTheInternet.com sostiene che la neutralit\u00e0 della rete mette tutti a parit\u00e0 di condizioni, il che aiuta a guidare l'innovazione. Esse sostengono che \u00e8 una conservazione del modo in cui Internet ha sempre operato, in cui la qualit\u00e0 dei siti Web e dei servizi ne determinava il successo o meno, piuttosto che trattare con gli ISP. Lawrence Lessig e Robert W. McChesney sostengono che l'eliminazione della neutralit\u00e0 della rete porterebbe Internet ad assomigliare al mondo della TV via cavo, in modo tale che l'accesso e la distribuzione dei contenuti sarebbero gestiti da una manciata di societ\u00e0 massicce, quasi monopolistiche, sebbene ci siano pi\u00f9 fornitori di servizi in ogni regione. Queste aziende controllerebbero poi ci\u00f2 che viene visto e il costo.\nL'utilizzo rapido e sicuro di Internet per settori come l'assistenza sanitaria, la finanza, la vendita al dettaglio e il gioco d'azzardo potrebbe essere soggetto a grandi commissioni applicate da tali societ\u00e0. Spiegano inoltre che la maggior parte dei grandi innovatori nella storia di Internet ha iniziato con piccoli capitali nei loro garage, ispirati a grandi idee. Ci\u00f2 \u00e8 stato possibile perch\u00e9 le protezioni della neutralit\u00e0 della rete hanno garantito un controllo limitato da parte dei proprietari delle reti, la massima concorrenza in questo spazio e gli innovatori autorizzati dall'accesso esterno. Il contenuto di Internet \u00e8 stato garantito dallo spazio libero e altamente competitivo dato dalla neutralit\u00e0 della rete. Ad esempio, nel 2005 YouTube era solo una piccola azienda di startup. A causa dell'assenza di corsie preferenziali di Internet, YouTube ha avuto la possibilit\u00e0 di ingrandirsi rispetto a Google Video. Tom Wheeler e i senatori Ronald Lee Wyden e Al Franken. Hanno detto, \"I provider di servizi Internet hanno trattato i video di YouTube come quelli di Google e Google non poteva pagare gli ISP [provider di servizi Internet ] per ottenere un vantaggio ingiusto, come una corsia di sorpasso nelle case dei consumatori \", hanno scritto. \"Bene, si \u00e8 scoperto che la gente amava YouTube molto pi\u00f9 di Google Video, quindi YouTube \u00e8 prosperato\".\nConservazione degli standard Internet.\nI sostenitori della neutralit\u00e0 della rete hanno promosso una legislazione che sostiene che autorizzare i fornitori di network obbligatori a scavalcare la separazione dei livelli di trasporto e applicazione su Internet significherebbe il declino degli standard Internet fondamentali e dell'autorit\u00e0 internazionale di consenso. Inoltre, la legislazione asserisce che il bit-shaping del trasporto dei dati delle applicazioni comprometter\u00e0 la flessibilit\u00e0 progettata del livello di trasporto.\nPrevenzione degli pseudo-servizi.\nAlok Bhardwaj, fondatore di Epic Privacy Browser, sostiene che qualsiasi violazione alla neutralit\u00e0 della rete, realisticamente parlando, non implicher\u00e0 un investimento genuino, ma piuttosto dei profitti per servizi inutili e dubbi. Ritiene improbabile che vengano fatti nuovi investimenti per creare reti speciali per determinati siti Web per raggiungere pi\u00f9 rapidamente gli utenti finali. Piuttosto, crede che la neutralit\u00e0 della rete implicher\u00e0 l'uso della qualit\u00e0 del servizio per estrarre la remunerazione dai siti web che vogliono evitare di essere rallentati. Questa teoria \u00e8 stata confermata nel 2014 quando Netflix ha annunciato che stava effettuando pagamenti a Comcast e Verizon per evitare limitazioni, rallentamenti della velocit\u00e0 di Internet per particolari servizi o siti Web, da parte di quegli ISP. Questi pagamenti sono stati descritti dal fondatore di Netflix Reed Hastings come \"una tassa arbitraria\" e \"pedaggi arbitrari di interconnessione\".\nPrincipio end-to-end.\nAlcuni sostenitori affermano che la neutralit\u00e0 della rete \u00e8 necessaria per mantenere il principio end-to-end. Secondo Lawrence Lessig e Robert W. McChesney, tutti i contenuti devono essere trattati allo stesso modo e devono muoversi alla stessa velocit\u00e0 in modo che la neutralit\u00e0 della rete sia vera. Dicono che \u00e8 questo semplice, ma geniale aspetto end-to-end, che ha permesso a Internet di agire come una potente forza per il bene economico e sociale. Secondo questo principio, una rete neutrale \u00e8 una rete stupida, che passa semplicemente i pacchetti indipendentemente dalle applicazioni che supporta. Questo punto di vista \u00e8 stato espresso da David S. Isenberg nel suo articolo \"The Rise of the Stupid Network\". Isenberg afferma che la visione di una rete intelligente viene sostituita da una nuova filosofia di rete e architettura in cui essa \u00e8 progettata per l'uso continuo, non per intermittenza e scarsit\u00e0. Piuttosto che l'intelligenza \u00e8 stata progettata nella rete stessa, l'intelligenza sarebbe stata spinta al dispositivo dell'utente finale; e la rete sarebbe stata progettata semplicemente per fornire bit senza routing di rete o conversione intelligente dei numeri. I dati sarebbero sotto controllo, dicendo alla rete dove dovrebbe essere inviato. I dispositivi dell'utente finale sarebbero quindi autorizzati a comportarsi in modo flessibile, in quanto i bit sarebbero essenzialmente liberi e non ci sarebbe alcuna supposizione che i dati siano di una singola velocit\u00e0 o tipo di dati.\nContrariamente a questa idea, il documento di ricerca intitolato \"End-to-end arguments in system design\" di Saltzer, Reed e Clark sostiene che l'intelligenza di rete non allevia i sistemi finali del requisito di controllare i dati in entrata per errori e valutare limitare il mittente, n\u00e9 per una rimozione completa dell'intelligenza dal nucleo della rete.\nArgomenti contro.\nGli oppositori delle normative sulla neutralit\u00e0 della rete includono i fornitori di servizi Internet (ISP), le societ\u00e0 di banda larga e di telecomunicazione, i produttori di hardware, gli economisti e gli esperti tecnologi. Molte delle principali societ\u00e0 di hardware e telecomunicazioni si oppongono specificamente alla riclassificazione della banda larga come common carrer ai sensi del titolo II del Communications Act. Gli avversari aziendali di queste normative includono Comcast, AT&amp;T, Verizon, IBM, Intel, Cisco, Nokia, Qualcomm, Broadcom, Juniper, D-Link, Wintel, Alcatel-Lucent, Corning, Panasonic, Ericsson e altri.\nL'articolo dell'economista Gary Becker intitolato \"Net Neutrality and Consumer Welfare\", pubblicato dalla rivista \"Journal of Competition and Economics\", sostiene che le affermazioni dei sostenitori della neutralit\u00e0 della rete \"non forniscono una motivazione convincente per la regolamentazione\" perch\u00e9 non esiste \" concorrenza significativa e crescente \" tra i fornitori di accesso a banda larga. Il presidente di Google, Eric Schmidt, afferma che, mentre Google ritiene che tipi di dati simili non debbano essere discriminati, \u00e8 giusto discriminare tra diversi tipi di dati, una posizione su cui Google e Verizon concordano generalmente, secondo Schmidt. Secondo il Wall Street Journal, quando il presidente Barack Obama ha annunciato il suo sostegno a forti regole di neutralit\u00e0 della rete alla fine del 2014, Schmidt ha detto a un alto funzionario della Casa Bianca che il presidente stava commettendo un errore. Da allora Google ha sostenuto la neutralit\u00e0 della rete.\nLe personalit\u00e0 che si oppongono alla neutralit\u00e0 della rete includono l'inventore del protocollo TCP / IP Bob Kahn, Marc Andreessen, Scott McNealy, Peter Thiel, David Farber, Nicholas Negroponte, Rajeev Suri, Jeff Pulver, Mark Cuban e il presidente della FCC Ajit Pai.\nDiversi gruppi per i diritti civili, come la National Urban League, la Rainbow / PUSH di Jesse Jackson e la League of United Latin American Citizens, si oppongono anche ai regolamenti sulla neutralit\u00e0 del titolo II, che hanno dichiarato che l'invito a regolamentare il servizio Internet a banda larga come utilit\u00e0 danneggerebbe le comunit\u00e0 minoritarie soffocando gli investimenti nelle aree scarsamente coperte dal servizio.\nUn certo numero di altri oppositori ha creato \"Hands Off The Internet\", un sito web creato nel 2006 (ora chiuso) per promuovere argomenti contro la regolamentazione di Internet. Il principale supporto finanziario per il sito web proveniva da AT&amp;T, BellSouth, Alcatel, Cingular e Citizens Against Government Waste.\nRobert Pepper, senior managing director, global advanced technology policy, presso Cisco Systems, e ex capo dello sviluppo della politica FCC, afferma: \"I sostenitori della regolamentazione della neutralit\u00e0 della rete ritengono che siano necessarie pi\u00f9 regole, a loro avviso, senza una maggiore regolamentazione, servizio i fornitori potrebbero parcellizzare larghezza di banda o servizi, creando un mondo biforcato in cui i ricchi godono di un accesso a Internet di prima classe, mentre a tutti gli altri vengono lasciate connessioni lente e contenuti degradati. Questo scenario, tuttavia, \u00e8 un falso paradigma. - Il mondo non esiste oggi, n\u00e9 esister\u00e0 in futuro: senza una regolamentazione aggiuntiva, i fornitori di servizi continueranno a fare ci\u00f2 che stanno facendo e continueranno a offrire una variet\u00e0 di piani di servizi a banda larga in una variet\u00e0 di punti di prezzo per soddisfare ogni tipo di consumatore \". Lo scienziato informatico Bob Kahn ha affermato che la neutralit\u00e0 della rete \u00e8 uno slogan che congelerebbe l'innovazione nel nucleo di Internet.\nFarber ha scritto e parlato con forza a favore della continua ricerca e sviluppo sui principali protocolli Internet. Si \u00e8 unito ai colleghi accademici Michael Katz, Christopher Yoo e Gerald Faulhaber in un editoriale per il Washington Post fortemente critico della neutralit\u00e0 della rete, affermando essenzialmente che mentre Internet ha bisogno di un rimodellamento, l'azione del Congresso volta a proteggere le parti migliori del l'attuale Internet potrebbe interferire con gli sforzi per costruire un sostituto.\nNicholas Negroponte, cofondatore della rivista \"Wired\", parla dell'impossibilit\u00e0 di una reale neutralit\u00e0 nell'intero mondo digitale. \"Considerate i device medici, per esempio. Se hai un pacemaker che trasmette \u2014 questo \u00e8 un pacemaker immaginario adesso, che comunica e monitora la tua salute inviando dati al cloud. Allora i pochi bit del tuo cuore sono una piccola porzione di un libro. Quindi hai bit che rappresentano il tuo cuore, bit che rappresentano libri e bit che rappresentano video. Dunque,\" conclude, \u201cdiscutere sul fatto che siano uguali \u00e8 folle.\u201d\nRiduzione dell'investimento.\nSecondo una lettera ai commissari della FCC e ai principali leader del Congresso inviati da 60 principali fornitori di tecnologie ISP tra cui IBM, Intel, Qualcomm e Cisco, la regolamentazione del Titolo II di Internet \"significa che invece di miliardi di investimenti nella banda larga spingono altri settori dell'economia qualsiasi, la riduzione di questa spesa soffocher\u00e0 la crescita di tutta l'economia, non si tratta di speculazioni oziose o della paura ... Il Titolo II porter\u00e0 a un rallentamento, se non un blocco nella costruzione della banda larga, perch\u00e9 se non sai che puoi recuperare il tuo investimento, non la farai\". Secondo il Wall Street Journal, in una delle poche sessioni di lobbying di Google con funzionari della FCC, l'azienda ha esortato l'agenzia a creare regole che incoraggino gli investimenti nelle reti Internet a banda larga, una posizione che rispecchia l'argomentazione avanzata dagli oppositori in merito alle forti regole di neutralit\u00e0 della rete, come AT&amp;T e Comcast. Gli oppositori della neutralit\u00e0 della rete sostengono che l'assegnazione in base alla priorit\u00e0 della larghezza di banda \u00e8 necessaria per l'innovazione futura di Internet. I fornitori di servizi di telecomunicazione come le compagnie telefoniche e via cavo e alcune societ\u00e0 tecnologiche che forniscono dispositivi di rete sostengono che i fornitori di servizi di telecomunicazione dovrebbero essere in grado di fornire un trattamento preferenziale sotto forma di servizi su pi\u00f9 livelli, ad esempio offrendo alle societ\u00e0 online la possibilit\u00e0 di trasferire i propri pacchetti di dati pi\u00f9 velocemente di altri tipi di traffico Internet. Il reddito aggiuntivo derivante da tali servizi potrebbe essere utilizzato per finanziare un maggiore accesso alla banda larga a un numero maggiore di consumatori.\nGli oppositori sostengono che la neutralit\u00e0 della rete renderebbe pi\u00f9 difficile per i fornitori di servizi Internet (ISP) e altri operatori di rete recuperare i loro investimenti nelle reti a banda larga. John Thorne, vicepresidente senior e vice-consigliere generale di Verizon, ha affermato che non sar\u00e0 incentivato a effettuare ingenti investimenti per lo sviluppo di reti a fibre ottiche avanzate se \u00e8 loro vietato addebitare maggiori diritti di accesso preferenziali alle societ\u00e0 che desiderano sfruttare le funzionalit\u00e0 ampliate di tali reti. Thorne e altri ISP hanno accusato Google e Skype di freeloading e free riding per l'utilizzo di una rete di linee e cavi che la societ\u00e0 telefonica ha speso miliardi di dollari per costruire. Marc Andreessen afferma che \"una pura visione di neutralit\u00e0 della rete \u00e8 difficile da sostenere se si desidera avere anche continui investimenti nelle reti a banda larga. Se sei un grande telco in questo momento, spendi nell'ordine di $ 20 miliardi l'anno in capex . Devi sapere come ottenere un ritorno sull'investimento Se hai queste regole di neutralit\u00e0 della rete in cui non puoi mai addebitare un'azienda come Netflix, non otterrai mai un ritorno continuo dell'investimento - il che significa che smetter\u00e0 di investire nella rete e non vorrei essere qui seduto tra 10 o 20 anni con le stesse velocit\u00e0 a banda larga che otteniamo oggi\".\nI sostenitori della normativa sulla neutralit\u00e0 della rete affermano che gli operatori di rete hanno continuato a investire meno in infrastrutture. Tuttavia, secondo Copenhagen Economics, gli investimenti negli Stati Uniti nell'infrastruttura di telecomunicazioni sono superiori del 50% rispetto a quelli dell'Unione europea. Come percentuale del PIL, il tasso di investimenti della banda larga degli Stati Uniti per PIL trascina leggermente il Regno Unito e la Corea del Sud, ma supera di poco il Giappone, il Canada, l'Italia, la Germania e la Francia. Sulla velocit\u00e0 della banda larga, Akamai ha riferito che gli Stati Uniti seguono solo la Corea del Sud e il Giappone tra i suoi principali partner commerciali, e riportano che solo il Giappone, nel G-7, abbia una connessione di velocit\u00e0 media di 10 Mbit / s o superiore, ma sono sostanzialmente avanti rispetto alla maggior parte dei suoi altri principali partner commerciali.\nLa Casa Bianca ha riferito che nel giugno 2013 le velocit\u00e0 di connessione negli Stati Uniti sono \"le pi\u00f9 veloci rispetto ad altri paesi con popolazione o estensione simile\". Il rapporto di Akamai su \"Lo stato di Internet\" del secondo trimestre del 2014 afferma che \"in totale 39 stati hanno visto il tasso di rapidit\u00e0 4K pi\u00f9 del doppio nell'ultimo anno\". In altre parole, come riporta ZDNet, questi stati hanno visto un aumento \"maggiore\" della disponibilit\u00e0 della velocit\u00e0 di 15 Mbit / s necessaria per i video 4K. Secondo il Progressive Policy Institute e i dati ITU, gli Stati Uniti hanno i prezzi entry-level pi\u00f9 convenienti per la banda larga fissa nell'OCSE.\nIn Indonesia, c'\u00e8 un numero molto elevato di connessioni Internet che sono soggette a accordi esclusivi tra l'ISP e il proprietario dell'edificio, e il cambiamento di questa dinamica potrebbe sbloccare molte pi\u00f9 scelte di consumo e maggiori velocit\u00e0. Il commissario della FCC Ajit Pai e Lee Goldman della Commissione elettorale federale hanno scritto in un pezzo di Politico nel febbraio 2015, \"Confrontando l'Europa, che ha da tempo regolamentazioni di tipo utility, con gli Stati Uniti, che ha adottato un modello normativo leggero. gli Stati Uniti, sia cablati che wireless, sono significativi pi\u00f9 veloce di quelli in Europa. L'investimento nella banda larga negli Stati Uniti \u00e8 di molti multipli rispetto all'Europa. E la portata della banda larga \u00e8 molto pi\u00f9 ampia negli Stati Uniti, nonostante la sua densit\u00e0 di popolazione molto pi\u00f9 bassa\".\nConcorrenza crescente e investimenti.\nUn documento del 2010 sulla neutralit\u00e0 della rete da parte dell'economista premio Nobel Gary Becker e dei suoi colleghi ha affermato che \"esiste una concorrenza crescente tra i fornitori di accesso a banda larga e che pochi significativi problemi competitivi sono stati osservati fino ad oggi, suggerendo che non vi \u00e8 alcuna motivazione convincente per tali regolazione\". Becker e gli altri economisti Dennis Carlton e Hal Sidler hanno rilevato che \"Tra la met\u00e0 del 2002 e la met\u00e0 del 2008, il numero di linee di accesso a banda larga ad alta velocit\u00e0 negli Stati Uniti \u00e8 passato da 16 milioni a circa 133 milioni e il numero di linee a banda larga residenziali \u00e8 cresciuto da 14 milioni a quasi 80 milioni, il traffico Internet \u00e8 quasi triplicato tra il 2007 e il 2009. Allo stesso tempo, i prezzi dei servizi di accesso a Internet a banda larga sono diminuiti drasticamente\". Il PPI riporta che i margini di profitto dei fornitori statunitensi di banda larga sono generalmente da un sesto a un ottavo di aziende che usano la banda larga (come Apple o Google), contraddicendo l'idea di truffare i prezzi da parte dei fornitori.\nQuando il presidente della FCC Tom Wheeler ha ridefinito la banda larga da 4 Mbit /s a 25 Mbit/s (3,125 MB/s) o pi\u00f9 nel gennaio 2015, i commissari della FCC Ajit Pai e Mike O'Reilly credevano che la ridefinizione fosse quella di impostare l'intento dell'agenzia di risolvere la lotta contro la neutralit\u00e0 della rete con nuovi regolamenti. I commissari hanno sostenuto che le linee guida della velocit\u00e0 pi\u00f9 severe hanno dipinto il settore della banda larga come meno competitivo, giustificando le mosse della FCC con i regolamenti sulla neutralit\u00e0 della rete del Titolo II.\nScoraggia la competizione.\nIl commissario della FCC Ajit Pai afferma che la FCC respinge completamente le preoccupazioni dei concorrenti pi\u00f9 piccoli che saranno soggetti a varie tasse, come le tasse sulla propriet\u00e0 statale e le imposte generali sulle entrate. Di conseguenza, secondo Pai, questo non fa nulla per creare pi\u00f9 concorrenza all'interno del mercato. Secondo Pai, la decisione della FCC di imporre i regolamenti del Titolo II \u00e8 contrastata dai pi\u00f9 piccoli concorrenti privati del paese e da molti fornitori di banda larga comunali. Nel suo dissenso, Pai ha osservato che 142 ISP wireless (WISP) hanno affermato che la nuova \"intrusione normativa nelle nostre attivit\u00e0 ... di FCC probabilmente ci costringerebbe ad aumentare i prezzi, ritardare l'espansione della distribuzione o entrambi\". Ha anche osservato che 24 dei pi\u00f9 piccoli ISP del paese, ciascuno con meno di 1.000 clienti residenziali a banda larga, ha scritto alla FCC affermando che il Titolo II \"metter\u00e0 a dura prova le nostre limitate risorse\" perch\u00e9 \"non hanno avvocati interni e nessuna linea di bilancio per il consiglio esterno \". Inoltre, altri 43 fornitori di banda larga comunali hanno dichiarato alla FCC che il titolo II \"scatener\u00e0 conseguenze al di fuori del controllo della Commissione e rischierebbe gravi danni alla nostra capacit\u00e0 di finanziare e implementare la banda larga senza apportare alcun vantaggio concreto ai consumatori o ai fornitori di servizi di frontiera che il mercato non sta gi\u00e0 provando oggi senza l'aiuto di alcun regolamento aggiuntivo\".\nSecondo un articolo della rivista Wired di Berin Szoka, Matthew Starr e Jon Henke, i governi locali e i servizi pubblici impongono le barriere pi\u00f9 significative all'ingresso per una maggiore concorrenza via cavo a banda larga: \"Mentre le discussioni popolari si concentrano su presunti \"monopolisti\" come le grandi aziende del cavo, \u00e8 il governo che ha davvero la colpa \". Gli autori affermano che le amministrazioni locali e i loro servizi di pubblica utilit\u00e0 fanno pagare agli ISP molto pi\u00f9 di quanto costino effettivamente e hanno l'ultima parola sul fatto che un ISP possa costruire una rete. I funzionari pubblici determinano quali requisiti un ISP deve soddisfare per ottenere l'approvazione per l'accesso ai \"diritti di passaggio\" di propriet\u00e0 pubblica (che consente loro di posizionare i fili), riducendo cos\u00ec il numero di potenziali concorrenti che possono proficuamente implementare servizi Internet, come U -Verse, Google Fiber e Verizon FiOS. I contraccolpi possono includere i requisiti municipali per gli ISP come la costruzione di un servizio dove non \u00e8 richiesto, la donazione di attrezzature e la fornitura di banda larga gratuita agli edifici governativi.\nTasse potenzialmente aumentate.\nAjit Pai, commissario della FCC, che si \u00e8 opposto alla riclassificazione degli ISP del Titolo II del 2015, afferma che la sentenza consente nuove tasse sulla banda larga sottoponendole alle imposte in stile telefono del Universal Service Fund. La Free Press fautore della neutralit\u00e0 della rete scrive \"il potenziale aumento medio di tasse e onorari per famiglia sarebbe molto inferiore\" rispetto alla stima fornita dagli oppositori della neutralit\u00e0 della rete e che se ci fossero tasse aggiuntive, la cifra potrebbe essere intorno ai 4 miliardi di dollari. In circostanze favorevoli, \"l'aumento sarebbe esattamente zero\". Nel frattempo, il Progressive Policy Institute sostiene che il Titolo II potrebbe innescare tasse e commissioni fino a $ 11 miliardi all'anno. Il sito web finanziario Nerd Wallet ha fatto la propria valutazione e si \u00e8 basato su un possibile impatto fiscale di 6,25 miliardi di dollari, stimando che la famiglia media americana potrebbe vedere la propria bolletta fiscale aumentare di 67 dollari l'anno.\nIl portavoce della FCC Kim Hart ha dichiarato che la sentenza \"non aumenter\u00e0 le tasse\" Tuttavia, il commissario avversario, Ajit Pai, afferma che \"il piano apre esplicitamente la porta a miliardi di dollari di nuove tasse sulla banda larga. Queste nuove tasse significheranno prezzi pi\u00f9 alti per i consumatori e tasse pi\u00f9 nascoste che dovranno pagare\".Pai ha spiegato che \"Se guardate la bolletta del telefono, vedrete una \"Tassa di servizio universale\" o qualcosa del genere: queste tasse - che la maggior parte degli americani chiamerebbero le tasse - sono pagate dagli americani per il loro servizio telefonico. ogni anno attraverso la FCC.I consumatori non hanno dovuto pagare queste tasse sulle loro bollette a banda larga perch\u00e9 la banda larga non \u00e8 mai stata prima un servizio di Titolo II, ma ora lo \u00e8. E cos\u00ec l'Ordine apre esplicitamente la porta a miliardi di dollari in nuove tasse\".\nRegolamenti non necessari.\nSecondo il fondatore di PayPal e investitore di Facebook Peter Thiel nel 2011, \"La neutralit\u00e0 della rete non \u00e8 stata necessaria fino ad oggi. Non vedo alcuna ragione per cui \u00e8 improvvisamente diventato importante, quando Internet ha funzionato abbastanza bene negli ultimi 15 anni senza di essa. ... I tentativi del governo di regolamentare la tecnologia sono stati straordinariamente controproducenti in passato\". Max Levchin, l'altro co-fondatore di PayPal, ha fatto eco a dichiarazioni simili, dicendo alla CNBC:\" Internet non \u00e8 rotto, ed \u00e8 arrivato qui senza regolamento governativo e probabilmente in parte a causa della mancanza di regolamentazione governativa\". Gli oppositori delle nuove politiche di neutralit\u00e0 della rete federale indicano il successo di Internet come un segno che non sono necessarie nuove normative. Sostengono che la ragione per cui Internet ha avuto un successo cos\u00ec rapido \u00e8 perch\u00e9 gli ISP e i consumatori hanno dovuto risolvere le proprie controversie e competere attraverso l'innovazione. Uno dei critici pi\u00f9 espliciti del Congresso sui regolamenti di neutralit\u00e0 della rete \u00e8 il senatore Ted Cruz, del Texas, che sottolinea che \"l'innovazione [su Internet] stia accadendo senza dover andare al governo e dire \"Madre, posso? \" Ci\u00f2 che accade quando il governo inizia a regolare un servizio pubblico \u00e8 che calcola tutto e lo congela\". Nel regolamentare come viene fornito Internet, gli oppositori sostengono che il governo ostacoler\u00e0 l'innovazione sul web.\nAjit Pai, commissario della FCC, uno dei due commissari che si oppose alla proposta di neutralit\u00e0 della rete, ha criticato la decisione della FCC sulla neutralit\u00e0 di Internet, affermando che le minacce percepite dagli ISP ingannano i consumatori, degradano i contenuti o sfigurano ci\u00f2 che non piace: \"La prova di queste continue minacce? Non ce n'\u00e8, \u00e8 tutto aneddoto, ipotesi e isteria. Un piccolo ISP in Nord Carolina presumibilmente ha bloccato le chiamate VoIP un decennio fa. Comcast ha limitato il traffico BitTorrent per facilitare la congestione del caricamento otto anni fa. Apple ha introdotto Facetime sul Wi-Fi prima e sulle reti cellulari poi, come esempi non sono sufficienti per raccontare una storia coerente sulla neutralit\u00e0 della rete: lo spauracchio non \u00e8 mai stato cos\u00ec facile\". In un articolo su Chicago Tribune, il commissario della FCC Pai e Joshua Wright della Federal Trade Commission sostengono che \"Internet non \u00e8 rotto e non abbiamo bisogno del piano del presidente per\" sistemarlo. Piuttosto il contrario. Internet \u00e8 una storia di successo senza precedenti. \u00c8 una piattaforma libera, aperta e prospera\".\nQuestioni correlate.\nCaching di contenuti.\nIl caching di contenuti \u00e8 il processo attraverso il quale i contenuti pi\u00f9 frequentemente richiesti vengono temporaneamente memorizzati in posizioni strategiche all'interno della rete (e.g., in servers nelle vicinanze degli utenti finali) al fine di ottenere determinate performance. Per esempio, le tecniche di caching vengono comunemente applicate dagli ISPs per ridurre la congestione della rete e portano ad una maggiore qualit\u00e0 dell'esperienza (QoE) percepita dagli utenti finali.\nPoich\u00e9 i cache servers hanno una capacit\u00e0 di storage limitata, il caching implica un processo di selezione dei contenuti meritevoli di essere memorizzati. Svariati algoritmi sono stati sviluppati con l'obiettivo di effettuare questo processo di selezione che, il pi\u00f9 delle volte, porta a memorizzare i contenuti pi\u00f9 popolari. I contenuti memorizzati vengono distribuiti con una superiore QoE (e.g., minore latenza di consegna) ed il caching pu\u00f2 essere di conseguenza considerato una forma di differenziazione del traffico.\nTuttavia, il caching non \u00e8 visto in generale come una forma di differenziazione discriminatoria del traffico. Per esempio, lo specialista Adam Marcus afferma che \"l'accesso ai contenuti memorizzati nei server di cache pu\u00f2 essere leggermente pi\u00f9 veloce per gli utenti, ma nessuno viene discriminato e la maggior parte dei contenuti in Internet non presentano stringenti requisiti di latenza\". In linea con questa idea, il caching non \u00e8 regolamentato dai sistemi giuridici favorevoli alla neutralit\u00e0 della rete, come ad esempio l'Open Internet Order stabilito dalla FCC nel 2015. A maggior ragione, la legittimit\u00e0 del caching non \u00e8 mai stata messa in discussione da coloro che si oppongono alla neutralit\u00e0 della rete. Al contrario, la complessit\u00e0 delle operazioni implicate nel caching (e.g., processamento intelligente di informazioni) \u00e8 stato successivamente considerato dalla FCC come una delle ragioni tecniche per le quali gli ISPs non dovrebbero essere considerati semplici common carriers, il che legittimerebbe l'abrogazione delle regole imposte dalla neutralit\u00e0 della rete.\nAll'interno di un paradigma di neutralit\u00e0 della rete, la prioritizzazione di una classe di traffico rispetto ad un'altra \u00e8 consentita sono se determinati requisiti vengono soddisfatti (e.g., se le classi in questione presentano requisiti di QoS oggettivamente diversi). Tuttavia, per quanto riguarda il caching, \u00e8 necessaria una selezione tra contenuti dello stesso tipo (e.g., un insieme di contenuti video che meritano di essere memorizzati). Coerentemente con la generale deregolamentazione in materia di caching, non esiste una regola che specifichi come questo processo possa essere effettuato in modo non discriminatorio. Tuttavia, la letteratura scientifica dibatte la questione del caching come processo potenzialmente discriminatorio e fornisce alcune possibili linee guida per affrontarla. Per esempio, un caching non discriminatorio potrebbe essere effettuato considerando la popolarit\u00e0 dei contenuti, oppure con l'obiettivo di garantire la stessa QoE a tutti gli utenti, o alternativamente per raggiungere un qualche obiettivo di welfare comune.\nPer quanto riguarda le CDNs, la relazione tra caching e neutralit\u00e0 della rete \u00e8 ancora pi\u00f9 complicata. Infatti, le CDNs vengono utilizzare per fornire una consegna di contenuti scalabile ed altamente efficiente e non per consentire l'accesso ad Internet. Conseguentemente, a differenza degli ISPs, alle CDNs viene consentito di far pagare i content providers per memorizzare i loro contenuti. Quindi, bench\u00e9 ci\u00f2 possa essere considerato una forma di prioritizzazione del traffico sotto pagamento, le CDNs non sono soggette alle regole di neutralit\u00e0 della rete e vengono raramente incluse nel dibattito. Nonostante ci\u00f2, alcuni ritengono che Internet sia cambiato a tal punto che il ruolo di ogni entit\u00e0 che contribuisce alla consegna dei contenuti debba essere incluso nella discussione riguardante la neutralit\u00e0 della rete. Tra questi, l'analista Dan Rayburn ha suggerito che \"l'Open Internet Order emanato dalla FCC nel 2015 fosse scioccamente focalizzato solo sugli ISPs\".\nQuestione Wikipedia Zero.\nNel 2012 Wikimedia Foundation ha lanciato Wikipedia Zero, un progetto nato con lo scopo di fornire gratuitamente Wikipedia sui dispositivi mobili (tramite zero-rating), in particolare nei paesi in via di sviluppo. Sono, proprio per quest'ultimo motivo, nate delle polemiche poich\u00e9 la pratica viola le regole di neutralit\u00e0 della rete in quanto il traffico dovrebbe essere trattato allo stesso modo, indipendentemente dalla capacit\u00e0 di pagamento degli utenti.\nNeutralit\u00e0 dei Device.\nLa neutralit\u00e0 dei device \u00e8 il principio secondo cui spetta agli utenti decidere quali software e applicazioni installare sui propri device e quali invece rimuovere, al fine di garantire la libert\u00e0 di scelta.\nNel 2014 l\u2019Onorevole Stefano Quintarelli ha presentato la prima proposta di legge al mondo a favore della neutralit\u00e0 dei device. Nel 2016 la Camera dei Deputati ha approvato il disegno di legge, che quindi \u00e8 passato al Senato. Nel 2017 il Senato ha bloccato l\u2019iter di formazione della legge, a ridosso del voto finale, dopo che questa era gi\u00e0 stata approvata da tutte le commissioni, come effetto dell'azione di lobby da parte di multinazionali della telefonia e di Apple.\nNel 2017 una legge simile \u00e8 stata approvata in Corea del Sud.\nNel 2019 la candidata alla Presidenza USA, Sen. Elizabeth Warren, ha lanciato una proposta di Device Neutrality separando strutturalmente l'App Store di Apple dal resto dell'azienda che produce i dispositivi."}
{"id": "505388", "revid": "767487", "url": "https://it.wikipedia.org/wiki?curid=505388", "title": "Il sesto giorno", "text": "\"Il sesto giorno (The 6th Day)\" \u00e8 un film del 2000 diretto da Roger Spottiswoode.\nTrama.\nIn un futuro prossimo non precisato, la clonazione di animali e organi umani \u00e8 diventata una consuetudine. La clonazione umana, tuttavia, \u00e8 vietata dalle cosiddette leggi del \"Sesto giorno\". Il miliardario Michael Drucker, proprietario della societ\u00e0 di clonazione Replacement Technologies, assume il pilota privato Adam Gibson e il socio Hank Morgan per compiere un'escursione sugli sci. A causa dell'importanza di Drucker, i due piloti devono prima sottoporsi a esami del sangue e degli occhi per verificare la loro attitudine. Il giorno dell'arrivo di Drucker, Adam scopre che il suo cane, Oliver, \u00e8 morto, e Hank si offre di far volare Drucker per consentire ad Adam di far clonare l'animale da parte della RePet. Dopo aver visitato un negozio \"RePet\", non ne rimane convinto e acquista invece una bambola animatronica, una SimPal, di nome Cindy.\nAdam torna a casa e scopre non solo che Oliver \u00e8 gi\u00e0 stato clonato, ma un presunto clone di se stesso \u00e8 con la sua famiglia, insieme a un altro SimPal Cindy. Gli agenti di sicurezza della Replacement Technologies Marshall, Talia, Vincent e Wiley arrivano con l'intenzione di uccidere Adam. Adam uccide Talia e Wiley nell'inseguimento e riesce a fuggire, ma entrambi vengono successivamente clonati. Dopo che la polizia ha consegnato Adam agli agenti di sicurezza, egli scappa e cerca rifugio nell'appartamento di Hank. Hank non crede quasi alla sua storia, ma quando Adam gli mostra il clone decide di aiutarlo. Adam contempla di uccidere il suo clone ma non riesce a farlo. Poco dopo, Tripp (che Adam riconosce dall'escursione sugli sci) uccide Hank e viene ferito a morte da Adam. Rivelato come un estremista religioso anti-clonazione, Tripp informa Adam che Hank era un clone, poich\u00e9 aveva ucciso l'originale sulla cima della montagna all'inizio della giornata, per poter uccidere Drucker, anch'egli un clone, e ora c'\u00e8 un nuovo clone di Drucker. Tripp si suicida quindi per evitare di essere catturato da Marshall e dagli altri. Gli agenti arrivano di nuovo e Adam \u00e8 in grado di disabilitare Marshall, uccidere di nuovo Talia e rubarle il pollice.\nAdam si intrufola alla Replacement Technologies grazie al pollice di Talia e trova il dottor Griffin Weir, lo scienziato dietro la tecnologia illegale di clonazione umana. Weir conferma la storia di Tripp, aggiungendo che per resuscitare Drucker, l'incidente doveva essere coperto e Adam fu clonato perch\u00e9 credevano erroneamente che fosse stato ucciso. Weir spiega che Drucker - che era gi\u00e0 morto anni prima - avrebbe potuto perdere tutti i suoi beni se la rivelazione fosse diventata pubblica, poich\u00e9 i cloni sono privi di tutti i diritti. In sintonia con la difficile situazione di Adam, Weir gli d\u00e0 un disco di memoria (sincronizzazione) del clone di Drucker, ma lo avverte che Drucker potrebbe invece inseguire l'altro Adam, mettendo in pericolo la sua famiglia. Weir scopre inoltre che Drucker ha progettato cloni umani con malattie mortali come polizza assicurativa contro il tradimento. Dopo aver scoperto che sua moglie era una di queste vittime, Weir si confronta con Drucker e si dimette. Drucker gli spara a morte promettendo di clonare sia lui che sua moglie.\nGli agenti di Drucker rapiscono la famiglia Gibson e Adam si trova faccia a faccia con il suo clone. I due si uniscono riluttanti e escogitano un piano per distruggere la struttura di Drucker. Mentre Adam distrugge il sistema di sicurezza e viene catturato, il clone si intrufola, pianta una bomba e salva la sua famiglia. Drucker, tuttavia, rivela ad Adam che lui stesso \u00e8 il clone; l'altro Adam \u00e8 quello originale. Adirato, Adam combatte gli agenti di Drucker e Drucker viene ferito a morte mentre Talia, Wiley, Vincent e Marshall vengono uccisi per l'ultima volta. Drucker riesce a clonare se stesso prima di morire, ma l'equipaggiamento difettoso rende il nuovo Drucker incompleto e deforme. Mentre l'Adam clone si fa strada sul tetto, viene salvato in elicottero da quello reale mentre Drucker cade e muore prima che la struttura esploda.\nAvendo ora una visione pi\u00f9 moderata della clonazione, il vero Adam organizza che il suo clone si trasferisca in Argentina per avviare un ufficio satellite della loro attivit\u00e0 di noleggio. L'esistenza del clone viene mantenuta segreta, soprattutto quando scoprono che il suo DNA non ha malattie incorporate, dandogli la possibilit\u00e0 di una vita piena, dal momento che non aveva alcun valore politico per Drucker. Come regalo d'addio alla famiglia Gibson, il clone d\u00e0 loro il gatto RePet di Hank, Sadie. Dopo che Adam gli ha ricordato che anche il clone fa parte della loro famiglia, quest'ultimo parte alla volta dell'Argentina."}
{"id": "505389", "revid": "116340745", "url": "https://it.wikipedia.org/wiki?curid=505389", "title": "V\u00e1clav Neck\u00e1\u0159", "text": "Dal 1968 al 1970 ha fatto parte del celebre gruppo pop \"Golden Kids\" con le cantanti Marta Kubi\u0161ov\u00e1 e Helena Vondr\u00e1\u010dkov\u00e1.\n\u00c8 sposato con Jaroslava e ha due figli.\nBiografia.\n\u00c8 stato attore in due film diretti da Ji\u0159\u00ed Menzel - il drammatico \"Treni strettamente sorvegliati\" (1966), tratto da un romanzo di Bohumil Hrabal, e il comico \"Allodole sul filo\" (1990).\nCon la caduta del comunismo e la riabilitazione di Marta Kubi\u0161ov\u00e1 non pi\u00f9 interdetta dalle pubbliche apparizioni, i Golden Kids sono di nuovo assieme al Karlin di Praga (26 e 27 dicembre 1989) e in una fortunata serie di concerti e show televisivi (1994 e 2003)."}
{"id": "505395", "revid": "287204", "url": "https://it.wikipedia.org/wiki?curid=505395", "title": "Telefoto", "text": "La telefoto, o belinografia dall'italianizzazione del nome francese \"B\u00e9linographe\", \u00e8 un'immagine fotografica ricevuta via linea telefonica (analogica) o telegrafica. Il principio della telefotografia consiste nella trasformazione di segnali acustici in segnali luminosi che, emessi da una cellula fotoelettrica, impressionano la carta fotografica o una pellicola fotosensibile.\nIdeato dal francese \u00c9douard Belin nel 1920, questo sistema di trasmissione delle immagini \u00e8 stato in uso fino alla met\u00e0 degli anni novanta del XX secolo presso tutte le agenzie di stampa e i principali quotidiani di informazione.Oggi \u00e8 stata totalmente soppiantato dalle immagini digitali trasmesse attraverso Internet.\nNel novembre del 1934 la telefoto fa la sua comparsa sulle colonne di \"Stampa Sera\", l'edizione pomeridiana de \"La Stampa\": \u00e8 un'immagine della partita di calcio Inghilterra-Italia (la storica \"Battaglia di Highbury\").\nL'immagine trasmessa viene chiamata belinogramma."}
{"id": "505401", "revid": "287204", "url": "https://it.wikipedia.org/wiki?curid=505401", "title": "Il Secolo", "text": "Il Secolo pu\u00f2 riferirsi a tre giornali italiani:"}
{"id": "505403", "revid": "38120", "url": "https://it.wikipedia.org/wiki?curid=505403", "title": "Il secolo", "text": ""}
{"id": "505416", "revid": "1536192", "url": "https://it.wikipedia.org/wiki?curid=505416", "title": "Il Tempo", "text": "Il Tempo \u00e8 un quotidiano italiano, fondato a Roma da Renato Angiolillo nel maggio 1944.\nStoria.\nLa fondazione.\nNella Roma occupata dai nazisti Renato Angiolillo acquist\u00f2 due testate:\nA partire dal 6 maggio 1944 aveva fatto uscire \"l'Italia\" con distribuzione clandestina. Nei primi giorni di giugno l'avanzata degli Alleati si fece inarrestabile, la Liberazione di Roma sempre pi\u00f9 vicina. Il 5 giugno il quotidiano usc\u00ec, finalmente alla luce del sole, annunciando la liberazione della capitale. Stampato in una vecchia tipografia in via Mario de' Fiori, nel centro di Roma, il primo numero recava la testata \u00abIl Tempo\u00bb seguito da \u00abl'Italia\u00bb. Angiolillo prese la decisione di cambiare il titolo negli ultimi minuti prima di andare in stampa. Nella sottotestata apparve l'indicazione \u00abQuotidiano socialdemocratico\u00bb. Il giornale era composto da un unico foglio, come gli altri quotidiani, ed era venduto al prezzo di 50 centesimi di lira. La redazione si trovava in piazza di Pietra.\nDopo due soli numeri \"Il Tempo\" venne sospeso dal \"Psychological Warfare Branch\" alleato per violazione degli accordi sulla stampa intercorsi tra il CLN ed il comando alleato. Angiolillo e il condirettore Leonida R\u00e8paci si diedero da fare perch\u00e9 venisse revocato il provvedimento e, dopo soli due giorni di sospensione, il 9 giugno \"Il Tempo\" ritorn\u00f2 in edicola, con la nuova sottotestata \u00abQuotidiano indipendente\u00bb. Nei primi mesi il giornale fu compilato da Angiolillo, R\u00e8paci (condirettore) e da quattro colleghi: Guglielmo Serafini, Carlo Scaparro, Gaspare Gresti e Marcello Zeri. In una Roma in cui tutti i principali quotidiani, tra cui anche \"Il Messaggero\", erano stati sospesi per collusione con il passato regime, per \"Il Tempo\" fu facile farsi conoscere dal pubblico dei lettori. Molti giornalisti erano senza lavoro ed accettarono di buon grado di collaborare al nuovo quotidiano. Tra essi anche i corrispondenti romani dei quotidiani del Nord, ancora sotto il regime della Repubblica Sociale. Tra il 1944 e il 1945 \"Il Tempo\" si avvalse della collaborazione di grandi firme: Corrado Alvaro, Massimo Bontempelli, Vitaliano Brancati, Emilio Cecchi, Virgilio Lilli e Vittorio Giovanni Rossi. E ancora: Vincenzo Cardarelli, Antonio Baldini, Mario Praz, Alberto Savinio, Alberto Moravia, Dino Terra e Guido Piovene.\nNello stesso anno, il 1944, il quotidiano lanci\u00f2 la pubblicazione in esclusiva dei \u00abDiari\u00bb di Galeazzo Ciano, gerarca del fascismo, diventando rapidamente il primo quotidiano della capitale con una tiratura di copie. Angiolillo cap\u00ec che i lettori del quotidiano appartenevano alla borghesia, alla classe media. Impresse quindi una virata alla linea politica del quotidiano, che pass\u00f2 da socialdemocratico a conservatore. La rottura con R\u00e8paci fu inevitabile. Alla fine dell'anno il sodalizio si sciolse.\nL'epoca Angiolillo.\nNel 1945, quando i grandi quotidiani (\"Messaggero\", \"Giornale d'Italia\") poterono finalmente tornare nelle edicole, \"Il Tempo\" si era gi\u00e0 formato un pubblico di lettori consolidato: era il quotidiano pi\u00f9 letto nella capitale. Renato Angiolillo continu\u00f2 nelle vesti di editore unico e direttore allo stesso tempo. \nIn un'Italia spaccata in due tra fascisti ed antifascisti, \"Il Tempo\" ospit\u00f2 nelle pagine della cultura le opinioni degli intellettuali dell'una e dell'altra parte. Il dialogo, che continu\u00f2 anche durante i processi di epurazione, favor\u00ec la creazione di un clima di conciliazione nazionale. \nIl direttore-editore allarg\u00f2 la propria diffusione a tutto il Mezzogiorno d'Italia. Nei primi anni del dopoguerra la tiratura raggiunse la vetta di copie. La sede venne trasferita nello storico Palazzo Wedekind, in piazza Colonna, dove il giornale risiede tuttora. Successivamente venne aperta una sede anche a Milano dove nacque l'edizione dedicata al Nord: \"Il Tempo di Milano\". L'edizione milanese ebbe un proprio direttore, Giovanni Mosca.\nLavoravano nel quotidiano romano all'inizio degli anni cinquanta: Vittorio Zincone, editorialista (che, dopo una parentesi di due anni al \"Resto del Carlino\", torn\u00f2 nel 1955 come vicedirettore), poi Guido Guidi, cronista giudiziario; Alberto Giubilo, allo sport, Igor Man agli esteri. Titolare della nota politica (detta in gergo \"pastone\") era Salvatore Aponte.\nAltre firme de \"Il Tempo\" erano Alberto Giovannini e Alberto Consiglio, titolari di popolari rubriche: \"Lettera della domenica\" il primo (che trattava di politica e soprattutto di costume); \"Formicaio\" e \"Disco Rosso\" il secondo. Anche Nantas Salvalaggio, all'epoca cronista, teneva una sua rubrica: \"Un giorno in pretura\". Redattore capo era il giovane Egidio Sterpa. Un altro giornalista arrivato dal \"Corriere\" era Italo Zingarelli, presto soprannominato il \"figlio del vocabolario\". Il primo degli inviati del quotidiano era Virgilio Lilli. Ma va ricordato anche Gianni Granzotto, corrispondente da Parigi. Altra firma nota \u00e8 stato Attilio Foti, in forza al giornale dal 1955, per anni responsabile degli Interni oltre che inviato.\nLa parte culturale del giornale era diretta dal critico letterario Enrico Falqui. Tra i collaboratori vi erano Giotto Dainelli, Augusto Del Noce, Giorgio Del Vecchio, Curzio Malaparte, Alberto Moravia, Mario Praz, Giuseppe Prezzolini, Niccol\u00f2 Rodolico, Enrico Sacchetti, Alberto Savinio, Emilio Servadio e Gioacchino Volpe. Il critico teatrale era Silvio D'Amico, il critico musicale era Guido Pannain mentre le recensioni cinematografiche furono affidate a Vittorio Bonicelli (dal 1950 al 1960), e poi a Gian Luigi Rondi.\nAnche negli anni sessanta \"Il Tempo\" fu il quotidiano pi\u00f9 venduto della capitale. Dal 1965 per vent'anni il curatore della Terza pagina fu Fausto Gianfranceschi. Apparvero scritti di Augusto Del Noce, Mario Praz, Ettore Paratore, Franco Cardini, Marcello Veneziani e Paolo Isotta.\nDal 1973 ad oggi.\nIl 16 agosto 1973 mor\u00ec Renato Angiolillo. Come suo successore fu designato il direttore amministrativo del giornale Gianni Letta, in servizio al \"Tempo\" fin dal 1958. Letta guid\u00f2 il quotidiano per quasi 14 anni, fino all'aprile del 1987. Durante la sua direzione il giornale si mantenne sopra le copie vendute. Nel 1982 il quotidiano ebbe una tiratura media di copie.\nNel 1993 \"il Tempo\" era in buona salute: 120 giornalisti confezionavano un quotidiano che vendeva intorno alle copie al giorno. Ma i rapporti con la propriet\u00e0 erano pessimi. All'inizio di marzo si diffuse la voce che la propriet\u00e0 aveva raccolto un dossier con il profilo professionale e privato su ciascun giornalista. Il 10 marzo i giornalisti entrarono in sciopero protestando contro la violazione dello Statuto dei lavoratori per 39 giorni, fino all'intervento risolutore della presidenza del Consiglio ad aprile inoltrato.\nIl quotidiano fatic\u00f2 molto a riprendersi e sub\u00ec un calo di copie. Nel 1995\u201396 ebbe una ripresa, con Gianni Mottola direttore, Bruno Costi vicedirettore e Carlo Palumbo capocronista: ritorn\u00f2 sopra le centomila copia di tiratura e raggiunse una quota di vendite giornaliere pari a copie. Fino al 2007 il quotidiano usciva in formato lenzuolo con doppio dorso: nel dorso interno era presente il fascicolo dedicato all'edizione locale. Il 4 ottobre 2007 la propriet\u00e0 acquist\u00f2 di una nuova rotativa allo scopo di stampare in un nuovo formato cartaceo. Da allora \u00abIl Tempo\u00bb esce in formato berlinese monodorso. Contestualmente fu rinnovata la grafica e venne introdotta la stampa a colori su tutte le pagine. Nello stesso anno fu potenziato il sito web.\nVariazioni dell'assetto proprietario.\nSin dalla fondazione, \"Il Tempo\" \u00e8 stato di propriet\u00e0 di Renato Angiolillo, che fu anche unico proprietario dell'editrice del quotidiano, la Societ\u00e0 Editrice Romana (SER). Successivamente intercorsero le seguenti variazioni:\nEdizioni locali.\n\"Il Tempo\" \u00e8 disponibile in una sola edizione nazionale, ma in passato ha avuto diverse edizioni locali. La pi\u00f9 duratura \u00e8 stata quella di Abruzzo e Molise, unificate dopo il \"restyling\" del 2007, che \u00e8 terminata il 31 ottobre 2014.\nOggi il quotidiano \u00e8 venduto in abbinamento a testate locali nel Lazio e in Umbria:\nDiffusione.\nLa diffusione di un quotidiano si ottiene, secondo i criteri dell'ADS, dalla somma di: Totale Pagata + Totale Gratuita + Diffusione estero + Vendite in blocco."}
{"id": "505428", "revid": "599013", "url": "https://it.wikipedia.org/wiki?curid=505428", "title": "Bdz", "text": ""}
{"id": "505429", "revid": "466539", "url": "https://it.wikipedia.org/wiki?curid=505429", "title": "Django (informatica)", "text": "Django \u00e8 un web framework con licenza open source per lo sviluppo di applicazioni web, scritto in linguaggio Python, seguendo il paradigma \"Model-Template-View\".\nIl progetto \u00e8 sviluppato dalla \"Django Software Foundation\" (DSF), un'organizzazione indipendente senza scopo di lucro. Venne concepito inizialmente per gestire diversi siti di notizie per la World Company di Lawrence (Kansas), e distribuito con una licenza BSD a luglio 2005. Alcuni siti noti che utilizzano questo framework sono attualmente Pinterest, Instagram, Mozilla, The Washington Times, Public Broadcasting Service. , Bitbucket, , NASA \nIntroduzione e funzionalit\u00e0.\nDjango \u00e8 stato utilizzato internamente per diverso tempo prima di essere distribuito pubblicamente. Fu sviluppato da Adrian Holovaty, Simon Willison, Jacob Kaplan-Moss e Wilson Miner mentre lavoravano alla World Company, per la gestione di tre siti di notizie: \"The Lawrence Journal-World\", lawrence.com e KUsports.com. \u00c8 stato chiamato Django in omaggio al chitarrista jazz Django Reinhardt.\nL'orientamento che ha Django nella gestione dei siti di notizie \u00e8 evidente dal suo design, poich\u00e9 fornisce un certo numero di funzionalit\u00e0 che facilitano lo sviluppo rapido di applicazioni per la gestione di contenuti Web. Per esempio, invece che richiedere sviluppatori per la realizzazione di \"controller\" e \"view\" per le aree di amministrazione di un sito, Django fornisce una soluzione integrata di amministrazione dei contenuti che pu\u00f2 essere inclusa come parte di ogni sito basato su Django e che pu\u00f2 gestire molti siti con un'unica installazione. L'applicazione per l'amministrazione permette di creare, aggiornare e eliminare contenuti rappresentati da oggetti tenendo traccia di tutte le operazioni effettuate e fornisce un'interfaccia per la gestione di utenti e gruppi di utenti (inclusa la gestione dei permessi).\nLa distribuzione principale di Django viene fornita con applicazioni che forniscono un sistema di commenti, funzionalit\u00e0 per la creazione di feed RSS e/o Atom, \"pagine semplici\" che permettono di essere gestite senza dover scrivere un controller o una view appositi, e funzionalit\u00e0 di redirezione di URL.\nAltre funzionalit\u00e0 incluse:\nMentre Django \u00e8 influenzato fortemente dalla filosofia di sviluppo Model-View-Controller, i suoi sviluppatori dichiarano pubblicamente che non si sentono in dovere di seguire un particolare paradigma di sviluppo, preferendo invece semplicemente \"ci\u00f2 che sembra giusto\". Come risultato, per esempio, ci\u00f2 che sarebbe chiamato \"\"controller\" in un framework MVC classico in Django \u00e8 chiamato \"view\" mentre ci\u00f2 che dovrebbe essere chiamato \"view\" \u00e8 chiamato \"template\".\"\nSupporto server.\nDjango pu\u00f2 essere usato con Apache, nginx usando il supporto di WSGI, oppure Cherokee grazie al modulo Python \"flup\". Pu\u00f2 inoltre usare un server FastCGI, per esempio Lighttpd o Hiawatha. Pu\u00f2 anche essere usato con qualunque altro server standard WSGI.\nDjango supporta in modo completo e multipiattaforma quattro tipi di database: PostgreSQL, MySQL, SQLite e Oracle. Microsoft SQL Server pu\u00f2 essere usato solo in ambiente Windows, mentre esistono backend esterni simili per IBM DB2, SQL Anywhere e Firebird SQL. Inoltre esiste un fork chiamato django-nonrel che supporta database NoSQL, come per esempio MongoDB e il datastore di Google App Engine.\nDjango pu\u00f2 inoltre essere usato insieme a Jython con qualunque server applicativo Java EE, come per esempio GlassFish o JBoss.\nGoogle App Engine prevede il supporto per Django nella versione 1.x.x come uno dei framework integrati."}
{"id": "505430", "revid": "76963", "url": "https://it.wikipedia.org/wiki?curid=505430", "title": "Jeremy Sumpter", "text": "Biografia.\n\u00c8 nato in California ma \u00e8 cresciuto in una piccola citt\u00e0 del Kentucky, dove la sua famiglia si \u00e8 trasferita quando lui era bambino. Nel 2000, a undici anni, la famiglia di Jeremy si trasfer\u00ec a Los Angeles.\nCarriera.\nSumpter \u00e8 entrato nell'agenzia \"International Modeling and Talent Association\" all'et\u00e0 di 11 anni e ha iniziato la sua carriera da modello in Kentucky.\nIl suo primo ruolo in un film \u00e8 stato in \"Frailty - Nessuno \u00e8 al sicuro\" del 2001. Sumpter ha ricevuto una candidatura ai Saturn Award per la \"Migliore interpretazione di un attore emergente\" per la sua performance. In seguito, \u00e8 apparso con Danny Glover nel film \"Just a Dream\", per la quale ha ricevuto un Young Artist Award.\nNel luglio 2002, all'et\u00e0 di 13 anni, Sumpter \u00e8 stato selezionato per il ruolo di protagonista in \"Peter Pan\", girato in Australia. Sumpter \u00e8 cresciuto di parecchi centimetri durante le riprese del film, e la cosa fu un problema per la produzione.\nSumpter ha vinto sia un Saturn e Young Artist Award per questo film.\nNel 2004 ha recitato nella serie TV \"Clubhouse\", nel ruolo di un ragazzo che ottiene il suo lavoro da sogno: fare il battitore per una grande squadra di baseball. La serie per\u00f2 \u00e8 stata cancellata dalla CBS dopo soli cinque episodi per i bassi ascolti; tutti gli 11 episodi realizzati da allora sono stati trasmessi su canali via cavo/satellite.\nSumpter ha trascorso l'estate del 2005 in Oregon per girare la commedia adolescenziale \"The Sasquatch Gang\", uscito nel novembre 2006. Ha avuto un piccolo ruolo nel film \"An American Crime\" del 2007, ed \u00e8 anche apparso in un episodio di \"\".\nHa avuto dei ruoli anche in \"You're So Cupid\", \"Soul Surfer\" e \"Death and Cremation\".\nVita privata.\nNel novembre 2011 inizia una relazione con l'attrice Jessica Banuel.\nNel dicembre 2015 annuncia il suo imminente matrimonio con Lauren Pacheco. \nNell'ottobre 2016 la coppia si lascia, annullando il loro fidanzamento. "}
{"id": "505434", "revid": "5296", "url": "https://it.wikipedia.org/wiki?curid=505434", "title": "Terzo stato", "text": ""}
{"id": "505441", "revid": "1610933", "url": "https://it.wikipedia.org/wiki?curid=505441", "title": "Vombato", "text": ""}
{"id": "505443", "revid": "125186834", "url": "https://it.wikipedia.org/wiki?curid=505443", "title": "Necrodeath", "text": "I Necrodeath sono una band thrash/black metal italiana, formatasi nel 1984 a Genova per idea del batterista Peso e del chitarrista Claudio.\nSono uno dei primi gruppi thrash originatisi in Italia, assieme ad altri come Bulldozer e Schizo. La loro musica \u00e8 un connubio tra un violento thrash metal e uno stile vocale tipico del black metal, corredato da testi prettamente anti-cristiani. Stando alle loro dichiarazioni, i Necrodeath hanno avuto una certa influenza su svariate formazioni di metal estremo come Cradle of Filth, Mayhem, Immortal, At the Gates, Brutal Truth e Marduk. La musica della band \u00e8 ispirata al sound di Slayer, Sodom, Dark Angel, Possessed, Venom, Kreator, Celtic Frost e Bathory.\nStoria.\nGli inizi.\nI Necrodeath si formarono a Genova il 5 febbraio 1984, con il nome Ghostrider, ad opera del batterista Peso e del chitarrista Claudio. I due decisero di far nascere un proprio gruppo in seguito alla tappa italiana del tour dei Venom alla quale Peso e Claudio assistettero. Fin dalle prime apparizioni, i componenti si facevano conoscere con gli pseudonimi Ingo Veleno (voce), Mark Peso (batteria), Fuckin' Clod (chitarra) e Peter Volcano (basso). Con questa formazione incisero la demo \"Mayhemic Destruction\". Nel 1985 il nome del gruppo fu ufficialmente cambiato in Necrodeath e con esso i loro relativi nomi si trasformarono da Ingo Veleno in Ingo, da Mark Peso in Peso, da Fuckin' Clod in Claudio e Paolo, che sostitu\u00ec Peter Volcano. Cos\u00ec venne inciso, nello stesso anno, il demo \"The Shining Pentagram\".\nGli esordi.\nI Necrodeath esordirono con il primo concerto dal vivo assieme agli Hate il 21 marzo 1986 al Teatro Verdi di Sestri Ponente.\nNel 1987 pubblicarono il loro disco di debutto, dal titolo \"Into the Macabre\", album caratterizzato da un thrash metal violento e chiaramente ispirato a Slayer, Bathory, Venom, Possessed, Dark Angel e Kreator. Acquisita una buona fama, nel 1989 il gruppo pubblic\u00f2 il secondo capitolo discografico, denominato \"Fragments of Insanity\". La carriera dei Necrodeath sub\u00ec un arresto sul nascere e il comportamento poco professionale della loro label spinse la band a sciogliersi improvvisamente agli inizi degli anni novanta. Ogni componente si dedic\u00f2 a nuovi progetti; da rilevare che nel 1991 Peso fond\u00f2, insieme al chitarrista Tommy Talamanca, il gruppo death metal Sadist (ispirato dal nome di una vecchia canzone dei Necrodeath, \"Necrosadist\"), uno dei pi\u00f9 importanti gruppi death metal italiani che ha avuto anche occasione di suonare con i Carcass nel 1995.\nLa Reunion.\nDopo circa otto anni di inattivit\u00e0, nel 1998 i Necrodeath si riformarono con una nuova formazione e i membri fondatori Peso e Claudio ingaggiarono alla voce Flegias degli Opera IX e al basso John. Il disco del dopo riunione fu \"Mater of All Evil\", uscito nel 1999. Con la medesima formazione, il gruppo incise negli anni successivi \"Black as Pitch\" (2001) e \"Ton(e)s of Hate\" (2003). \"100% Hell\" (2006) fu invece composto con il chitarrista Andy, ingaggiato dagli \"Andrasta\", in sostituzione di Claudio, uscito dal gruppo per motivi familiari. Il disco vede anche Cronos dei Venom come ospite speciale, il quale venne introdotto alla band tramite il giornalista Luca Bosio, un amico del gruppo di Peso.\nAttivit\u00e0 recenti.\nI Necrodeath sono attualmente sotto l'etichetta Scarlet Records e sono distribuiti all'estero dalla tedesca SPV GmbH e dalla Audioglobe. Con queste case nell'ottobre 2007 il gruppo ha pubblicato un nuovo album, intitolato \"Draculea\", un concept album dedicato al conte Vlad \u0162epe\u015f. Il disco vede la partecipazione come chitarrista di Pier Gonella, membro di Labyrinth e Mastercastle, in sostituzione di Andy.\nL'ultima, recente novit\u00e0 \u00e8 stata proclamata dagli stessi Necrodeath il 18 luglio 2008 subito dopo il loro concerto al Metal on Earth: John, dopo ben 10 anni di attivit\u00e0 con il gruppo, decide di lasciare la band, mentre Pier ne diventa membro stabile dopo la partecipazione a \"Draculea\".\nNel settembre 2008 entra in formazione come bassista GL membro degli Enough to Kill e Rage Against You.\nNel maggio 2009 i Necrodeath pubblicano un nuovo album, intitolato \"Phylogenesis\" un concept album sulla genesi umana, anch'esso per l'etichetta Scarlet Records.\nIl 5 febbraio 2010 i Necrodeath celebrano i 25 anni di attivit\u00e0 pubblicando un album di cover, intitolato \"Old Skull\". L'album raccoglie brani di bands che hanno ispirato i Necrodeath sin dagli esordi della loro carriera (Venom, Slayer, Black Sabbath...) inoltre vi \u00e8 la partecipazione di membri dei Bulldozer, Schizo ed ex componenti Necrodeath. Nel 2011 esce per Scarlet Records \"The Age of Fear\" un album raccolta della lunga carriera Necrodeath. Sempre nel 2011 e sempre sotto Scarlet viene pubblicato un nuovo album inedito dei Necrodeath, chiamato \"Idiosyncrasy\", un concept album composto da un'unica traccia di 40 minuti, con una copertina ispirata alle locandine dei film di Quentin Tarantino. Nel 2013 pubblicano il loro primo DVD live, \"Hellive\" registrato nei concerti del 2012 a Scordia e a Milano, mentre nel 2014 esce il loro decimo album in occasione del trentennale della loro carriera, \"The 7 Deadly Sins\", concept album dedicato ai sette vizi capitali.\nNel settembre 2015 la band pubblica un nuovo singolo intitolato \"Headhunting\". Prodotto dalla casa discografica \"Terror from hell\" records, vede ospiti \"Mantas\", chitarrista fondatore dei Venom, e \"Tony Dolan\", pi\u00f9 conosciuto come \"Demolition Man\".\nNel 2018 \u00e8 il turno di \"The Age of Dead Christ\", un album che segna il ritorno a un suono \"old school ,\" supportato da un lungo tour, inizialmente programmato appositamente su 33 date. Il 2019 invece vede la band impegnata con il \"remake\" (alcuni brani erano gi\u00e0 presenti in album precedenti del gruppo, che ha sempre amato le \"autocover\") del secondo album, ovvero \"Defragments of Insanity\". Nell' aprile del 2020 esce l'EP \"Neraka\" (Inferno, in indonesiano\"), che purtroppo non potr\u00e0 essere supportato da un'attivit\u00e0 live soddisfacente, causa pandemia. Riescono comunque a sfruttare questo infausto periodo dedicandosi a raccontare le loro gesta allo scrittore Massimo Villa, che ne pubblica una biografia nel novembre del 2021 per Arcana Edizioni, dal titolo \"Necrodeath - The Shining Book\", accolta positivamente sia dal pubblico che dalla critica. "}
{"id": "505444", "revid": "2120674", "url": "https://it.wikipedia.org/wiki?curid=505444", "title": "Arcidiocesi di Anqing", "text": "Larcidiocesi di Anqing (in latino: \"Archidioecesis Nganchimensis\") \u00e8 una sede metropolitana della Chiesa cattolica in Cina. Nel 1950 contava 28.268 battezzati su 7.000.000 di abitanti. La sede \u00e8 vacante.\nTerritorio.\nL'arcidiocesi comprende parte della provincia cinese dell'Anhui.\nSede arcivescovile \u00e8 la citt\u00e0 di Anqing, dove si trova la cattedrale del Sacro Cuore di Ges\u00f9.\nStoria.\nIl vicariato apostolico di Anqing (o Anking) fu eretto il 21 febbraio 1929 con il breve \"Ut aucto\" di papa Pio XI, ricavandone il territorio dal vicariato apostolico di Wuhu (oggi diocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl governo cinese nomin\u00f2 Joseph Zhu Huayu vescovo di Bengbu nel 1986, e nel contempo amministratore diocesano delle diocesi di Anqing e Wuhu. Il 3 luglio 2001 il governo ha unificato le tre diocesi in una sola corrispondente al territorio della provincia civile, e ha denominato la nuova circoscrizione \"diocesi di Anhui\" con sede nella capitale Hefei. Il 26 febbraio 2005 \u00e8 deceduto il vescovo Zhu, che non fu mai riconosciuto dalla Santa Sede.\nIl 3 maggio 2006 \u00e8 stato ordinato, senza un previo consenso della Santa Sede, monsignor Giuseppe Liu Xinhong come nuovo vescovo dell'Anhui, cosa che ha suscitato una presa di posizione ufficiale di Roma.\nA seguito dell'accordo del 2018 tra Santa Sede e Repubblica popolare cinese sulla nomina dei vescovi, papa Francesco ha riammesso nella comunione ecclesiale il vescovo \"ufficiale\" di Anhui, Giuseppe Liu Xinhong. La comunicazione della Santa Sede sul compito pastorale affidatogli come vescovo in Anhui \u00e8 stata ricevuta dall'interessato il 12 dicembre 2018 a Pechino nell'ambito di una celebrazione ecclesiale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nAlla fine del 1950 la diocesi contava su una popolazione di 7.000.000 di persone 28.268 battezzati, corrispondenti allo 0,4% del totale."}
{"id": "505445", "revid": "92723", "url": "https://it.wikipedia.org/wiki?curid=505445", "title": "Diocesi di Anguo", "text": "La diocesi di Anguo (in latino: \"Dioecesis Ngancuovensis\") \u00e8 una sede della Chiesa cattolica in Cina suffraganea dell'arcidiocesi di Pechino. Nel 1949 contava 33.200 battezzati su 1.200.000 abitanti. La sede \u00e8 vacante.\nTerritorio.\nLa diocesi si trova nella provincia cinese di Hebei e comprende le citt\u00e0-contee di Anguo e Dingzhou nella prefettura di Baoding, e le contee di Li e Boye.\nSede vescovile \u00e8 la citt\u00e0 Anguo.\nStoria.\nLa prefettura apostolica di Lixian (Lihsien) fu eretta il 15 aprile 1924 con il breve \"Ex hac sublimi\" di papa Pio XI, ricavandone il territorio dai vicariati apostolici di Ce-li centrale (oggi diocesi di Baoding) e Ce-li sud-occidentale (oggi diocesi di Zhengding).\nIl 28 ottobre 1926 papa Pio XI ordin\u00f2 per la prima volta alcuni vescovi cinesi, tra cui il prefetto apostolico di Lixian, Melchior Souen.\nIl 13 luglio 1929 in virt\u00f9 del breve \"Edocet Nos\" dello stesso papa Pio XI la prefettura apostolica \u00e8 stata elevata al rango di vicariato apostolico con il nome di vicariato apostolico di Anguo (o Ankwo).\nL'11 aprile 1946 il vicariato apostolico \u00e8 diventato diocesi con la bolla \"Quotidie Nos\" di papa Pio XII.\nIn seguito, con l'espulsione di tutti i missionari stranieri e l'avvento del governo comunista di Mao, la diocesi fu soppressa dal governo cinese ed il suo territorio accorpato con quello della diocesi di Boading. Tuttavia la Santa Sede ha continuato a considerare esistente la diocesi; nel 1988 infatti fece ordinare clandestinamente il sacerdote Etienne Liu Difen (Lifen), arrestato nel 1990 e morto in prigione in circostanze non chiare nel 1992. Dopo questa data, la diocesi risulta vacante.\nPer la particolare situazione della Chiesa cattolica in Cina, la Santa Sede non nomina vescovi per le diocesi cinesi, che ufficialmente sono sede vacanti anche in presenza di vescovi riconosciuti da Roma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nAl termine dell'anno 1949 la diocesi su una popolazione di 1.200.000 persone contava 33.200 battezzati, corrispondenti al 2,8% del totale."}
{"id": "505446", "revid": "110157", "url": "https://it.wikipedia.org/wiki?curid=505446", "title": "Arcidiocesi di Guangzhou", "text": "Larcidiocesi di Guangzhou (in latino: \"Archidioecesis Coamceuvensis\") \u00e8 una sede metropolitana della Chiesa cattolica in Cina. Nel 1949 contava 20.346 battezzati su 4.800.000 abitanti. La sede \u00e8 vacante.\nTerritorio.\nL'arcidiocesi comprende parte della provincia cinese del Guangdong.\nSede arcivescovile \u00e8 la citt\u00e0 di Guangzhou, dove si trova la cattedrale del Sacro Cuore di Ges\u00f9, edificata tra il 1863 ed il 1888 e riconosciuta dal governo come monumento storico nazionale.\nStoria.\nIl vicariato apostolico di Guangdong-Guangxi fu eretto l'11 maggio 1848, ricavandone il territorio dalla diocesi di Macao.\nIl 6 agosto 1875 cedette una porzione del suo territorio a vantaggio dell'erezione della prefettura apostolica di Guangxi (oggi arcidiocesi di Nanning) e contestualmente assunse il nome di vicariato apostolico di Guangdong.\nIl 6 aprile 1914 cedette un'altra porzione di territorio a vantaggio dell'erezione del vicariato apostolico di Chaozhou (oggi diocesi di Shantou) e per effetto del breve \"Ecclesiarum omnium\" di papa Pio X cambi\u00f2 ancora nome in vicariato apostolico di Guangzhou (Canton).\nSuccessivamente, cedette a pi\u00f9 riprese ulteriori porzioni di territorio a vantaggio dell'erezione di nuove circoscrizioni ecclesiastiche, e precisamente:\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nNel 1981 l'amministratore apostolico Dominic Tang Yee-ming, in cura ad Hong Kong, fu nominato da papa Giovanni Paolo II arcivescovo di Guangzhou, cosa che per\u00f2 gli imped\u00ec di rientrare in Cina; visse in esilio a Hong Kong fino alla sua morte, il 27 giugno 1995.\nNel maggio del 2001 \u00e8 deceduto il vescovo \"ufficiale\" James Lin Bingliang e la diocesi \u00e8 rimasta vacante fino al 2007, quando fu consacrato vescovo, con il benestare della Santa Sede, Joseph Gan Junqiu, ordinato il 4 dicembre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1949 su una popolazione di 4.800.000 persone contava 20.346 battezzati, corrispondenti allo 0,4% del totale.\nSecondo dati statistici riportati dall'Agenzia Fides, nel 2012 l'arcidiocesi comprende circa 60.000 fedeli, distribuiti in 50 fra chiese e cappelle con 17 sacerdoti e 16 seminaristi maggiori."}
{"id": "505447", "revid": "110157", "url": "https://it.wikipedia.org/wiki?curid=505447", "title": "Prefettura apostolica di Zhaotong", "text": "La prefettura apostolica di Zhaotong (in latino: \"Praefectura Apostolica Chaotungensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica comprende la parte nord-orientale della provincia cinese dello Yunnan e si estende sulla citt\u00e0-prefettura di Zhaotong.\nSede prefettizia \u00e8 la citt\u00e0 di Zhaotong (distretto di Zhaoyang), dove si trova la chiesa del Sacro Cuore.\nAltre comunit\u00e0 cattoliche sono presenti a Yiliang, Daguan, Yanjin, Shuifu, Suijiang, Zhenxiong e Qiaojia.\nStoria.\nLa prefettura apostolica di Zhaotong (Chaotung) \u00e8 stata eretta l'8 aprile 1935 con la bolla \"Ad christianum\" di papa Pio XI, ricavandone il territorio dal vicariato apostolico di Yunnanfu (oggi arcidiocesi di Kunming).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nSecondo la \"Guide to the Catholic Church in China\", nel 2014 la prefettura apostolica contava all'incirca 35.000 fedeli, 9 chiese e 6 sacerdoti."}
{"id": "505448", "revid": "110157", "url": "https://it.wikipedia.org/wiki?curid=505448", "title": "Diocesi di Zhengzhou", "text": "La diocesi di Zhengzhou (in latino: \"Dioecesis Cemceuvensis\") \u00e8 una sede della Chiesa cattolica in Cina suffraganea dell'arcidiocesi di Kaifeng. Nel 1950 contava 20.514 battezzati su 4.000.000 di abitanti. La sede \u00e8 vacante.\nTerritorio.\nLa diocesi comprende la parte occidentale della provincia cinese di Henan.\nSede vescovile \u00e8 la citt\u00e0 di Zhengzhou.\nStoria.\nLa prefettura apostolica dell'Honan Occidentale fu eretta il 15 maggio 1906, ricavandone il territorio dal vicariato apostolico di Honan meridionale (oggi diocesi di Nanyang), e venne affidata dalla congregazione per la Propagazione della Fede ai padri saveriani di Parma.\nIl 2 maggio 1911, in forza del breve \"Cum summa\" di papa Pio X, la prefettura apostolica fu elevata al rango di vicariato apostolico; alla sua guida venne posto il saveriano Luigi Calza, che fu il primo religioso della sua congregazione a essere innalzato all'episcopato.\nIl 3 dicembre 1924 mut\u00f2 il nome in favore di vicariato apostolico di Chengchow (Zhengzhou) in forza del decreto \"Vicarii et Praefecti\" della Congregazione di Propaganda Fide.\nIl 25 maggio 1929 ha ceduto una porzione di territorio a vantaggio dell'erezione della prefettura apostolica di Luoyang (oggi diocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNon si conoscono a tutt'oggi (2012) nomi di vescovi \"clandestini\" o \"ufficiali\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 4.000.000 di persone contava 20.514 battezzati, corrispondenti allo 0,5% del totale."}
{"id": "505449", "revid": "92723", "url": "https://it.wikipedia.org/wiki?curid=505449", "title": "Diocesi di Chifeng", "text": "La diocesi di Chifeng (in latino: \"Dioecesis Cefomensis\") \u00e8 una sede della Chiesa cattolica in Cina suffraganea dell'arcidiocesi di Shenyang. Nel 1950 contava 29.582 battezzati su 798.000 abitanti. La sede \u00e8 vacante.\nTerritorio.\nLa diocesi comprende parte della provincia cinese della Mongolia Interna.\nSede vescovile \u00e8 la citt\u00e0 di Chifeng, dove si trova la cattedrale del Sacro Cuore di Ges\u00f9.\nStoria.\nLa prefettura apostolica di Chifeng fu eretta il 21 gennaio 1932 con il breve \"Romani Pontifices\" di papa Pio XI, ricavandone il territorio dal vicariato apostolico di Jehol (oggi diocesi di Jinzhou). La prefettura apostolica fu affidata alle cure del clero indigeno.\nIl 21 aprile 1949 la prefettura apostolica fu elevata al rango di diocesi con la bolla \"Per Apostolicas Litteras\" di papa Pio XII.\nNel 1990 fu ordinato, per la prima volta dopo il 1957, un vescovo della \"Chiesa ufficiale patriottica cinese\", Andreas Zhu Wenyu, \"le cui qualit\u00e0 episcopali erano riconosciute da Roma\", deceduto il 24 settembre 2006.\nL'8 settembre 2018 ha ceduto una porzione del suo territorio a vantaggio dell'erezione della diocesi di Chengde.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 798.000 persone contava 29.582 battezzati, corrispondenti al 3,7% del totale."}
{"id": "505450", "revid": "6923", "url": "https://it.wikipedia.org/wiki?curid=505450", "title": "Rivelatore a scintillazione", "text": "Un rivelatore a scintillazione \u00e8 un tipo di rivelatore di particelle usato in fisica delle particelle per rilevare particelle elettricamente cariche.\nStoria.\nQuesti rivelatori furono parecchio usati negli anni '70 nella ricerca di fisica di base, mentre oggigiorno sono stati sostituiti da rilevatori pi\u00f9 sofisticati tipo le camere ad impulsi.\nIl primo rivelatore a scintillazione (detto spintariscopio) fu costruito nel 1903 da Sir W. Crookes. Esso consisteva di uno schermo di ZnS e di un microscopio; se una particella alfa lo urtava, esso produceva una piccola scintilla di luce. All'inizio tale scintilla era osservata visivamente. Con tale tecnica Geiger e Marsden (1910) effettuarono lo studio della diffusione di particelle \u03b1 da parte di nuclei che port\u00f2 alla fondamentale ipotesi di Rutherford sulla costituzione degli atomi. Ancora oggi l'uso degli scintillatori costituisce uno dei metodi pi\u00f9 utili per la rivelazione e lo studio di radiazioni di vario tipo. \nSuccessivamente nel 1944, per la raccolta di segnali di scintillazione, furono introdotti i fotomoltiplicatori.\nFunzionamento.\nLo scintillatore \u00e8 connesso al fotomoltiplicatore attraverso una guida di luce. Una particella che passa attraverso lo scintillatore perde energia trasferendola a quest'ultimo con meccanismi particolari cui segue poi l'emissione di fotoni. Negli scintillatori amorfi (plastici, liquidi), l'energia trasferita viene utilizzata per eccitarne le molecole che, poi, diseccitandosi emettono fotoni con un andamento temporale di tipo esponenziale. Negli scintillatori pi\u00f9 comuni l'emissione avviene prevalentemente nel violetto, con tempi variabili dai nanosecondi ai microsecondi. Tali fotoni sono poi trasmessi, attraverso una guida di luce opportuna, al fotocatodo del fotomoltiplicatore. Qui i fotoni liberano degli elettroni per effetto fotoelettrico che sono poi accelerati e focalizzati sul primo dinodo. Il rapporto tra il numero dei fotoelettroni prodotti ed il numero di fotoni incidenti sul fotocatodo viene detto \"efficienza quantica del fotocatodo\". Per ogni elettrone primario che urta un dinodo, possono essere emessi dai 2 ai 5 elettroni secondari. Introducendo, ad esempio, 14 stadi di moltiplicazione, si raggiungono fattori di moltiplicazione di circa un miliardo. \nLa carica raccolta (integrale dell'impulso) e l'ampiezza degli impulsi sono proporzionali all'energia depositata nello scintillatore. Gli scintillatori possono essere organici o inorganici (i quali hanno una migliore risposta di luce, ma sono pi\u00f9 lenti nella risposta temporale rispetto a quelli organici)."}
{"id": "505451", "revid": "110157", "url": "https://it.wikipedia.org/wiki?curid=505451", "title": "Diocesi di Zhaoxian", "text": "La diocesi di Zhaoxian (in latino: \"Dioecesis Ciaoscienensis\") \u00e8 una sede della Chiesa cattolica in Cina suffraganea dell'arcidiocesi di Pechino. Nel 1947 contava 45.000 battezzati su 900.000 abitanti. La sede \u00e8 vacante.\nTerritorio.\nLa diocesi comprende parte della provincia cinese dello Hebei.\nSede vescovile \u00e8 la citt\u00e0 di Zhaoxian, nella contea di Zhao.\nStoria.\nLa prefettura apostolica di Zhaoxian fu eretta il 18 marzo 1929 con il breve \"Cum Vicarius\", ricavandone il territorio dal vicariato apostolico di Zhengdingfu (oggi diocesi di Zhengding).\nL'11 gennaio 1932 la prefettura apostolica fu elevata al rango di vicariato apostolico con il breve \"Ex apostolico munere\" di papa Pio XI.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 9 marzo 1983 fu consacrato vescovo della diocesi il sacerdote Raimondo Wang Chonglin. L'8 agosto 2000 questi consacr\u00f2 suo vescovo coadiutore il sacerdote Giuseppe Jiang Mingyuan. Entrambi sono deceduti, Jiang Mingyuan il 13 luglio 2008 all'et\u00e0 di 77 anni, e Wang Chonglin il 2 febbraio 2010 all'et\u00e0 di 88 anni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1947 su una popolazione di 900.000 persone contava 45.000 battezzati, corrispondenti al 5,0% del totale.\nSecondo alcune fonti statistiche la diocesi di Zhaoxian contava nel 2010 60.000 cattolici, 60 sacerdoti, 124 religiose, 170 seminaristi minori e 52 maggiori, e 145 chiese e luoghi di culto."}
{"id": "505452", "revid": "92723", "url": "https://it.wikipedia.org/wiki?curid=505452", "title": "Arcidiocesi di Changsha", "text": "Larcidiocesi di Changsha (in latino: \"Archidioecesis Ciamsciavensis\") \u00e8 una sede metropolitana della Chiesa cattolica in Cina. Nel 1950 contava 9.038 battezzati su 5.000.000 di abitanti. La sede \u00e8 vacante.\nTerritorio.\nL'arcidiocesi comprende parte della provincia cinese dello Hunan.\nSede arcivescovile \u00e8 la citt\u00e0 di Changsha; nel distretto di Kaifu si trova la cattedrale dell'Immacolata Concezione.\nStoria.\nIl vicariato apostolico di Hunan fu eretto il 2 aprile 1856 con il breve \"Suscepti cura\" di papa Pio IX, ricavandone il territorio dal vicariato apostolico di Hupeh e Hunan (oggi arcidiocesi di Hankou).\nIl 19 settembre 1879 cedette porzioni del suo territorio a vantaggio dell'erezione del vicariato apostolico dell'Hunan settentrionale (oggi diocesi di Changde) e nel contempo assunse il nome di vicariato apostolico dell'Hunan meridionale. Il 3 dicembre 1924 mut\u00f2 nuovamente nome a favore di vicariato apostolico di Changsha in forza del decreto \"Vicarii et Praefecti\" della Congregazione di Propaganda Fide.\nSuccessivamente cedette a pi\u00f9 riprese altre porzioni di territorio a vantaggio dell'erezione di nuove circoscrizioni ecclesiastiche e precisamente:\nL'11 aprile 1946 il vicariato apostolico \u00e8 stato elevato al rango di arcidiocesi metropolitana con la bolla \"Quotidie Nos\" di papa Pio XII.\nNel 1991 le autorit\u00e0 cinesi hanno accorpato le 10 circoscrizioni ecclesiastiche dello Hunan riconosciute dalla Santa Sede in sei diocesi; nel 1998 una nuova riorganizzazione stabilita dall'associazione patriottica cattolica cinese ha istituito una sola diocesi, denominata \"diocesi di Hunan\" con sede a Changsha, comprensiva di tutto il territorio della provincia.\nDopo 12 anni di sede vacante, durante i quali nessun vescovo, n\u00e9 \"clandestino\" n\u00e9 \"ufficiale\", ha governato la diocesi, il 25 aprile 2012 \u00e8 stato consacrato vescovo Methodius Qu Ailin, riconosciuto dalle autorit\u00e0 governative cinesi e dotato di mandato pontificio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 5.000.000 di persone contava 9.038 battezzati, corrispondenti allo 0,2% del totale."}
{"id": "505453", "revid": "1543377", "url": "https://it.wikipedia.org/wiki?curid=505453", "title": "Diocesi di Changde", "text": "La diocesi di Changde (in latino: \"Dioecesis Ciamteana\") \u00e8 una sede della Chiesa cattolica in Cina suffraganea dell'arcidiocesi di Changsha. Nel 1950 contava 6.690 battezzati su 3.200.000 abitanti. La sede \u00e8 vacante.\nTerritorio.\nLa diocesi comprende la parte settentrionale della provincia cinese dello Hunan.\nSede vescovile \u00e8 la citt\u00e0 di Changde, dove si trova la cattedrale dell'Immacolata Concezione.\nStoria.\nIl vicariato apostolico di Hu-nan Settentrionale fu eretto il 19 settembre 1879, ricavandone il territorio dal vicariato apostolico di Hunan (oggi arcidiocesi di Changsha).\nIl 3 dicembre 1924 assunse il nome di vicariato apostolico di Changde in forza del decreto \"Vicarii et Praefecti\" della Congregazione di Propaganda Fide.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nL'11 aprile 1946 il vicariato apostolico \u00e8 diventato diocesi con la bolla \"Quotidie Nos\" di papa Pio XII.\nSulle sorti della diocesi dopo l'avvento al governo del regime comunista, si conosce poco. Nel 1979 vescovo appartenente all'associazione patriottica cattolica cinese, non riconosciuto da Roma, era monsignor Yang Gaojian, deceduto nel 1995.\nIn seguito alla riformulazione delle circoscrizioni ecclesiastiche ad opera dell'Associazione patriottica cattolica cinese, l'antica diocesi, assieme a tutte quelle dello Hunan, sono state accorpate a formare la \"diocesi di Hunan\" con sede a Changsha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.200.000 persone contava 6.690 battezzati, corrispondenti allo 0,2% del totale."}
{"id": "505454", "revid": "110157", "url": "https://it.wikipedia.org/wiki?curid=505454", "title": "Diocesi di Chengdu", "text": "La diocesi di Chengdu (in latino: \"Dioecesis Cemtuana\") \u00e8 una sede della Chiesa cattolica in Cina suffraganea dell'arcidiocesi di Chongqing. Nel 1950 contava 40.240 battezzati su 20.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Sichuan, comprensiva delle citt\u00e0-prefettura di Mianyang, Deyang e Guangyuan, della citt\u00e0 sub-provinciale di Chengdu, e di altri 37 distretti e contee provinciali.\nSede vescovile \u00e8 la citt\u00e0 di Chengdu, dove si trova la cattedrale dell'Immacolata Concezione.\nIl territorio \u00e8 suddiviso in 52 parrocchie.\nStoria.\nIl vicariato apostolico del Sichuan fu eretto nel 1680, ricavandone il territorio dal vicariato apostolico del Tonchino (oggi arcidiocesi di Hanoi).\nNel 1715 acquis\u00ec i territori dei soppressi vicariati apostolici di Kweichow e Yunnan.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche, e precisamente:\nIntanto il 2 aprile 1856 aveva assunto il nome di vicariato apostolico del Sichuan nord-occidentale, che mantenne fino al 3 dicembre 1924, quando in forza del decreto \"Vicarii et Praefecti\" della Congregazione di Propaganda Fide prese il nome di vicariato apostolico di Chengdu.\nIl 2 agosto 1929 cedette un'altra porzione di territorio a vantaggio dell'erezione del vicariato apostolico di Shunqingfu (oggi diocesi di Nanchong).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nL'ultimo vescovo Henri-Marie-Ernest-D\u00e9sir\u00e9 Pinault, fu espulso dalla Cina nel 1952.\nDal 1984 \u00e8 in funzione a Chengdu un seminario interregionale, facente parte dell'associazione patriottica cattolica cinese, per la formazione dei seminaristi delle province cinesi di Guizhou, Sichuan e Yunnan..\nIl 10 maggio 2011 \u00e8 stato eletto vescovo, senza il consenso della Santa Sede, il sacerdote Simon Li Zhigang, che per\u00f2 \u00e8 deceduto, a soli 48 anni, prima di ricevere l'ordinazione episcopale. Dopo altri tre anni di sede vacante, l'8 maggio 2014, secondo le procedure proprie della Conferenza episcopale \"ufficiale\", \u00e8 stato eletto il sacerdote Joseph Tang Yuange. Questi ha ricevuto l'approvazione della Santa Sede nell'ottobre 2015 ed \u00e8 stato consacrato vescovo il 30 novembre 2016, oltre due anni dopo la sua nomina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe ultime statistiche ufficiali riportate dall'Annuario Pontificio si riferiscono al 1950; in quell'anno la diocesi, su una popolazione di 20.000.000 di persone, contava 40.240 battezzati, corrispondenti allo 0,2% del totale."}
{"id": "505455", "revid": "92723", "url": "https://it.wikipedia.org/wiki?curid=505455", "title": "Diocesi di Zhoucun", "text": "La diocesi di Zhoucun (in latino: \"Dioecesis Ceuzuenensis\") \u00e8 una sede della Chiesa cattolica in Cina suffraganea dell'arcidiocesi di Jinan. Nel 1950 contava 29.411 battezzati su 3.000.000 di abitanti. La sede \u00e8 vacante.\nTerritorio.\nLa diocesi si trova nella parte centrale della provincia cinese di Shandong. Secondo \"UcaNews\" la diocesi si estenderebbe sulle citt\u00e0-prefettura di Zibo, di Binzhou e di Dongying.\nSede vescovile \u00e8 la citt\u00e0 di Zhoucun, distretto della citt\u00e0-prefettura di Zibo, dove si trova la cattedrale.\nStoria.\nLa missione sui iuris di Zhangdian fu eretta il 16 aprile 1929 con il breve \"Ut aucto\" di papa Pio XI, ricavandone il territorio dal vicariato apostolico di Tsinanfu (oggi arcidiocesi di Jinan).\nIl 1\u00ba giugno 1932 la missione sui iuris fu elevata al rango di prefettura apostolica con il breve \"Ut christiani\" del medesimo papa Pio XI.\nIl 18 maggio 1937 con la bolla \"Non mediocri\" dello stesso papa Pio XI la prefettura apostolica fu elevata a vicariato apostolico, assumendo contestualmente il nome di vicariato apostolico di Zhoucun (Chowtsun).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 1993 fu ordinato vescovo \"clandestino\" il sacerdote Giovanni Gao Kexian, deceduto il 24 gennaio 2005; dal 1997 era anche amministratore apostolico della diocesi di Yantai. Vescovi \"ufficiali\" della diocesi sono stati: Joseph Zong Huaide, deceduto il 27 giugno 1997 e Joseph Ma Xuesheng, deceduto l'8 febbraio 2013. Gli succede Joseph Yang Yong-qiang.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.000.000 di persone contava 29.411 battezzati, corrispondenti all'1,0% del totale.\nSecondo l'Agenzia Fides, nel 2013 la diocesi contava circa 18.000 fedeli, 65 chiese, una ventina di sacerdoti e alcune suore."}
{"id": "505456", "revid": "287204", "url": "https://it.wikipedia.org/wiki?curid=505456", "title": "Diocesi di Zhumadian", "text": "La diocesi di Zhumadian (in latino: \"Dioecesis Ciumatienensis\") \u00e8 una sede della Chiesa cattolica in Cina suffraganea dell'arcidiocesi di Kaifeng. Nel 1950 contava 14.100 battezzati su 1.300.000 abitanti. La sede \u00e8 vacante.\nTerritorio.\nLa diocesi comprende per intero la citt\u00e0-prefettura di Zhumadian, nella parte meridionale della provincia cinese dello Henan.\nSede vescovile \u00e8 la citt\u00e0 di Zhumadian.\nStoria.\nLa prefettura apostolica di Zhumadian (Chumatien) fu eretta il 2 marzo 1933 con il breve \"Supremi Apostolatus\" di papa Pio XI, ricavandone il territorio dal vicariato apostolico di Nanyangfu (oggi diocesi di Nanyang).\nIl 9 novembre 1944 la prefettura apostolica fu elevata al rango di vicariato apostolico.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 1\u00ba gennaio 2013 sono stati ordinati sacerdoti due seminaristi della diocesi di Zhumadian; si tratta delle prime ordinazioni sacerdotali dal 1933.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.300.000 persone contava 14.100 battezzati, corrispondenti all'1,1% del totale."}
{"id": "505457", "revid": "287204", "url": "https://it.wikipedia.org/wiki?curid=505457", "title": "Arcidiocesi di Chongqing", "text": "Larcidiocesi di Chongqing (in latino: \"Archidioecesis Ciomchimensis\") \u00e8 una sede metropolitana della Chiesa cattolica in Cina. Nel 1950 contava 37.608 battezzati su 11.500.000 abitanti. La sede \u00e8 vacante.\nTerritorio.\nL'arcidiocesi comprende parte della provincia cinese del Sichuan (oggi municipalit\u00e0 con status di provincia di Chongqing).\nSede arcivescovile \u00e8 la citt\u00e0 di Chongqing, dove si trova la cattedrale di San Giuseppe.\nStoria.\nIl vicariato apostolico del Sichuan sud-orientale fu eretto il 2 aprile 1856 con il breve \"Cupientes pro supremi\" di papa Pio IX, ricavandone il territorio dal vicariato apostolico del Sichuan (oggi diocesi di Chengdu).\nIl 24 gennaio 1860 cedette una porzione di territorio a vantaggio dell'erezione del vicariato apostolico del Sichuan Meridionale (oggi diocesi di Yibin), e contestualmente assunse il nome di vicariato apostolico del Sichuan Orientale.\nIl 3 dicembre 1924 assunse il nuovo nome di vicariato apostolico di Chungking in forza del decreto \"Vicarii et Praefecti\" della Congregazione di Propaganda Fide.\nIl 2 agosto 1929 cedette una porzione di territorio a vantaggio dell'erezione del vicariato apostolico di Wanxian (oggi diocesi di Wanzhou).\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nDal 1993 al 2001 \u00e8 stato vescovo \"ufficiale\" dell'arcidiocesi monsignor Pierre Luo Beizan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 11.500.000 persone contava 37.608 battezzati, corrispondenti allo 0,3% del totale."}
{"id": "505458", "revid": "110157", "url": "https://it.wikipedia.org/wiki?curid=505458", "title": "Diocesi di Zhouzhi", "text": "La diocesi di Zhouzhi (in latino: \"Dioecesis Ceucevensis\") \u00e8 una sede della Chiesa cattolica in Cina suffraganea dell'arcidiocesi di Xi'an. Nel 1950 contava 23.397 battezzati su 920.000 abitanti. La sede \u00e8 vacante.\nTerritorio.\nLa diocesi comprende parte della provincia cinese dello Shaanxi.\nSede vescovile \u00e8 la citt\u00e0 di Zhouzhi, dove si trova la cattedrale del Cuore Immacolato di Maria.\nStoria.\nLa prefettura apostolica di Zhouzhi (Chowchich) fu eretta il 17 giugno 1932 con il breve \"Cum Vicarius\" di papa Pio XI, ricavandone il territorio dal vicariato apostolico di Xi'anfu (oggi arcidiocesi di Xi'an). Fu l'ultima circoscrizione ecclesiastica eretta nella provincia dello Shaanxi e la prima a non essere affidata a missionari stranieri, ma al clero cinese.\nIl 10 maggio 1951 la prefettura apostolica \u00e8 stata elevata a diocesi con la bolla \"Arduum a Nobis\" di papa Pio XII.\nIl 25 gennaio 1982 \u00e8 stato ordinato vescovo \"clandestino\" il sacerdote Paul Fan Yufei, deceduto il 5 aprile 1995. Il 4 settembre 2004 \u00e8 deceduto il vescovo \"ufficiale\" Alfonsus Yang Guangyan, vescovo dal 17 dicembre 1995; suo successore \u00e8 stato il vescovo di Xi'an in qualit\u00e0 di amministratore apostolico. Nell'ottobre 2005 \u00e8 stato ordinato clandestinamente il vescovo Martin Joseph Wu Qinjing, che nel luglio 2015 ha avuto anche l'approvazione del governo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 920.000 persone contava 23.397 battezzati, corrispondenti al 2,5% del totale.\nSecondo le fonti statistiche riportate dall'Agenzia Fides, nel 2012 la diocesi conta oltre 70.000 fedeli, 57 sacerdoti, 152 chiese e cappelle, 120 seminaristi, oltre 200 religiose e due santuari (Monte della Croce e Santuario della Madonna di Hu Xian)."}
{"id": "505459", "revid": "92723", "url": "https://it.wikipedia.org/wiki?curid=505459", "title": "Diocesi di Fengxiang", "text": "La diocesi di Fengxiang (in latino: \"Dioecesis Fomsiamensis\") \u00e8 una sede della Chiesa cattolica in Cina suffraganea dell'arcidiocesi di Xi'an. Nel 1950 contava 8.504 battezzati su 1.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Shaanxi.\nSede vescovile \u00e8 la citt\u00e0 di Fengxiang, dove si trova la cattedrale di San Giuseppe.\nStoria.\nLa prefettura apostolica di Fengxiangfu fu eretta il 15 novembre 1932 con il breve \"Ex Apostolico munere\" di papa Pio XI, ricavandone il territorio dal vicariato apostolico di Xi'anfu (oggi arcidiocesi di Xi'an).\nIl 9 giugno 1942 la prefettura apostolica fu elevata a di vicariato apostolico con la bolla \"Constanti Evangelii\" di papa Pio XII.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" dello stesso papa Pio XII.\nDopo la presa del potere da parte del governo comunista, il vescovo Zhou Weidao ha passato buona parte della sua vita all'interno di istituti di correzione; \u00e8 stato liberato nel 1979. Il suo successore, Luca Li Jingfeng, nonostante il controllo governativo a cui era sottoposto e bench\u00e9 non appartenesse all'Associazione patriottica cattolica cinese, pot\u00e9 aprire nel 1997 un seminario minore. Di fatto ha governato la diocesi come unico vescovo del territorio, riconosciuto sia dalla Santa Sede sia dal governo cinese.\nLuca Li Jingfeng \u00e8 stato uno dei quattro vescovi cinesi che papa Benedetto XVI ha invitato a partecipare al Sinodo dei vescovi dell'ottobre 2005; in quell'occasione per\u00f2 non ottenne dal governo le necessarie autorizzazione per recarsi a Roma.\nIl 18 maggio 2011 lo stesso Li Jingfeng, affiancato dal vescovo coadiutore emerito Peter Zhang Zhiyong, ha presieduto alle votazioni popolari per l'elezione del candidato a succedergli nell'episcopato, Peter Li Huiyuan, secondo le formalit\u00e0 previste dall'Associazione patriottica cattolica cinese. Consacrato clandestinamente il 13 febbraio 2014 come vescovo coadiutore, dopo aver ottenuto l'assenso dalla Santa Sede, \u00e8 succeduto a Li Jingfeng alla sua morte nel 2017. Dopo aver presentato una richiesta di riconoscimento alle autorit\u00e0 politiche cinesi, secondo le indicazioni dell'accordo tra Santa Sede e governo della repubblica popolare del 22 settembre 2018 e gli Orientamenti pastorali sulla registrazione civile del clero in Cina, il 22 giugno 2020 ha potuto celebrare in una messa il suo riconoscimento pubblico come vescovo della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.000.000 di persone contava 8.504 battezzati, corrispondenti allo 0,9% del totale.\nSecondo alcune fonti statistiche, riportate dall'Agenzia Fides (referenti all'anno 2010), la diocesi di Fengxiang \u00e8 suddivisa in 7 decanati e 28 parrocchie, conta 19.876 fedeli, 38 sacerdoti (di cui 18 religiosi) e 63 religiose che appartengono a 3 congregazioni femminili."}
{"id": "505460", "revid": "92723", "url": "https://it.wikipedia.org/wiki?curid=505460", "title": "Diocesi di Fenyang", "text": "La diocesi di Fenyang (in latino: \"Dioecesis Feniamensis\") \u00e8 una sede della Chiesa cattolica in Cina suffraganea dell'arcidiocesi di Taiyuan. Nel 1950 contava 15.618 battezzati su 2.085.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Shanxi\nSede vescovile \u00e8 la citt\u00e0 di Fenyang.\nStoria.\nIl vicariato apostolico di Fenyang fu eretto il 12 maggio 1926 con il breve \"In omnes\" di papa Pio XI, ricavandone il territorio dal vicariato apostolico di Taiyuanfu (oggi arcidiocesi di Taiyuan). Monsignor Louis Chen Guo-di fu tra i primi sei vescovi cinesi ordinati dal papa a Roma il 28 ottobre 1926.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 2010 governava la diocesi un vescovo dell'associazione patriottica cattolica cinese, John Huo Cheng.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.085.000 persone contava 15.618 battezzati, corrispondenti allo 0,7% del totale."}
{"id": "505461", "revid": "287204", "url": "https://it.wikipedia.org/wiki?curid=505461", "title": "Big Sur", "text": "Il Big Sur \u00e8 una regione della costa centrale della California che si estende per circa 110\u00a0km tra Carmel-by-the-Sea a nord e San Simeon a sud. Comprende la costa e i retrostanti monti Santa Lucia che si alzano a picco sull'oceano Pacifico. \nQuesta conformazione produce un panorama che attrae turisti da ogni parte del mondo. Il Big Sur non ha confini definiti, nella maggior parte delle definizioni esso comprende i 114\u00a0km di linea costiera tra il Malpaso Creek, nei pressi di Carmel Highlands (poco a sud di Carmel-by-the-Sea e San Carpoforo Creek nei pressi di San Simeon) e si estende per circa 32\u00a0km all'interno, fino ai piedi delle colline Santa Lucia.\nIl Cone Peak del Big Sur presenta l'incremento pi\u00f9 ripido nell'elevazione costiera tra i 48 Stati continentali degli Stati Uniti, salendo di 1,6\u00a0km sul livello del mare a soli 4,8\u00a0km dall'oceano. Le montagne trattengono gran parte dell'umidit\u00e0 delle nuvole, spesso in forma di nebbie mattutine, creando un ambiente favorevole alle foreste, che comprende l\"habitat\" pi\u00f9 meridionale per le sequoie. Pi\u00f9 all'interno, nell'ombra pluviometrica, la foresta di conifere scompare e la vegetazione si trasforma in boschi di querce, e quindi nel chaparral californiano.\nStoria.\nI primi abitanti della regione oggi conosciuta come Big Sur furono tre trib\u00f9 di nativi americani: gli Ohlone, gli Esselen e i Salinian. I reperti archeologici mostrano che queste trib\u00f9 vissero nel Big Sur per centinaia di anni, conducendo un'esistenza da cacciatori-raccoglitori nomadi. Sono sopravvissute poche tracce della loro cultura materiale. Le punte delle loro frecce erano fatte di ossidiana; questo indica che avevano rapporti commerciali con altre trib\u00f9 distanti anche centinaia di miglia, dato che le fonti pi\u00f9 vicine di ossidiana si trovano nelle montagne della Sierra Nevada e nella costa Nord della California. Attraverso tutto il Big Sur si trovano numerosi mortai, cio\u00e8 rocce che queste trib\u00f9 scavavano a forma di ciotola per schiacciare le ghiande di quercia fino a farne una farina.\nI primi europei a vedere il Big Sur furono i marinai spagnoli condotti da Juan Cabrillo nel 1542, che risalirono la costa senza sbarcare. Trascorsero due secoli prima che gli spagnoli tentassero di colonizzare l'area. Nel 1769 una spedizione capitanata da Gaspar de Portol\u00e1 fu la prima, tra quelle europee, a mettere piede nel Big Sur, nel profondo Sud vicino al San Carpoforo Canyon. Intimiditi dalle scogliere ripide, questi primi colonizzatori abbandonarono l'area e si spostarono verso l'interno.\nPortol\u00e0 sbarc\u00f2 nella baia di Monterey nel 1770 e, con padre Jun\u00edpero Serra, che aiut\u00f2 a istituire molte missioni in California, fond\u00f2 la citt\u00e0 di Monterey, che divenne la capitale della colonia spagnola dell'Alta California. Gli spagnoli diedero al Big Sur questo nome proprio in quel periodo, chiamando la regione \"El pa\u00eds grande del sur\" (\"il grande Paese del sud\"), poich\u00e9 era un territorio vasto, inesplorato e impenetrabile, situato a sud della loro capitale Monterey. La colonizzazione spagnola devast\u00f2 la popolazione dei nativi americani. Molti membri di queste trib\u00f9 morirono a causa di malattie portate dagli europei o dai lavori forzati e della malnutrizione presente nelle missioni del XVIII secolo, mentre alcuni altri nel XIX secolo vennero assimilati come membri nei ranch di spagnoli e messicani.\nIl Big Sur, come il resto della California, divenne parte del Messico quando questo ottenne l'indipendenza dalla Spagna nel 1821. Nel 1834 il governatore messicano Jos\u00e9 Figueroa assegn\u00f2 un terreno di 9\u00a0000 acri nel nord del Big Sur a Juan Batista Alvardo. In seguito suo zio acquisito, il capitano J.B.R. Cooper, ne assunse la propriet\u00e0. La pi\u00f9 vecchia struttura ancora esistente nel Big Sur, la cosiddetta \"Cooper Cabin\", fu costruita nel 1861. Nel 1848, a seguito della guerra contro gli Stati Uniti, il Messico cedette a questi la California. Dopo l'approvazione dello \"Homestead Act\" nel 1862, alcuni pionieri americani si trasferirono nel Big Sur, attirati dalla promessa della propriet\u00e0 di 160 acri di terreno. Molte localit\u00e0 con nomi ricorrenti come Pfeiffer, Post, Partington e McWay, vennero denominate proprio in quel periodo, dopo l'arrivo dei pionieri.\nDagli anni 1860 ai primi decenni del XX secolo, l'attivit\u00e0 dei boscaioli provoc\u00f2 l'abbattimento di gran parte delle sequoie. Grazie a questa e alle industrie basate sulla raccolta delle cortecce del Lithocarpus densiflorus, sull'estrazione dell'oro e sulla lavorazione del calcare, l'economia locale forniva pi\u00f9 posti di lavoro e sosteneva una popolazione pi\u00f9 grande di quella odierna. Negli anni 1880 una citt\u00e0 del \"boom\" della corsa all'oro, Manchester, sorse ad Alder Creek, nell'estremo sud. La citt\u00e0 vantava una popolazione di 200 abitanti, quattro negozi, un ristorante, cinque saloon, una sala da ballo e un hotel, ma venne abbandonata poco dopo l'inizio del nuovo secolo e ridotta in cenere da un incendio nel 1909. Non esistevano strade affidabili per rifornire queste industrie, cos\u00ec gli imprenditori locali costruirono piccoli attracchi per imbarcazioni in alcune piccole cale lungo la costa. Nessuno di questi attracchi esiste oggi e pochi altri segni di questo breve periodo industriale sono visibili al viaggiatore casuale. Il terreno rugoso e isolato tenne alla larga tutti, con l'eccezione dei coloni pi\u00f9 tenaci e autosufficienti. Un viaggio di 45\u00a0km fino a Monterey poteva richiedere tre giorni in carrozza, lungo un percorso duro e pericoloso.\nCon l'affievolimento del \"boom\" industriale, i primi decenni del ventesimo secolo trascorsero con pochi cambiamenti e il Big Sur rest\u00f2 quasi come una giungla inaccessibile. Sino agli anni 1920 nessun abitante aveva l'elettricit\u00e0 e anche quando arriv\u00f2, essa fu disponibile soltanto in due abitazioni in tutta la regione, generata localmente da mulini ad acqua e a vento. La maggior parte della popolazione visse senza elettricit\u00e0 finch\u00e9 non fu stabilita la connessione con la rete elettrica della California durante gli anni 1950. Il Big Sur si modific\u00f2 rapidamente a seguito del completamento nel 1937 della Highway 1, dopo diciotto anni di lavori, grazie ai fondi del New Deal e all'utilizzo dei lavori forzati.\nLa Highway 1 modific\u00f2 drasticamente l'economia locale e avvicin\u00f2 molto il mondo esterno, con \"ranch\" e fattorie che lasciavano rapidamente strada a localit\u00e0 turistiche e seconde case. Anche con queste modernizzazioni, al Big Sur vennero risparmiati i peggiori eccessi dello sviluppo, grazie soprattutto alla previdenza dei residenti, che lottarono per mantenere incontaminate le loro terre. Il governo della Contea di Monterey vinse uno storico caso giudiziario nel 1962, affermando il suo diritto di vietare cartelloni pubblicitari e altre distrazioni visive lungo la Highway 1. La contea adott\u00f2 quindi uno dei piani pi\u00f9 restrittivi a livello nazionale sulla pianificazione dell'uso del suolo, proibendo qualsiasi nuova costruzione che fosse visibile dalla \"highway\".\nA met\u00e0 del XX secolo, il relativo isolamento e la bellezza naturale del Big Sur iniziarono ad attirare un diverso tipo di pionieri - scrittori e artisti, tra cui Henry Miller, Robinson Jeffers, Edward Weston, Richard Brautigan, Hunter S. Thompson, e Jack Kerouac. La regione divenne anche sede di centri di studi e meditazione, di un monastero cattolico, il New Camaldoli Hermitage, fondato nel 1958, e dell'Esalen Institute, un laboratorio e centro di ritiro fondato nel 1962. Esalen ospit\u00f2 molte figure del nascente movimento \"New Age\", e negli anni 1960 gioc\u00f2 un ruolo importante nel popolarizzare le filosofie orientali, il \"movimento per il potenziale umano\" e la terapia gestalt negli Stati Uniti. Il Big Sur acquis\u00ec una reputazione \"boh\u00e9mienne\" grazie a questi nuovi arrivati. Henry Miller raccont\u00f2 che un viaggiatore buss\u00f2 alla sua porta, alla ricerca del \"culto del sesso e dell'anarchia\". Apparentemente senza aver trovato n\u00e9 l'uno n\u00e9 l'altro, il visitatore deluso fece ritorno a casa.\nIl Big Sur resta scarsamente popolato, con meno di 1\u00a0500 abitanti, secondo il censimento statunitense del 2000. La popolazione del Big Sur oggi \u00e8 una mescolanza di discendenti dei colonizzatori originari e delle famiglie di allevatori, di artisti e di altri personaggi creativi, oltre a proprietari benestanti del mondo del commercio e dell'intrattenimento. Non esistono aree urbane, anche se tre piccoli ammassi di stazioni di rifornimento, ristoranti e motel, sono spesso segnati sulle mappe come \"citt\u00e0\": Big Sur, nella valle del fiume Big Sur, Lucia, vicino al Parco Statale di Limekiln, e Gorda, sulla costa meridionale. L'economia \u00e8 quasi completamente basata sul turismo. Gran parte del terreno lungo la costa \u00e8 di propriet\u00e0 privata o \u00e8 stato donato al sistema statale dei parchi, mentre la vasta Foresta Nazionale di Los Padres e la riserva militare di Fort Hunter Liggett occupano gran parte delle aree interne. Il terreno montuoso, residenti ambientalmente consapevoli e la mancanza di propriet\u00e0 disponibili per lo sviluppo, hanno mantenuto il Big Sur praticamente incontaminato, e intatta la sua isolata mistica di frontiera.\nClima.\n\u00c8 impossibile generalizzare il clima del Big Sur, perch\u00e9 la topografia seghettata causa molti microclimi separati. Questo \u00e8 uno dei pochi luoghi sulla Terra dove le sequoie crescono a fianco dei cactus. Il Big Sur gode tipicamente di un clima mite per tutto l'anno, con estati e autunni caldi e secchi e inverni freschi e umidi. Le temperature costiere variano di poco nell'arco dell'anno, passando dai 10 a 20\u00a0\u00b0C da giugno a ottobre, ai 4 a 15\u00a0\u00b0C da novembre a maggio. Pi\u00f9 all'interno, lontano dall'influenza moderatrice dell'oceano, le temperature sono pi\u00f9 variabili. Le precipitazioni annue nella valle del Big Sur sono di circa 100\u00a0cm, ma diminuiscono pi\u00f9 a sud fino a 63,5\u00a0cm. Pi\u00f9 del 70% della pioggia cade da dicembre a marzo, mentre l'estate porta condizioni di siccit\u00e0. La neve \u00e8 rara nei mesi invernali sulle aree costiere, anche se le cime dei monti possono ricevere pesanti nevicate. Durante l'inverno, le piogge abbondanti causano frane e smottamenti che possono bloccare parti della Highway 1 per giorni o settimane, ma la strada solitamente viene riparata rapidamente.\nTurismo.\nAnche se alcuni residenti del Big Sur rifornivano i viaggiatori avventurosi agli inizi del XX secolo, la moderna economia turistica ebbe inizio quando la Highway 1 apr\u00ec la regione alle automobili, e decoll\u00f2 solo dopo la fine del razionamento di carburante dovuto alla seconda guerra mondiale, a met\u00e0 degli anni 1940. Gran parte dei 3 milioni di turisti che visitano annualmente il Big Sur non si avventurano lontano dalla Highway 1, poich\u00e9 l'adiacente catena montuosa di Santa Lucia \u00e8 una delle pi\u00f9 grandi zone vicino alle coste, priva di strade, di tutti gli Stati Uniti continentali. La \"highway\" si dipana lungo il fianco occidentale delle montagne, quasi completamente a portata di vista dell'oceano Pacifico. Poich\u00e9 ammirare il panorama mentre si guida non \u00e8 consigliabile, la \"highway\" dispone di diverse piazzole collocate strategicamente, permettendo agli automobilisti di fermarsi e ammirare il paesaggio. In effetti, la sezione della Highway 1 che attraversa il Big Sur \u00e8 diffusamente considerata come uno dei percorsi pi\u00f9 scenografici degli Stati Uniti.\nLe restrizioni allo sfruttamento del suolo che hanno conservato la bellezza naturale del Big Sur, significano anche che gli alloggiamenti per i turisti sono limitati, spesso costosi, e si esauriscono presto durante l'affollata stagione estiva. Ci sono meno di 300 camere d'albergo nei 150\u00a0km del tratto di Highway 1 tra San Simeon e Carmel-by-the-Sea, e non sono presenti catene alberghiere, supermarket o \"fast food\". Gli alloggi tendono a essere costituiti da rustiche casette di legno, motel, e campeggi, o da costosi ed esclusivi resort a cinque stelle, frequentati da personaggi hollywoodiani (e da chi pu\u00f2 permettersi di vivere come loro), con poco a disposizione nella fascia media. Gran parte degli alloggi e dei ristoranti sono ammassati nella valle del Big Sur, dove la Highway 1 lascia la costa per poche miglia e si addentra in una foresta di sequoie, protetta dalle fresche brezze oceaniche.\nOltre alle viste dalla \"highway\", il Big Sur offre escursionismo, alpinismo, e altre attivit\u00e0 all'aperto. Ci sono poche e piccole spiagge, che sono popolari per le passeggiate, ma solitamente non adatte ai bagni a causa delle correnti imprevedibili e delle basse temperature dell'acqua. I nove parchi statali del Big Sur hanno molti luoghi di interesse, compresa una delle poche cascate che si riversano direttamente nell'oceano Pacifico, le rovine di una grande casa in pietra sulla scogliera che fu una delle prime abitazioni elettrificate della regione, e l'unico faro completo del XIX secolo aperto al pubblico in California, collocato su una solitaria collina spazzata dal vento che sembra un'isola nella nebbia.\nAttrazioni.\nOltre alla vista panoramica dalla strada costiera, Big Sur offre molte possibilit\u00e0 di escursioni, vi sono diverse aree protette statali e federali tra le quali la cascata McWay nel Julia Pfeiffer Burns State Park, una delle due cascate della costa pacifica che finiscono direttamente nell'oceano.\nIl Bixby Bridge sull'omonimo torrente \u00e8 il punto di partenza per trovare la capanna dove Jack Kerouac abit\u00f2 per qualche tempo, alla fine degli anni 1950, e di cui scrisse \"Big Sur\". \nAll'estremo meridionale, poco distante da San Simeon, si trova il Castello Hearst, l'eccentrica e lussuosa residenza fatta edificare negli anni venti dal magnate William Randolph Hearst. "}
{"id": "505462", "revid": "110157", "url": "https://it.wikipedia.org/wiki?curid=505462", "title": "Arcidiocesi di Fuzhou", "text": "Larcidiocesi di Fuzhou (in latino: \"Archidioecesis Fuceuvensis\") \u00e8 una sede metropolitana della Chiesa cattolica in Cina. Nel 1950 contava 40.525 battezzati su 2.975.730 abitanti.\nTerritorio.\nL'arcidiocesi comprende parte della provincia cinese di Fujian.\nSede arcivescovile \u00e8 la citt\u00e0 di Fuzhou, dove si trovano la cattedrale di San Domenico e l'ex-cattedrale del Santo Rosario.\nStoria.\nIl vicariato apostolico di Fujian fu eretto il 15 ottobre 1696 con il breve \"E sublimi Sedis\" di papa Innocenzo XII, ricavandone il territorio dalla diocesi di Nanchino (oggi arcidiocesi).\nVerso la met\u00e0 del XVIII secolo i missionari domenicani soffrirono la persecuzione e il martirio. Il 26 maggio 1747 il vicario apostolico Pedro Sans i Jord\u00e0 fu imprigionato, torturato e decapitato. A lui succedette Francisco Serrano Fr\u00edas, che fu martirizzato per soffocamento il 28 ottobre 1748. Nello stesso giorno furono martirizzati anche i sacerdoti Juan Alcober Figuera, Joaqu\u00edn Royo P\u00e9rez e Francisco D\u00edaz del Rinc\u00f3n.\nNel 1758 i vicariati apostolici di Chekiang (oggi diocesi di Ningbo) e di Kiangsi (oggi arcidiocesi di Nanchang) furono affidati al vicario apostolico di Fujian.\nIl 14 agosto 1838 i vicariati uniti di Chekiang e di Kiangsi furono nuovamente resi indipendenti con il breve \"Ex debito\" di papa Gregorio XVI.\nL'11 dicembre 1883 cedette una porzione del suo territorio a vantaggio dell'erezione del vicariato apostolico di Amoy (oggi diocesi di Xiamen). In quest'ultima occasione, cambi\u00f2 nome in vicariato apostolico di Fokien Settentrionale.\nIl 19 luglio 1913 cedette un'altra porzione di territorio al vicariato apostolico di Amoy.\nIl 27 dicembre 1923 cedette ulteriori porzioni di territorio a vantaggio dell'erezione del vicariato apostolico di Funingfu (oggi diocesi di Xiapu) e della prefettura apostolica di Tingzhou (oggi diocesi di Changting), assumendo contestualmente il nuovo nome di vicariato apostolico di Fuzhou.\nIl 18 luglio 1929 e il 6 maggio 1931 cedette ancora porzioni di territorio a vantaggio dell'erezione delle missioni sui iuris rispettivamente di Shaowu e di Jianningfu.\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nLe diocesi del Fujian sono state ridisegnate dalla Conferenza episcopale ufficiale: le sei diocesi riconosciute dalla Santa Sede (Funing, Fuzhou, Jian'ou, Shaowu, Tingzhou e Xiamen) sono state accorpate a formarne solo tre: Fuzhou, Mindong e Xiamen.\nIl 25 febbraio 1991 fu ordinato vescovo \"ufficiale\" dell'arcidiocesi il sacerdote \"clandestino\" Joseph Zheng Changcheng, mentre il vescovo \"clandestino\" riconosciuto da Roma era monsignor Paul Yang Shidao, ordinato il 10 febbraio 1987; quest'ultimo \u00e8 deceduto il 28 agosto 2010.\nIl 9 giugno 2020 le autorit\u00e0 cinesi hanno riconosciuto il ministero del vescovo Pietro Lin Jiashan, nominato fin dal 2016 a capo della chiesa di Fuzhou dalla Santa Sede, ma fino ad allora considerato \"clandestino\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 2.975.730 persone contava 40.525 battezzati, corrispondenti all'1,4% del totale.\nSecondo AsiaNews nel 2020 nell'arcidiocesi erano presenti circa 300.000 battezzati, 120 sacerdoti e 500 suore."}
{"id": "505463", "revid": "287204", "url": "https://it.wikipedia.org/wiki?curid=505463", "title": "Diocesi di Xiapu", "text": "La diocesi di Xiapu (in latino: \"Dioecesis Funimensis\"), nota anche come diocesi di Funing/Mindong, \u00e8 una sede della Chiesa cattolica in Cina suffraganea dell'arcidiocesi di Fuzhou. Nel 1948 contava 26.783 battezzati su 1.000.000 di abitanti. La sede \u00e8 vacante.\nTerritorio.\nLa diocesi si estende nella parte nord-orientale della provincia cinese di Fujian e comprende l'intera citt\u00e0-prefettura di Ningde.\nLa sede vescovile si trova nella contea di Xiapu.\nStoria.\nIl vicariato apostolico di Funing (Xiapu) fu eretto il 27 dicembre 1923 con il breve \"Ad maiorem\" di papa Pio XI, ricavandone il territorio dal vicariato apostolico di Fo-kien settentrionale (oggi arcidiocesi di Fuzhou).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl governo cinese ha accorpato le 6 diocesi della provincia di Fujian in tre nuove circoscrizioni ecclesiastiche: la diocesi di Funing \u00e8 conosciuta ora con il nome di Mindong.\nIl 25 agosto 2005, alla morte del vescovo clandestino James Xie Shiguang, consacrato nel 1984, la diocesi contava 75.000 battezzati, circa 30 preti e 50 religiose appartenenti a due Congregazioni.\nA seguito dell'accordo del 2018 tra la Santa Sede e la Repubblica popolare cinese sulla nomina dei vescovi, si \u00e8 trovato un compromesso per la delicata situazione dei due vescovi \"contrapposti\" della diocesi di Mindong: il vescovo \"clandestino\" Vincenzo Guo Xijin ha accettato di diventare vescovo ausiliare, mentre la guida della diocesi \u00e8 stata affidata legittimamente al vescovo Vincenzo Zhan Silu, ritornato in piena comunione con Roma. La comunicazione della Santa Sede sui compiti pastorali per la diocesi di Funing/Mindong \u00e8 stata ricevuta dagli interessati il 12 dicembre 2018 a Pechino nell'ambito di una celebrazione ecclesiale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1948 su una popolazione di 1.000.000 di persone contava 26.783 battezzati, corrispondenti al 2,7% del totale.\nSecondo una nota di stampa dell'Agenzia Fides, in occasione della morte del vescovo Ignatius Huang Shou-Cheng, nel 2016 la diocesi contava circa 90.000 cattolici con oltre 60 sacerdoti, 200 suore e 300 vergini consacrate."}
{"id": "505464", "revid": "92723", "url": "https://it.wikipedia.org/wiki?curid=505464", "title": "Diocesi di Fushun", "text": "La diocesi di Fushun (in latino: \"Dioecesis Fuscioenensis\") \u00e8 una sede della Chiesa cattolica in Cina suffraganea dell'arcidiocesi di Shenyang. Nel 1949 contava 10.000 battezzati su 6.250.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Liaoning.\nSede vescovile \u00e8 la citt\u00e0 di Fushun, dove si trova la cattedrale di San Giuseppe.\nStoria.\nLa prefettura apostolica di Fushun fu eretta il 4 febbraio 1932 con il breve \"Admonet Nos\" di papa Pio XI, ricavandone il territorio dal vicariato apostolico di Shenyang (oggi arcidiocesi).\nIl 13 febbraio 1940 la prefettura apostolica fu elevata al rango di vicariato apostolico con la bolla \"Ad potioris dignitatis\" di papa Pio XII.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" dello stesso papa Pio XII.\nNel 1981, con il ristabilimento della liceit\u00e0 dei culti in Cina, il governo cinese ha preteso di unificare, senza il consenso della Santa Sede, le diocesi di Fushun, Jinzhou e Yingkou con l'arcidiocesi di Shenyang, che al contempo ha assunto il nuovo nome di \"arcidiocesi di Liaoning\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1949 su una popolazione di 6.250.000 persone contava 10.000 battezzati, corrispondenti allo 0,2% del totale."}
{"id": "505465", "revid": "31886", "url": "https://it.wikipedia.org/wiki?curid=505465", "title": "Esarcato apostolico di Harbin", "text": "Lesarcato apostolico di Harbin (in latino: \"Exarchatus Apostolicus Harbinensis\") \u00e8 una sede della Chiesa cattolica in Cina; bench\u00e9 ancora riportata dagli Annuari pontifici, \u00e8 vacante da diversi decenni e non sembra essere pi\u00f9 attiva.\nTerritorio.\nL'esarcato apostolico estende la sua giurisdizione sui fedeli russi di rito bizantino residenti in Cina, in particolare nell'estremo nord-est del Paese.\nStoria.\nL'esarcato apostolico fu eretto il 20 maggio 1928 con il decreto \"Fidelium Russorum\" della Pontificia Commissione pro Russia. La sede dell'esarca era la citt\u00e0 di Harbin nella Manciuria cinese, dove molti russi si erano rifugiati quando il comunismo aveva preso il potere in Russia. Lo stesso decreto istitu\u00ec ad Harbin la parrocchia di San Vladimiro per la citt\u00e0 e il territorio circostante. L'esarcato aveva giurisdizione, almeno formalmente, su tutti i fedeli greco-cattolici russi residenti nell'Impero cinese.\nTuttavia, quando Fabijan Abrantovi\u010d, primo esarca apostolico, giunse a Harbin il 6 novembre 1928, vi trov\u00f2 una situazione disastrosa. Solo 7 persone assistettero alla sua prima divina liturgia. Mentre la Santa Sede si attendeva la possibilit\u00e0 di convertire molti ortodossi russi al cattolicesimo, a padre Abrantovi\u010d questa possibilit\u00e0 apparve subito remota e irrealistica. Anche se le conversioni al cattolicesimo restarono piuttosto rare, furono istituite scuole e orfanotrofi per i russi e i polacchi.\nL'11 ottobre 1937 fu aperto un noviziato della Congregazione dei chierici mariani per il rito bizantino.\nNel 1939 padre Abrantovi\u010d si rec\u00f2 a Roma per la visita ad limina, poi visit\u00f2 le case del suo ordine in Polonia, Lettonia e Lituania. Dopo lo scoppio della guerra non riusc\u00ec a tornare in Polonia e fu arrestato e torturato dagli agenti sovietici del NKVD. Nel 1942 fu condannato a dieci anni di lavori forzati e mor\u00ec in carcere nel 1946.\nNel 1948 l'esarcato apostolico contava circa 500 battezzati. Il 22 dicembre dello stesso anno l'esarca padre Andr\u0117j Cikota fu arrestato a Harbin con tutti i sacerdoti dell'esarcato. Furono deportati in Siberia e detenuti a \u010cita. Nel 1949 furono condannati a 25 anni di lavori forzati. Monsignor Cikota mor\u00ec nell'infermeria del lager Ozerlag presso Taj\u0161et il 13 febbraio 1952.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505466", "revid": "767487", "url": "https://it.wikipedia.org/wiki?curid=505466", "title": "Prefettura apostolica di Haizhou", "text": "La prefettura apostolica di Haizhou (in latino: \"Praefectura Apostolica Haichovensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica comprende parte della provincia cinese di Jiangsu.\nSede prefettizia \u00e8 la citt\u00e0 di Haizhou.\nStoria.\nLa prefettura apostolica \u00e8 stata eretta il 9 giugno 1949 con la bolla \"Recta Ecclesiarum\" di papa Pio XII, ricavandone il territorio dalla diocesi di Shanghai."}
{"id": "505467", "revid": "92723", "url": "https://it.wikipedia.org/wiki?curid=505467", "title": "Diocesi di Haimen", "text": "La diocesi di Haimen (in latino: \"Dioecesis Haemenensis\") \u00e8 una sede della Chiesa cattolica in Cina suffraganea dell'arcidiocesi di Nanchino. Nel 1950 contava 40.149 battezzati su 5.200.000 abitanti. La sede \u00e8 vacante.\nTerritorio.\nLa diocesi comprende la parte orientale della provincia cinese di Jiangsu.\nSede vescovile \u00e8 la citt\u00e0 di Haimen, dove si trova l'antica cattedrale del Sacro Cuore di Ges\u00f9, mentre a Nantong si trova la cattedrale del Buon Pastore.\nStoria.\nIl vicariato apostolico di Haimen fu eretto l'11 agosto 1926 con la bolla \"Ut aucto\" di papa Pio XI, ricavandone il territorio dal vicariato apostolico di Nanchino (oggi arcidiocesi). Il primo vescovo della diocesi \u00e8 stato tra i primi sei vescovi cinesi ordinati da papa Pio XI nel 1926 a Roma.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 21 aprile 2010 \u00e8 stato ordinato il nuovo vescovo, Joseph Shen Bin, rappresentante della Chiesa cattolica governativa, ma riconosciuto dalla Santa Sede. Il precedente vescovo, Matthew Yu Chengcai, non riconosciuto da Roma, era morto nel 2006.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 5.200.000 persone contava 40.149 battezzati, corrispondenti allo 0,8% del totale.\nSecondo alcune fonti statistiche, nel 2011 la diocesi contava circa 30.000 fedeli, 11 sacerdoti, una ventina di religiose e 24 parrocchie."}
{"id": "505468", "revid": "110157", "url": "https://it.wikipedia.org/wiki?curid=505468", "title": "Prefettura apostolica di Hainan", "text": "La prefettura apostolica di Hainan (in latino: \"Praefectura Apostolica Hainanensis\") \u00e8 una sede della Chiesa cattolica in Cina. Nel 1950 contava 3.419 battezzati su 2.500.000 abitanti. La sede \u00e8 vacante.\nTerritorio.\nLa prefettura apostolica comprende l'intera isola cinese di Hainan, nel mar Cinese Meridionale.\nSede prefettizia \u00e8 la citt\u00e0 di Haikou, dove si trovano due chiese: la chiesa di San Giuseppe (ex chiesa del Sacro Cuore), inaugurata il 15 agosto 1984, e la nuova chiesa del Sacro Cuore di Ges\u00f9, ultimata nel 2011.\nComunit\u00e0 cattoliche sono presenti a:\nStoria.\nL'evangelizzazione dell'isola di Hainan inizi\u00f2 nella met\u00e0 del XIX secolo, quando papa Pio IX affid\u00f2 questo compito ai missionari della Societ\u00e0 per le Missioni Estere di Parigi.\nLa missione sui iuris di Hainan fu eretta il 15 aprile 1929 con il breve \"Quod christiani\" di papa Pio XI, ricavandone il territorio dal vicariato apostolico di Beihai (oggi diocesi).\nIl 25 maggio 1936 la missione sui iuris fu elevata al rango di prefettura apostolica con la bolla \"Valde decet\" dello stesso papa Pio XI.\nCon l'avvento del comunismo al potere e l'espulsione dei missionari stranieri non sono pi\u00f9 noti vescovi per questa diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe ultime statistiche ufficiali riportate dall'Annuario Pontificio si riferiscono al 1950; in quell'anno la prefettura apostolica, su una popolazione di 2.500.000 persone contava 3.419 battezzati, corrispondenti allo 0,1% del totale.\nSecondo alcune statistiche riportate dall'Agenzia Fides, nel 2012 la prefettura apostolica conta due sacerdoti, due religiose e 8 chiese; i fedeli sono circa 6.000. Questi dati sono confermati dalla \"Guide to the Catholic Church in China 2014\"."}
{"id": "505469", "revid": "92723", "url": "https://it.wikipedia.org/wiki?curid=505469", "title": "Diocesi di Hanzhong", "text": "La diocesi di Hanzhong (in latino: \"Dioecesis Hanciomensis\") \u00e8 una sede della Chiesa cattolica in Cina suffraganea dell'arcidiocesi di Xi'an. Nel 1950 contava 19.060 battezzati su 1.500.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Shaanxi.\nSede vescovile \u00e8 la citt\u00e0 di Hanzhong, dove si trova la cattedrale di San Michele Arcangelo.\nStoria.\nIl vicariato apostolico di Shensi Meridionale fu eretto il 2 agosto 1887 con il breve \"Anno MDCCCLXXXV\" di papa Leone XIII, ricavandone il territorio dal vicariato apostolico di Shensi (oggi arcidiocesi di Xi'an).\nIl 3 dicembre 1924 assunse il nome di vicariato apostolico di Hanchungfu in forza del decreto \"Vicarii et Praefecti\" della Congregazione di Propaganda Fide.\nIl 28 marzo 1928 cedette una porzione del suo territorio a vantaggio dell'erezione della prefettura apostolica di Xing'anfu (oggi prefettura apostolica di Ankang).\nL'11 aprile 1946 il vicariato apostolico \u00e8 stato elevato al rango di diocesi con la bolla \"Quotidie Nos\" di papa Pio XII.\nNel 1981 fu ordinato vescovo clandestinamente Bartholomew Yu Chengdi, mentre era vescovo \"ufficiale\" monsignor Aloysius Yu Runchen. Tra i due prelati \u00e8 intercorso un riavvicinamento, che ha portato il secondo a diventare, di fatto, l'ausiliare del primo. Yu Chengdi \u00e8 deceduto il 14 settembre 2009 ed il suo successore, Aloysius Yu Runchen, sembra essere riconosciuto dalla Santa Sede.\nLa riconciliazione della chiesa di Hanzhong si \u00e8 completata nel 2019, quando, a seguito dell'accordo tra Santa Sede e Repubblica popolare cinese sulla nomina dei vescovi, \u00e8 stato eletto vescovo coadiutore della diocesi il quarantaquattrenne Stefano Xu Hongwei, che affiancher\u00e0 l'anziano Aloysius Yu Runchen per poi succedergli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.500.000 persone contava 19.060 battezzati, corrispondenti all'1,3% del totale.\nSecondo alcune fonti statistiche, nel 2011 la diocesi conta 21.000 fedeli, 33 sacerdoti, 7 seminaristi, 20 parrocchie e 22 cappelle."}
{"id": "505470", "revid": "110157", "url": "https://it.wikipedia.org/wiki?curid=505470", "title": "Arcidiocesi di Hangzhou", "text": "Larcidiocesi di Hangzhou (in latino: \"Archidioecesis Hamceuvensis\") \u00e8 una sede metropolitana della Chiesa cattolica in Cina. Nel 1950 contava 27.003 battezzati su 6.467.246 abitanti. La sede \u00e8 vacante.\nTerritorio.\nL'arcidiocesi comprende parte della provincia cinese dello Zhejiang.\nSede arcivescovile \u00e8 la citt\u00e0 di Hangzhou, dove si trova la cattedrale dell'Immacolata Concezione.\nStoria.\nIl vicariato apostolico del Chekiang occidentale fu eretto il 10 maggio 1910 con il breve \"Quae christiano nomini\" di papa Pio X, ricavandone il territorio dal vicariato apostolico del Chekiang (oggi diocesi di Ningbo).\nIl 3 dicembre 1924 assunse il nome di vicariato apostolico di Hangchow in forza del decreto \"Vicarii et Praefecti\" della Congregazione di Propaganda Fide.\nL'11 aprile 1946 il vicariato apostolico \u00e8 stato elevato al rango di arcidiocesi metropolitana con la bolla \"Quotidie Nos\" di papa Pio XII.\nL'ordinazione, il 6 gennaio 2000, di Matthieu Cao Xiangde senza l'autorizzazione o la legittimazione della Santa Sede provoc\u00f2 una nota di protesta di Roma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe ultime statistiche ufficiali riportate dall'Annuario Pontificio si riferiscono al 1950; in quell'anno l'arcidiocesi, su una popolazione di 6.467.246 persone contava 27.003 battezzati, corrispondenti allo 0,4% del totale.\nSecondo la \"Guide to the Catholic Church in China\", nel 2014 la diocesi contava all'incirca 30.000 fedeli, 50 chiese aperte al culto, 20 sacerdoti e 19 religiose."}
{"id": "505471", "revid": "1123126", "url": "https://it.wikipedia.org/wiki?curid=505471", "title": "Arcidiocesi di Hankou", "text": "Larcidiocesi di Hankou (in latino: \"Archidioecesis Hancheuvensis\") \u00e8 una sede metropolitana della Chiesa cattolica in Cina. Nel 1950 contava 35.239 battezzati su 2.200.000 abitanti. La sede \u00e8 vacante.\nTerritorio.\nL'arcidiocesi comprende parte della provincia cinese dell'Hubei.\nLa sede arcivescovile si trova nel sobborgo di Hankou nell'attuale citt\u00e0 di Wuhan, dove si trova la cattedrale di San Giuseppe.\nStoria.\nIl vicariato apostolico di Hukwang fu eretto il 15 ottobre 1696 con il breve \"E sublimi Sedis\" di papa Innocenzo XII, ricavandone il territorio dalla diocesi di Nanchino (oggi arcidiocesi). Esso aveva giurisdizione sulle province cinesi di Hunan e di Hubei (anticamente Hupeh).\nIl primo vicario apostolico, il francescano Giovanni Francesco de Nicolais, non raggiunse la sua sede; imbarcatosi per l'Europa nella primavera del 1697, non fece mai pi\u00f9 ritorno in Cina.\nAlmeno dal 1715 il vicariato fu dato in amministrazione ai vicari apostolici di Sichuan (oggi diocesi di Chengdu).\nNel 1762 fu soppresso ed unito al vicariato apostolico di Shensi e Shansi (oggi rispettivamente arcidiocesi di Xi'an e arcidiocesi di Taiyuan).\nIl 14 agosto 1838 in forza del breve \"Ex debito\" di papa Gregorio XVI fu ripristinato ricavandone il territorio dal vicariato apostolico di Shansi e di Shensi.\nIl 2 aprile 1856 cedette una porzione di territorio a vantaggio dell'erezione del vicariato apostolico di Hunan (oggi arcidiocesi di Changsha) e contestualmente mut\u00f2 il proprio nome in vicariato apostolico di Hupeh.\nIl 2 settembre 1870 per effetto del breve \"Quae Christianae rei\" di papa Pio IX cedette altre porzioni di territorio a vantaggio dell'erezione dei vicariati apostolici di Hupeh sud-occidentale (oggi diocesi di Yichang) e di Hupeh nord-occidentale (oggi diocesi di Laohekou) e contestualmente mut\u00f2 il proprio nome in vicariato apostolico di Hupeh Orientale.\nIl 12 dicembre 1923 cedette una parte di territorio a vantaggio dell'erezione delle prefettura apostoliche di Hanyang e di Puqi (oggi entrambe diocesi) ed insieme assunse il nuovo nome di vicariato apostolico di Hankou.\nIl 18 luglio 1929 e il 17 giugno 1937 dal suo territorio trassero origine altre due circoscrizioni ecclesiastiche: la missione sui iuris di Hwangchow (oggi diocesi di Qichun) e la prefettura apostolica di Suixian.\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nIl 13 aprile 1958 ci furono le prime ordinazioni episcopali cinesi senza l'autorizzazione della Santa Sede: tra questi anche l'arcivescovo di Hankou, Bernardin Dong Guangqing, francescano, deceduto il 12 maggio 2007. Nel frattempo, al vescovo \"ufficiale\" della chiesa patriottica cinese, si contrappose un vescovo ordinato clandestinamente, monsignor Odoric Liu Hede, anche lui francescano, ordinato vescovo nel 1984 e deceduto il 10 dicembre 2001: negli ultimi anni di vita volle riconciliarsi con Dong Guangqing, andando a vivere con lui nella residenza della cattedrale.\nNel 2000 il governo cinese ha unito le diocesi di Hankou, Wuchang e Hanyang in un'unica entit\u00e0 ecclesiale, chiamata \"diocesi di Wuhan\". L'ordinazione, illegittima per la Santa Sede, del nuovo vescovo di Wuhan, Joseph Shen Guo'an, prevista per il 9 giugno 2011 in un clima di tensione fra le comunit\u00e0 cattoliche patriottiche e clandestine, \u00e8 stata sospesa \"sine die\" dal governo cinese.\nL'8 settembre 2021 nella cattedrale di San Giuseppe \u00e8 stato consacrato Francesco Cui Qingqi, nominato vescovo di Hankou da papa Francesco il 23 giugno precedente; la Cina lo ha riconosciuto come vescovo di Wuhan. Si \u00e8 trattato del sesto vescovo ordinato dopo la stipula dell'accordo provvisorio tra la Santa Sede e la Repubblica popolare cinese del 22 settembre 2018.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 2.200.000 persone contava 35.239 battezzati, corrispondenti all'1,6% del totale."}
{"id": "505472", "revid": "92723", "url": "https://it.wikipedia.org/wiki?curid=505472", "title": "Diocesi di Hanyang", "text": "La diocesi di Hanyang (in latino: \"Dioecesis Haniamensis\") \u00e8 una sede della Chiesa cattolica in Cina suffraganea dell'arcidiocesi di Hankou. Nel 1949 contava 55.000 battezzati su 4.000.000 di abitanti. \u00c8 sede vacante.\nTerritorio.\nLa diocesi comprende parte della provincia cinese di Hubei.\nSede vescovile \u00e8 il sobborgo di Hanyang, che costituisce una delle tre parti dell'area metropolitana di Wuhan, dove si trova la cattedrale di San Colombano.\nStoria.\nLa prefettura apostolica di Hanyang fu eretta il 12 dicembre 1923 con il breve \"Quo christiani\" di papa Pio XI, ricavandone il territorio dal vicariato apostolico di Hupeh Orientale (oggi arcidiocesi di Hankou).\nIl 14 luglio 1927 la prefettura apostolica fu elevata al rango di vicariato apostolico.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nQuando i comunisti presero il potere in Cina, i missionari stranieri furono espulsi, compreso il vescovo irlandese Galvin. La diocesi fu allora guidata, in qualit\u00e0 di amministratore, dal sacerdote cinese Petrus Zhang Boren (Chang Bai Ren), il quale rifiut\u00f2 di aderire all'associazione patriottica cattolica cinese e per questo fu condannato alla prigione e al domicilio coatto. Liberato nel 1979, fu ordinato vescovo clandestinamente nel 1984. \u00c8 morto il 13 ottobre 2005.\nAntoine Tu Shihua \u00e8 il vescovo \"ufficiale\" nel 1991 e negli anni seguenti; tra i suoi compiti anche quello di Direttore del Centro studi teologici della Conferenza episcopale \"ufficiale\" cinese. Ha dato le dimissioni dalla sua carica episcopale nel luglio 2004.\nNel 2000 il governo cinese ha unito le diocesi di Hanyang, Wuchang e Hankou in un'unica entit\u00e0 ecclesiale, chiamata \"diocesi di Wuhan\". L'ordinazione, illegittima per la Santa Sede, del nuovo vescovo di Wuhan, Joseph Shen Guo'an, prevista per il 9 giugno 2011 in un clima di tensione fra le comunit\u00e0 cattoliche patriottiche e clandestine, \u00e8 stata sospesa \"sine die\" dal governo cinese.\nL'8 settembre 2021 nella cattedrale di San Giuseppe a Hankou \u00e8 stato consacrato Francesco Cui Qingqi, nominato vescovo di Hankou da papa Francesco il 23 giugno precedente; la Cina lo ha riconosciuto come vescovo di Wuhan. Si \u00e8 trattato del sesto vescovo ordinato dopo la stipula dell'accordo provvisorio tra la Santa Sede e la Repubblica popolare cinese del 22 settembre 2018.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1949 su una popolazione di 4.000.000 di persone contava 55.000 battezzati, corrispondenti all'1,4% del totale."}
{"id": "505473", "revid": "1123126", "url": "https://it.wikipedia.org/wiki?curid=505473", "title": "Amministrazione apostolica di Harbin", "text": "Lamministrazione apostolica di Harbin (in latino: \"Administratio Apostolica Harbina\") \u00e8 una sede della Chiesa cattolica in Cina. La sede \u00e8 vacante.\nTerritorio.\nL'amministrazione apostolica comprende parte della provincia cinese di Heilongjiang.\nSede dell'amministrazione apostolica \u00e8 la citt\u00e0 di Harbin, dove si trova la cattedrale del Sacro Cuore.\nStoria.\nL'amministrazione apostolica fu eretta il 28 maggio 1931, ricavandone il territorio dalla diocesi di Vladivostok, ed affidata alla cura pastorale del delegato apostolico in Cina.\nNel 1959 il governo cinese ha istituito un'unica entit\u00e0 ecclesiale per tutto il territorio della provincia di Heilongjiang, con sede nella capitale Harbin. Tuttavia, la comunit\u00e0 cosiddetta \"clandestina\" ha continuato a seguire fino al 2018 la divisione della Santa Sede, che tuttora prevede, per la provincia dell'Heilongjiang, oltre alla sede di Harbin, anche le prefetture apostoliche di Jiamusi e di Qiqihar.\nIl governo cinese invece ha provveduto, il 6 luglio 2012, a consacrare vescovo di Harbin (o di Heilongjiang) Joseph Yue Fusheng, gi\u00e0 amministratore apostolico ufficiale; la sua ordinazione episcopale, prevista nel corso del 2011, venne rimandata; la Santa Sede fece sapere all'eletto che la sua candidatura all'episcopato non era stata approvata dal papa. L'ordinazione episcopale, prevista per il 29 giugno 2012, fu nuovamente ritardata; nel frattempo, la Santa Sede, attraverso una nota di Propaganda Fide del 3 luglio 2012, aveva comunicato che l'ordinazione di Yue Fusheng era illegittima in quanto non riconosciuta da Roma e che perci\u00f2 sia Yue Fusheng che i vescovi consacranti sarebbero scomunicati \"latae sententiae\". L'ordinazione alla fine ebbe luogo il 6 luglio. Tramite una nota ufficiale del 10 luglio, la Santa Sede ha confermato le sanzioni canoniche per Yue Fusheng ed i vescovi che hanno preso parte all'ordinazione episcopale illegittima.\nA seguito dell'accordo del 2018 tra Santa Sede e Repubblica popolare cinese sulla nomina dei vescovi, papa Francesco ha riammesso nella comunione ecclesiale il vescovo \"ufficiale\" Giuseppe Yue Fusheng. La comunicazione della Santa Sede sul compito pastorale affidatogli come vescovo in Heilogjiang \u00e8 stata ricevuta dall'interessato il 12 dicembre 2018 a Pechino nell'ambito di una celebrazione ecclesiale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505474", "revid": "1543377", "url": "https://it.wikipedia.org/wiki?curid=505474", "title": "Diocesi di Hengyang", "text": "La diocesi di Hengyang (in latino: \"Dioecesis Hemceuvensis\") \u00e8 una sede della Chiesa cattolica in Cina suffraganea dell'arcidiocesi di Changsha. Nel 1950 contava 12.085 battezzati su 3.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Hunan.\nSede vescovile \u00e8 la citt\u00e0 di Hengyang.\nStoria.\nIl vicariato apostolico di Hengzhou (Hengyang o Hengchow) fu eretto il 23 luglio 1930 con il breve \"Ex hac\" di papa Pio XI, ricavandone il territorio dal vicariato apostolico di Changsha (oggi arcidiocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIn seguito all'espulsione dei missionari stranieri, il vescovo Joseph Wan Tsu-Chang venne arrestato e sostituito da Tarcisius Guo Ze-qian, consacrato nel 1958 e suicida nel 1977.\nCon il ristabilimento dei culti agli inizi degli anni ottanta e alla riformulazione delle circoscrizioni ecclesiastiche ad opera dell'Associazione patriottica cattolica cinese, l'antica diocesi, assieme a tutte quelle dello Hunan, sono state accorpate a formare la \"diocesi di Hunan\" con sede a Changsha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.000.000 di persone contava 12.085 battezzati, corrispondenti allo 0,4% del totale."}
{"id": "505475", "revid": "110157", "url": "https://it.wikipedia.org/wiki?curid=505475", "title": "Prefettura apostolica di Ankang", "text": "La prefettura apostolica di Ankang (in latino: \"Praefectura Apostolica Hinganfuensis\") \u00e8 una sede della Chiesa cattolica in Cina. Nel 1950 contava 3.982 battezzati su 800.000 abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese dello Shaanxi.\nSede prefettizia \u00e8 la citt\u00e0 di Ankang, dove si trova la cattedrale del Sacro Cuore di Ges\u00f9.\nStoria.\nLa prefettura apostolica di Ankang (Xing'anfu) fu eretta il 28 marzo 1928 con il breve \"Ut aucto\" di papa Pio XI, ricavandone il territorio dai vicariati apostolici di Hanzhong (oggi diocesi) e di Xi'an-fu (oggi arcidiocesi di Xi'an).\nLa prefettura apostolica sarebbe stata elevata a diocesi dalle autorit\u00e0 cinesi, che avrebbero nominato nel 1987 il sacerdote John Baptist Ye Ronghua dapprima amministratore diocesano e poi primo vescovo di Ankang. Dal 30 novembre 2016 l'anziano vescovo \u00e8 stato affiancato da un coadiutore, nominato dalla Santa Sede e accettato dal governo cinese, nella persona di John Wang Xiaoxun.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 800.000 persone contava 3.982 battezzati, corrispondenti allo 0,5% del totale."}
{"id": "505476", "revid": "92723", "url": "https://it.wikipedia.org/wiki?curid=505476", "title": "Diocesi di Hongdong", "text": "La diocesi di Hongdong (in latino: \"Dioecesis Homtomensis\") \u00e8 una sede della Chiesa cattolica in Cina suffraganea dell'arcidiocesi di Taiyuan. La sede \u00e8 vacante.\nTerritorio.\nLa diocesi comprende parte della provincia cinese di Shanxi.\nSede vescovile \u00e8 la citt\u00e0 di Hongdong.\nStoria.\nLa prefettura apostolica di Hongdong fu eretta il 17 giugno 1932 con il breve \"Cum vicariatus\" di papa Pio XI, ricavandone il territorio dal vicariato apostolico di Luanfu (oggi diocesi di Lu'an).\nIl 18 aprile 1950 la prefettura apostolica \u00e8 stata elevata a diocesi con la bolla \"Ad episcopalis hierarchiae\" di papa Pio XII.\nFrancis Han Ting-pi, che non ha mai voluto riconoscere e aderire all'associazione patriottica cattolica cinese, ha ordinato, agli inizi del 1991, un vescovo ausiliare per la sua diocesi, Joseph Sun Yuanmou, presumibilmente succeduto a Ting-pi, morto nel dicembre dello stesso anno, e a sua volta deceduto nel 2006.\nIl 22 dicembre 2020 \u00e8 stato ordinato vescovo di Hongdong Pietro Liu Genzhu, con l'approvazione sia del papa sia del governo cinese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505477", "revid": "1123126", "url": "https://it.wikipedia.org/wiki?curid=505477", "title": "Diocesi di Hong Kong", "text": "La diocesi di Hong Kong o Xianggang (in latino: \"Dioecesis Sciiamchiamensis\") \u00e8 una sede della Chiesa cattolica in Cina suffraganea dell'arcidiocesi di Guangzhou. Nel 2019 contava 611.000 battezzati su 7.482.500 abitanti. \u00c8 retta dal vescovo Stephen Chow Sau-yan, S.I.\nTerritorio.\nLa diocesi comprende la citt\u00e0 di Hong Kong.\nSede vescovile \u00e8 la stessa citt\u00e0 di Hong Kong, dove si trova la cattedrale dell'Immacolata Concezione.\nIl territorio \u00e8 suddiviso in 52 parrocchie.\nStoria.\nIl 22 aprile 1841, con il decreto \"Cum ob conventionem\" di Propaganda Fide, venne eretta la prefettura apostolica di \"Hong Kong con le sei leghe\", indipendente dalla diocesi di Macao, ma sotto l'autorit\u00e0 del vescovo di Macao, con lo scopo primario di dare un aiuto spirituale ai soldati britannici stanziati a Hong Kong di religione cattolica, in primis gli irlandesi.\nTheodore Joset, un prete svizzero, procuratore di Propaganda Fide a Macao, divenne il primo prefetto apostolico.\nNel 1842 Antonio Feliciani divenne pro-prefetto apostolico di Hong Kong, e nello stesso anno cominci\u00f2 la costruzione della cattedrale dell'Immacolata Concezione, aperta al culto l'anno seguente.\nIl 17 novembre 1874 Hong Kong fu elevata al rango di vicariato apostolico con la bolla \"Non sine arcano\" di papa Pio IX. Esso fu affidato fino al 1894 a Timoleone Raimondi, nativo di Milano, che era gi\u00e0 l'ultimo prefetto apostolico dal 1868; al Raimondi succedettero Luigi Piazzoli (1895-1904), Domenico Pozzoni (1905-1924) e Enrico Valtorta, fino al 1946 e dal 1946 vescovo di Hong Kong.\nL'11 aprile 1946 il vicariato apostolico \u00e8 stato elevato al grado di diocesi con la bolla \"Quotidie Nos\" di papa Pio XII.\nDopo la cessione della colonia britannica alla Repubblica popolare cinese nel 1997, grazie al regime di parziale autonomia dalla Cina la comunit\u00e0 cristiana locale non \u00e8 stata obbligata ad aderire all'Associazione patriottica cattolica cinese, sicch\u00e9 la Santa Sede ha potuto continuare ad avere un legame diretto con la diocesi. Di conseguenza Hong Kong (come anche Macao) non rientra nei termini dell'accordo del 2018 tra la Santa Sede e la Repubblica popolare sulla nomina dei vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.482.500 persone contava 611.000 battezzati, corrispondenti all'8,2% del totale."}
{"id": "505478", "revid": "1123126", "url": "https://it.wikipedia.org/wiki?curid=505478", "title": "Diocesi di Xiamen", "text": "La diocesi di Xiamen (in latino: \"Dioecesis Sciiamenensis\") \u00e8 una sede della Chiesa cattolica in Cina suffraganea dell'arcidiocesi di Fuzhou. Nel 1950 contava 16.588 battezzati su 7.500.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Fujian, nonch\u00e9 le isole Matsu e le isole Quemoy (o Kinmen), facenti parte della repubblica di Taiwan.\nSede vescovile \u00e8 la citt\u00e0 di Xiamen, dove si trovano la cattedrale del Santo Rosario e l'ex cattedrale di Cristo Re, nell'antico insediamento internazionale di Kulangsu.\nStoria.\nIl vicariato apostolico di Amoy fu eretto l'11 dicembre 1883 con il breve \"Quod iampridem\" di papa Leone XIII, ricavandone il territorio dal vicariato apostolico di Fo-kien settentrionale (oggi arcidiocesi di Fuzhou).\nIl 13 luglio 1913 il vicariato apostolico cedette il territorio dell'isola di Formosa a vantaggio dell'erezione della prefettura apostolica dell'isola di Formosa (oggi diocesi di Kaohsiung) e nel contempo, in virt\u00f9 del decreto \"Ampliori christiani\" della Sacra Congregazione per la Propagazione della Fede, acquis\u00ec una porzione di territorio dal vicariato apostolico di Fokien (oggi arcidiocesi di Fuzhou).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nDal 25 settembre 1968, le isole Matsu e le isole Quemoy (o Kinmen), parte della repubblica di Taiwan, sono sottoposte ad un regime di amministrazione apostolica, pur restando parte integrante della diocesi di Xiamen; dal 14 settembre 1981 l'amministratore apostolico \u00e8 l'arcivescovo di Taipei.\nL'8 maggio 2010 nella cattedrale di Xiamen \u00e8 stato ordinato il nuovo vescovo, Joseph Cai Bingrui, succeduto a Joseph Huang Ziyu (morto nel 1991), rappresentante della Chiesa \"ufficiale\" cinese, ma la cui ordinazione sarebbe stata riconosciuta dalla Santa Sede. All'ordinazione erano presenti anche alcuni rappresentanti della Chiesa \"clandestina\" di Xiamen, in segno di sostegno al nuovo vescovo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 7.500.000 persone contava 16.588 battezzati, corrispondenti allo 0,2% del totale."}
{"id": "505480", "revid": "92723", "url": "https://it.wikipedia.org/wiki?curid=505480", "title": "Diocesi di Yichang", "text": "La diocesi di Yichang (in latino: \"Dioecesis Iciamensis\") \u00e8 una sede della Chiesa cattolica in Cina suffraganea dell'arcidiocesi di Hankou. Nel 1950 contava 15.078 battezzati su 5.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese dello Hubei.\nSede vescovile \u00e8 la citt\u00e0 di Yichang, dove si trova la cattedrale di San Francesco.\nStoria.\nIl vicariato apostolico di Hupeh sud-occidentale fu eretto il 2 settembre 1870 con il breve \"Quae Christianae rei\" di papa Pio IX, ricavandone il territorio dal vicariato apostolico di Hupeh (oggi arcidiocesi di Hankou).\nIl 3 dicembre 1924 assunse il nome di vicariato apostolico di Ichang (Yichang) in forza del decreto \"Vicarii et Praefecti\" della Congregazione di Propaganda Fide.\nIl 7 luglio 1936 e il 14 giugno 1938 cedette porzioni del suo territorio a vantaggio dell'erezione della prefettura apostolica di Shashi e del vicariato apostolico di Shinan (oggi diocesi di Enshi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 15 agosto 1959 fu consacrato vescovo di Yichang monsignor Paul Francis Zhang Mingqian, che fu uno dei primi vescovi cinesi scelti e ordinati senza il consenso della Santa Sede. Questi ha governato la diocesi fino alla sua morte avvenuta il 24 luglio 2005. Gli \u00e8 succeduto, dal 30 novembre 2007 dopo due anni di sede vacante, monsignor Francis Lu Shouwang, che gi\u00e0 dalla fine degli anni Novanta del secolo scorso amministrava la diocesi, a causa dell'infermit\u00e0 del vescovo Zhang Mingqian. Lu Shouwang \u00e8 improvvisamente deceduto a soli 45 anni per una pancreatite acuta il 30 aprile 2011.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 5.000.000 di persone contava 15.078 battezzati, corrispondenti allo 0,3% del totale.\nSecondo alcune fonti statistiche nel 2011 la diocesi conta circa 30.000 fedeli con 24 sacerdoti e 12 religiose."}
{"id": "505481", "revid": "92723", "url": "https://it.wikipedia.org/wiki?curid=505481", "title": "Diocesi di Linyi", "text": "La diocesi di Linyi (in latino: \"Dioecesis Iceuvensis\") \u00e8 una sede della Chiesa cattolica in Cina suffraganea dell'arcidiocesi di Jinan. Nel 1950 contava 20.545 battezzati su 3.600.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Shandong.\nSede vescovile \u00e8 la citt\u00e0 di Linyi.\nStoria.\nIl vicariato apostolico di Yizhou (Ichow) fu eretto il 1\u00ba luglio 1937 con la bolla \"Quo maiores\" di papa Pio XI, ricavandone il territorio dal vicariato apostolico di Qingdao (oggi diocesi).\nL'11 aprile 1946 il vicariato apostolico \u00e8 stato elevato a diocesi (di Yizhou o Linyi o Ichow) con la bolla \"Quotidie Nos\" di papa Pio XII.\nAttualmente \u00e8 vescovo \"ufficiale\" della diocesi monsignor Johan Fang Xinyao, che sembra essere riconosciuto anche dalla Santa Sede.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.600.000 persone contava 20.545 battezzati, corrispondenti allo 0,6% del totale."}
{"id": "505482", "revid": "287204", "url": "https://it.wikipedia.org/wiki?curid=505482", "title": "Prefettura apostolica di Yiduxian", "text": "La prefettura apostolica di Yiduxian (in latino: \"Praefectura Apostolica Induhsienensis\") \u00e8 una sede della Chiesa cattolica in Cina. Nel 1948 contava 12.620 battezzati su 2.500.000 abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese di Shandong.\nSede prefettizia \u00e8 la citt\u00e0 di Yiduxian.\nStoria.\nLa prefettura apostolica di Yiduxian (Iduhsien) fu eretta il 16 giugno 1931 con il breve \"Nobis commissum\" di papa Pio XI, ricavandone il territorio dal vicariato apostolico di Zhifou (oggi diocesi di Yantai).\nIl 22 ottobre 2008 \u00e8 deceduto, all'et\u00e0 di 97 anni, il vescovo Giuseppe Sun Zhibin, consacrato vescovo nel 1988.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1948 su una popolazione di 2.500.000 persone contava 12.620 battezzati, corrispondenti allo 0,5% del totale."}
{"id": "505483", "revid": "1543377", "url": "https://it.wikipedia.org/wiki?curid=505483", "title": "Diocesi di Jinzhou", "text": "La diocesi di Jinzhou (in latino: \"Dioecesis Geholensis\") \u00e8 una sede della Chiesa cattolica in Cina suffraganea dell'arcidiocesi di Shenyang. Nel 1950 contava 31.845 battezzati su 5.235.341 abitanti. La sede \u00e8 vacante.\nTerritorio.\nLa diocesi comprende parte della provincia cinese di Liaoning.\nSede vescovile \u00e8 la citt\u00e0 di Jinzhou.\nStoria.\nIl vicariato apostolico della Mongolia Orientale fu eretto l'11 dicembre 1883 con il breve \"Quo sacra missio\" di papa Leone XIII, ricavandone il territorio dal vicariato apostolico della Mongolia (oggi diocesi di Chongli-Xiwanzi).\nIl 12 dicembre 1914 i confini tra i vicariati della Mongolia centrale e della Mongolia orientale furono ristabiliti con il decreto \"Decrevit haec\" della Sacra Congregazione per la Propagazione della Fede.\nIl 3 dicembre 1924 ha assunto il nome di vicariato apostolico di Jehol in forza del decreto \"Vicarii et Praefecti\" della Congregazione di Propaganda Fide.\nIl 9 luglio 1928, il 2 agosto 1929 e il 21 gennaio 1932 ha ceduto porzioni del suo territorio a vantaggio dell'erezione rispettivamente della missione sui iuris di Qiqihar (oggi prefettura apostolica), della prefettura apostolica di Szepingkai (oggi diocesi di Siping) e della prefettura apostolica di Chifeng (oggi diocesi). Il 26 marzo 1932 cedette ancora una porzione del suo territorio alla prefettura apostolica di Szepingkai..\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 1981, con il ristabilimento della liceit\u00e0 dei culti in Cina, il governo cinese ha preteso di unificare, senza il consenso della Santa Sede, le diocesi di Fushun, Jinzhou e Yingkou con l'arcidiocesi di Shenyang, che al contempo avrebbe assunto il nuovo nome di \"arcidiocesi di Liaoning\".\nL'8 settembre 2018 ha ceduto un'altra porzione del suo territorio a vantaggio dell'erezione della diocesi di Chengde.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 5.235.341 persone contava 31.845 battezzati, corrispondenti allo 0,6% del totale."}
{"id": "505484", "revid": "110157", "url": "https://it.wikipedia.org/wiki?curid=505484", "title": "Arcidiocesi di Kaifeng", "text": "Larcidiocesi di Kaifeng (in latino: \"Archidioecesis Chaefomensis\") \u00e8 una sede metropolitana della Chiesa cattolica in Cina. Nel 1950 contava 18.487 battezzati su 4.500.000 abitanti. La sede \u00e8 vacante.\nTerritorio.\nL'arcidiocesi comprende parte della provincia cinese dello Henan.\nSede arcivescovile \u00e8 la citt\u00e0 di Kaifeng, dove si trova la cattedrale del Sacro Cuore.\nStoria.\nIl vicariato apostolico dell'Honan Orientale fu eretto il 21 settembre 1916 con il breve \"Summa afficimur laetitia\" di papa Benedetto XV, ricavandone il territorio dal vicariato apostolico dell'Honan Meridionale (oggi diocesi di Nanyang).\nIl 3 dicembre 1924 assunse il nome di vicariato apostolico di Kaifengfu in forza del decreto \"Vicarii et Praefecti\" della Congregazione di Propaganda Fide.\nIl 15 dicembre 1927 e il 19 giugno 1928 cedette porzioni del suo territorio a vantaggio dell'erezione rispettivamente delle prefetture apostoliche di Xinyangzhou (oggi diocesi di Xinyang) e di Guide (oggi diocesi di Shangqiu).\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nIl 31 agosto 1989 \u00e8 stato ordinato vescovo \"clandestino\" Jean-Baptiste Liang Xisheng; questi \u00e8 deceduto il 23 settembre 2007; gli \u00e8 succeduto Gao Hongxiao, vescovo ausiliare ordinato il 1\u00ba gennaio 2005.\nNel 1986 \u00e8 morto il vescovo \"ufficiale\" He Chunming e dopo ben 7 anni di sede vacante il 23 settembre 1993 gli \u00e8 succeduto monsignor Stanislaus Han Daoyi, morto il 27 ottobre 2000: da allora la parte ufficiale della diocesi \u00e8 senza guida spirituale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 4.500.000 persone contava 18.487 battezzati, corrispondenti allo 0,4% del totale."}
{"id": "505485", "revid": "92723", "url": "https://it.wikipedia.org/wiki?curid=505485", "title": "Diocesi di Ganzhou", "text": "La diocesi di Ganzhou (in latino: \"Dioecesis Canceuvensis\") \u00e8 una sede della Chiesa cattolica in Cina suffraganea dell'arcidiocesi di Nanchang. Nel 1950 contava 15.145 battezzati su 3.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Jiangxi.\nSede vescovile \u00e8 la citt\u00e0 di Ganzhou.\nStoria.\nIl vicariato apostolico di Ganzhou (Kanchow) fu eretto il 25 agosto 1920 con il breve \"Divinae sponsiones\" di papa Benedetto XV, ricavandone il territorio dal vicariato apostolico del Kiangsi meridionale (oggi diocesi di Ji'an).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nVescovo \"patriottico\", non riconosciuto dalla Santa Sede, fu Chen Duqing, morto nel 1990: era stato uno dei primi vescovi cinesi ordinati nel 1957 senza autorizzazione di Roma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.000.000 di persone contava 15.145 battezzati, corrispondenti allo 0,5% del totale."}
{"id": "505487", "revid": "92723", "url": "https://it.wikipedia.org/wiki?curid=505487", "title": "Diocesi di Kangding", "text": "La diocesi di Kangding (in latino: \"Dioecesis Camtimensis\") \u00e8 una sede della Chiesa cattolica in Cina suffraganea dell'arcidiocesi di Chongqing. Nel 1950 contava 5.870 battezzati su 4.000.000 abitanti. La sede \u00e8 vacante.\nTerritorio.\nLa diocesi comprende la parte occidentale della provincia cinese del Sichuan e, in linea teorica, tutta la Regione Autonoma del Tibet.\nSede vescovile \u00e8 la citt\u00e0 di Kangding, nella prefettura autonoma tibetana di Garz\u00ea.\nStoria.\nI primi tentativi di evangelizzazione del Tibet risalgono al XVII secolo con il portoghese di Goa Ant\u00f3nio de Andrade (\u2020 1634). Nel Settecento Propaganda Fide affid\u00f2 la missione del Tibet ai cappuccini, che vi fondarono una prefettura apostolica. Tuttavia, l'insuccesso di queste iniziative portarono la Santa Sede ad annettere nel 1820 il territorio tibetano alla missione dell'Hindustan, contestualmente elevata al rango di vicariato apostolico con il nome di vicariato apostolico del Tibet-Hindustan (oggi arcidiocesi di Agra).\nIl vicariato apostolico di Lhasa fu eretto il 27 marzo 1846 con il breve \"Ex debito\" di papa Gregorio XVI, ricavandone il territorio dal vicariato apostolico del Tibet-Hindustan. L'evangelizzazione fu affidata ai missionari della Societ\u00e0 per le Missioni Estere di Parigi, i quali tuttavia trovarono ben presto difficolt\u00e0 a penetrare in Tibet. Il primo missionario che riusc\u00ec a stabilirsi nella regione fu Charles Renou, che nel 1853 venne nominato prefetto apostolico, e che fond\u00f2, assieme ai missionari Fage e Desgodins, la missione di Bonga, nel sud-est del Tibet. Solo nel 1857 si pot\u00e9 dar seguito alle indicazioni di Propaganda Fide con la nomina del primo vicario apostolico, Jacques-L\u00e9on Thomine-Desmazures, vescovo titolare di Sinopoli, che pose la sua residenza a Tatsienlu, antico nome della citt\u00e0 di Kangding.\nIl 18 febbraio 1850 la regione dell'Assam, che dipendeva dal vicariato apostolico bengalese, ne fu separato ed annesso al vicariato apostolico del Tibet. Nel gennaio 1858 Propaganda Fide approv\u00f2 una ripartizione del territorio, decisa dai vicari apostolici del Tibet, del Sichuan nord-occidentale e del Sichuan orientale, che determin\u00f2 i confini dei tre vicariati apostolici. Quello di Lhasa comprendeva il Tibet propriamente detto, l'Assam, e parti del Sichuan e dello Yunnan, per un totale di 117 stazioni cattoliche e circa 15.000 fedeli, la maggior parte dei quali per\u00f2 si trovavano nelle porzioni del vicariato fuori dal Tibet, dove era attiva una sola stazione missionaria.\nIn un decreto di Propaganda Fide del 28 luglio 1868, che assegnava nuovi territori al vicariato apostolico, e dove tuttavia non si fa pi\u00f9 menzione dell'Assam, compare per la prima volta la duplice dicitura di \"vicariato apostolico del Tibet o di Lhasa\"; successivamente prevarr\u00e0 il nome di vicariato apostolico del Tibet. Nel 1883 fu assegnato al vicariato apostolico un nuovo territorio costituito da quella parte del distretto di Darjeeling situata ad oriente del fiume Tista (e comprensivo di parte del Regno del Sikkim); ulteriori correzioni territoriali furono decise nel 1898. Infine nel 1912 anche il territorio del Bhutan, appartenente fino a quel momento all'arcidiocesi di Calcutta, fu annesso al vicariato apostolico tibetano.\nNel 1901 il vicariato apostolico contava 1.736 fedeli, 18 preti europei e 1 prete autoctono, coadiuvati da una decina di catechisti e 6 religiose. Nel 1910 si contavano 2.407 cattolici, 21 preti europei e circa 600 catecumeni.\nIl 3 dicembre 1924 assunse il nome di vicariato apostolico di Tatsienlu in forza del decreto \"Vicarii et Praefecti\" della Congregazione di Propaganda Fide.\nIl 15 febbraio 1929 il vicariato apostolico ha ceduto una porzione del suo territorio (il Bhutan e la parte del Sikkim di sua competenza) a vantaggio dell'erezione della missione sui iuris di Sikkim (oggi diocesi di Darjeeling).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII, assumendo il nome attuale.\nDall'espulsione dei missionari occidentali nel 1950/1952, non sono pi\u00f9 noti vescovi per questa sede episcopale. La cattedrale, gi\u00e0 gravemente danneggiata durante l'occupazione cinese, fu definitivamente distrutta durante la rivoluzione culturale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe ultime statistiche ufficiali riportate dall'Annuario Pontificio si riferiscono al 1950; in quell'anno la diocesi, su una popolazione di 4.000.000 di persone, contava 5.870 battezzati, corrispondenti allo 0,1% del totale."}
{"id": "505488", "revid": "92723", "url": "https://it.wikipedia.org/wiki?curid=505488", "title": "Diocesi di Meixian", "text": "La diocesi di Meixian (Jiaying, Kaying) (in latino: \"Dioecesis Chiaimensis\") \u00e8 una sede della Chiesa cattolica in Cina suffraganea dell'arcidiocesi di Guangzhou. Nel 1950 contava 22.819 battezzati su 2.625.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Guangdong.\nSede vescovile \u00e8 la citt\u00e0 di Meizhou, dove si trova la cattedrale della Santa Famiglia.\nStoria.\nLa prefettura apostolica di Jiaying fu eretta il 20 febbraio 1929 con il breve \"Pastorale officium\" di papa Pio XI, ricavandone il territorio dal vicariato apostolico di Shantou (oggi diocesi). La cura pastorale fu affidata ai missionari di Maryknoll.\nIl 18 giugno 1935 la prefettura apostolica fu elevata al rango di vicariato apostolico con la bolla \"Etsi inter\" del medesimo papa Pio XI.\nL'11 aprile 1946 il vicariato apostolico \u00e8 stato elevato a diocesi (di Jiaying o Meixian o Kay\u00edng) con la bolla \"Quotidie Nos\" di papa Pio XII.\nVescovo \"ufficiale\" della diocesi, dal 1989 al 2000, \u00e8 stato monsignor Anthony Zhong Quanzhang. Gli \u00e8 succeduto monsignor Joseph Liao Hongqing, nominato dall'associazione patriottica cattolica cinese, ma riconosciuto anche dalla Santa Sede.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.625.000 persone contava 22.819 battezzati, corrispondenti allo 0,9% del totale.\nSecondo alcune fonti statistiche, la diocesi nel 2011 conta 40.000 fedeli, con 8 sacerdoti e una quarantina tra parrocchie e stazioni missionarie."}
{"id": "505489", "revid": "110157", "url": "https://it.wikipedia.org/wiki?curid=505489", "title": "Prefettura apostolica di Jiamusi", "text": "La prefettura apostolica di Jiamusi (in latino: \"Praefectura Apostolica Khiamuszeensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica si estende nella parte orientale della provincia cinese dello Heilongjiang. Essa comprende le citt\u00e0-prefettura di Jiamusi, Yichun, Shuangyashan e Qitaihe.\nSede prefettizia \u00e8 la citt\u00e0 di Jiamusi.\nStoria.\nLa missione sui iuris di Ilan fu eretta il 9 luglio 1928 con il breve \"Venerabilis frater\" di papa Pio XI, ricavandone il territorio dal vicariato apostolico di Wonsan (oggi diocesi di Hamhung).\nIl 13 aprile 1937 mut\u00f2 il nome in missione sui iuris di Jiamusi in forza del decreto \"Cum Missionis\" della Congregazione di Propaganda Fide.\nIl 9 aprile 1940 la missione sui iuris \u00e8 stata elevata al rango di prefettura apostolica con la bolla \"Si apostolico\" di papa Pio XII.\nIl governo cinese non riconosce questa istituzione cattolica e dal 1959 ha istituito la diocesi di Harbin che comprende tutto il territorio della provincia di Heilongjiang. Per la Santa Sede invece la prefettura apostolica \u00e8 stata vacante per decenni, e affidata in amministrazione al prefetto apostolico di Qiqihar.\nA seguito dell'accordo del 2018 tra Santa Sede e Repubblica popolare cinese sulla nomina dei vescovi, papa Francesco ha riammesso nella comunione ecclesiale il vescovo \"ufficiale\" di Harbin Giuseppe Yue Fusheng. Il 12 dicembre 2018 a Pechino, nell'ambito di una celebrazione ecclesiale, \u00e8 stata data comunicazione della decisione della Santa Sede di confermare il compito pastorale di Yue Fusheng su tutto il territorio dello Heilogjiang.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505490", "revid": "92723", "url": "https://it.wikipedia.org/wiki?curid=505490", "title": "Diocesi di Ji'an", "text": "La diocesi di Ji'an (in latino: \"Dioecesis Chinganensis\") \u00e8 una sede della Chiesa cattolica in Cina suffraganea dell'arcidiocesi di Nanchang. Nel 1950 contava 24.232 battezzati su 3.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Jiangxi.\nSede vescovile \u00e8 la citt\u00e0 di Ji'an.\nStoria.\nIl vicariato apostolico del Kiangsi meridionale fu eretto il 19 agosto 1879, ricavandone il territorio dal vicariato apostolico del Kiangsi, che contestualmente modific\u00f2 il proprio nome in vicariato apostolico del Kiangsi settentrionale (oggi arcidiocesi di Nanchang).\nIl 25 agosto 1920 cedette una porzione di territorio a vantaggio dell'erezione del vicariato apostolico di Kanchow (oggi diocesi di Ganzhou). Contestualmente incorpor\u00f2 due prefetture civili che erano appartenute al vicariato apostolico del Kiangsi settentrionale e assunse il nome di vicariato apostolico di Jing'an (King-gan).\nIl 3 dicembre 1924 cambi\u00f2 ancora nome in vicariato apostolico di Ji'anfu.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.000.000 di persone contava 24.232 battezzati, corrispondenti allo 0,8% del totale."}
{"id": "505491", "revid": "92723", "url": "https://it.wikipedia.org/wiki?curid=505491", "title": "Diocesi di Leshan", "text": "La diocesi di Leshan (in latino: \"Dioecesis Chiatimensis\") \u00e8 una sede della Chiesa cattolica in Cina suffraganea dell'arcidiocesi di Chongqing. Nel 1950 contava battezzati su 2.645.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Sichuan.\nSede vescovile \u00e8 la citt\u00e0 di Leshan, dove si trova la cattedrale del Sacro Cuore di Ges\u00f9.\nStoria.\nLa prefettura apostolica di Yazhou (Yachow) fu eretta il 10 luglio 1929 con il breve \"Ut spirituali\" di papa Pio XI, ricavandone il territorio dal vicariato apostolico di Suifu (oggi diocesi di Yibin).\nIl 3 marzo 1933 con il breve \"Quod divinus\" dello stesso papa Pio XI la prefettura apostolica si ampli\u00f2 incorporando una parte del vicariato apostolico di Suifu e contestualmente fu elevata al rango di vicariato apostolico.\nIl 29 febbraio 1938 assunse il nome di vicariato apostolico di Jiading (Kiating).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nAlla morte di Paul Ten Gan-lin (Deng Jizhou), ordinato da Pio XII nel 1949, la chiesa \"ufficiale\" cinese ha nominato, come suo successore, monsignor Mathieu Luo Duxi, consacrato vescovo il 21 settembre 1993, la cui ordinazione non \u00e8 stata pubblicamente riconosciuta dalla Santa Sede. \u00c8 deceduto il 4 dicembre 2009.\nLa Santa Sede ha protestato contro l'ordinazione del vescovo Paul Lei Shan (o Shiyin), avvenuta il 29 giugno 2011, dichiarando che il vescovo \u00abera stato informato da tempo che non poteva essere accettato dalla Santa Sede come candidato episcopale, a causa di motivi comprovati e molto gravi\u00bb. Il vescovo e i suoi consacranti sono scomunicati secondo il canone 1382 del Codice di diritto canonico.\nA seguito dell'accordo del 2018 tra Santa Sede e Repubblica popolare cinese sulla nomina dei vescovi, papa Francesco ha riammesso nella comunione ecclesiale il vescovo \"ufficiale\" Paolo Lei Shiyin. La comunicazione della Santa Sede sul compito pastorale affidatogli come vescovo di Leshan \u00e8 stata ricevuta dall'interessato il 12 dicembre 2018 a Pechino nell'ambito di una celebrazione ecclesiale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nSecondo alcune fonti statistiche, nel 2009 la diocesi contava 70.000 cattolici, con 44 parrocchie, 15 sacerdoti, 12 religiose di una congregazione diocesana."}
{"id": "505492", "revid": "76963", "url": "https://it.wikipedia.org/wiki?curid=505492", "title": "John Rzeznik", "text": "Biografia.\nFiglio di Joseph e Edith Rzeznik, emigrati dalla Polonia, e minore di cinque fratelli, John Rzeznik nasce il 5 dicembre 1965 a Buffalo, nello stato di New York; il padre mor\u00ec all'et\u00e0 di 55 anni per complicanze legate ai problemi con l'alcool, e un anno dopo mor\u00ec la madre per attacco cardiaco.\nA sedici anni Johnny rimase quindi orfano di entrambi i genitori, fu cresciuto dalle quattro sorelle maggiori e fu in questo periodo che i suoi amici lo avvicinarono alla chitarra.Dopo il diploma si iscrisse al \"Buffalo State College\", dove conobbe Robby Takac; successivamente i due, insieme al batterista Mike Malinin, fondarono i Goo Goo Dolls.\nNel 2002 compone e canta da solista la canzone principale della colonna sonora del film \"Il pianeta del tesoro\" (\"Treasure Planet\") della Disney, con la canzone \"I'm Still Here\", riscritta ed interpretata nella versione italiana del film da Max Pezzali (\"Ci sono anch'io\").\nNel 1993 Johnny spos\u00f2 Laurie Farinacci, dalla quale divorzi\u00f2 nel 1997."}
{"id": "505493", "revid": "287204", "url": "https://it.wikipedia.org/wiki?curid=505493", "title": "Diocesi di Qichun", "text": "La diocesi di Qichun (in latino: \"Dioecesis Chiceuvensis\") \u00e8 una sede della Chiesa cattolica in Cina suffraganea dell'arcidiocesi di Hankou. Nel 1950 contava 15.946 battezzati su 3.747.308 abitanti. La sede \u00e8 vacante.\nTerritorio.\nLa diocesi comprende parte della provincia cinese di Hubei.\nSede vescovile \u00e8 la citt\u00e0 di Qizhou.\nStoria.\nLa missione sui iuris di Hwangchow fu eretta il 18 luglio 1929 con il breve \"Tum ex Delegato\" di papa Pio XI, ricavandone il territorio dal vicariato apostolico di Hankow (oggi arcidiocesi di Hankou).\nIl 1\u00ba giugno 1932 la missione sui iuris fu elevata a prefettura apostolica con il breve \"Cum non sine\" del medesimo papa Pio XI.\nIl 27 gennaio 1936 per effetto della bolla \"Quidquid catholico\" dello stesso papa Pio XI la prefettura apostolica incorpor\u00f2 una porzione del territorio del vicariato apostolico di Anking (oggi arcidiocesi di Anqing) e fu elevata a vicariato apostolico, assumendo il nome di vicariato apostolico di Kichow (Qizhou / Qichun).\nIl 7 dicembre 1939 in forza del decreto \"Cum Vicarii\" della Sacra Congregazione per la Propagazione della Fede furono stabiliti nuovi confini con la diocesi di Wuchang.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.747.308 persone contava 15.946 battezzati, corrispondenti allo 0,4% del totale."}
{"id": "505494", "revid": "287204", "url": "https://it.wikipedia.org/wiki?curid=505494", "title": "Prefettura apostolica di Jian'ou", "text": "La prefettura apostolica di Jian'ou (in latino: \"Praefectura Apostolica Kienovensis\") \u00e8 una sede della Chiesa cattolica in Cina. Nel 1950 contava 1.450 battezzati su 701.676 abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese di Fujian.\nSede prefettizia \u00e8 la citt\u00e0 di Jian'ou.\nStoria.\nLa missione sui iuris di Kienning fu eretta il 6 maggio 1931 con il breve \"Quae ad religionis\" di papa Pio XI, ricavandone il territorio dal vicariato apostolico di Foochow (oggi arcidiocesi di Fuzhou).\nL'8 gennaio 1938 in virt\u00f9 della bolla \"Si pusillus\" dello stesso papa Pio XI la missione sui iuris \u00e8 stata elevata a prefettura apostolica e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 701.676 persone contava 1.450 battezzati, corrispondenti allo 0,2% del totale."}
{"id": "505495", "revid": "92723", "url": "https://it.wikipedia.org/wiki?curid=505495", "title": "Diocesi di Jilin", "text": "La diocesi di Jilin (in latino: \"Dioecesis Chilinensis\") \u00e8 una sede della Chiesa cattolica in Cina suffraganea dell'arcidiocesi di Shenyang. Nel 1949 contava 35.000 battezzati su 9.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Jilin.\nSede vescovile \u00e8 la citt\u00e0 di Jilin, dove si trova la cattedrale del Sacro Cuore di Ges\u00f9. Costruita nel 1919 in stile neogotico, \u00e8 iscritta tra i monumenti storici della Provincia dal 1999.\nStoria.\nIl vicariato apostolico della Manciuria Settentrionale fu eretto il 10 maggio 1898 con il breve \"Quae catholico nomini\" di papa Leone XIII, ricavandone il territorio dal vicariato apostolico della Manciuria (oggi arcidiocesi di Shenyang).\nIl 3 dicembre 1924 il vicariato apostolico assunse il nome di vicariato apostolico di Kirin, nome mancese di Jilin, in forza del decreto \"Vicarii et Praefecti\" della Congregazione di Propaganda Fide.\nIl 9 luglio 1928 cedette porzioni del proprio territorio a vantaggio dell'erezione della missione sui iuris di Qiqihar (oggi prefettura apostolica).\nIl 2 febbraio 1932, con la lettera apostolica \"Plane compertum\", papa Pio XI proclam\u00f2 la Beata Maria Vergine patrona principale del vicariato apostolico, San Pietro apostolo e i Santi Angeli Custodi patroni secondari.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nVescovo \"clandestino\" riconosciuto dalla Santa Sede \u00e8 Andr\u00e9 Han Jingtao, ordinato agli inizi degli anni ottanta. Mentre vescovo della Chiesa \"ufficiale\" \u00e8 Damas Zhang Hanmin, ordinato nel maggio 1999, dopo quattro anni di vacanza della sede. Zhang Hanmin, che era anche amministratore apostolico della diocesi di Yanji, \u00e8 deceduto il 19 luglio 2009.\nA Julin \u00e8 in funzione un seminario regionale per la formazione del clero locale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1949 su una popolazione di 9.000.000 di persone contava 35.000 battezzati, corrispondenti allo 0,4% del totale.\nSecondo dati statistici locali, nel 1999 la diocesi comprendeva circa 100.000 fedeli, di cui 70.000 appartenenti alla Chiesa ufficiale e gli altri 30.000 alla Chiesa clandestina cinese."}
{"id": "505496", "revid": "287204", "url": "https://it.wikipedia.org/wiki?curid=505496", "title": "Prefettura apostolica di Xinjiang", "text": "La prefettura apostolica di Xinjiang (in latino: \"Praefectura Apostolica Kiangchovensis\") \u00e8 una sede della Chiesa cattolica in Cina. Nel 1949 contava 7.546 battezzati su 2.000.000 di abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese dello Shanxi.\nSede prefettizia \u00e8 la citt\u00e0 di Xinjiang (o Jiangzhou).\nStoria.\nLa prefettura apostolica di Jiangzhou (Xinjiang o Kiangchow) \u00e8 stata eretta il 25 maggio 1936 con la bolla \"Ad Christi Evangelium\" di papa Pio XI, ricavandone il territorio dal vicariato apostolico di Luanfu (oggi diocesi di Lu'an).\nNel 2006 sono deceduti due vescovi della prefettura: Agostino Zheng Shouduo, vescovo dal 1982 e deceduto il 16 luglio 2006, ed il suo successore Giosafat Li Hongguang, ordinato vescovo coadiutore nel 1996 e deceduto il 13 dicembre 2006. Nel 2007 \u00ab la prefettura apostolica contava oggi oltre 10.000 cattolici, per lo pi\u00f9 contadini, sparsi in 17 contee su una superficie di 17.000 km2: ci sono 29 sacerdoti e una quarantina di religiose della congregazione diocesana \u201cPu Zhao\u201d. \u00bb Il 21 settembre 2010 \u00e8 stato ordinato nuovo vescovo della circoscrizione ecclesiastica il sacerdote Pietro Wu Junwei.\nSecondo fonti giornalistiche e agenzie di stampa, la prefettura apostolica \u00e8 oggi comunemente nota con il nome di \"diocesi di Yuncheng\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1949 su una popolazione di 2.000.000 di persone contava 7.546 battezzati, corrispondenti allo 0,4% del totale."}
{"id": "505497", "revid": "92723", "url": "https://it.wikipedia.org/wiki?curid=505497", "title": "Diocesi di Jingxian", "text": "La diocesi di Jingxian (in latino: \"Dioecesis Chimsciensis\") \u00e8 una sede della Chiesa cattolica in Cina suffraganea dell'arcidiocesi di Pechino. Nel 1950 contava 32.645 battezzati su 2.500.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Hebei.\nSede vescovile \u00e8 la citt\u00e0 di Jingzhou, dove si trova la cattedrale dei Sacri Cuori di Ges\u00f9 e Maria.\nStoria.\nLa prefettura apostolica di Jingxian fu eretta il 24 aprile 1939 con il breve apostolico \"Ad uberiores\" di papa Pio XI, ricavandone il territorio dal vicariato apostolico di Xianxian (oggi diocesi).\nIl 9 gennaio 1947 la prefettura apostolica \u00e8 stata elevata al rango di diocesi.\nDopo la rivoluzione culturale sembra che il governo abbia preteso di dare alla circoscrizione il nome di diocesi in Hengshui. Il 6 gennaio 2004 \u00e8 stato ordinato vescovo coadiutore della diocesi monsignor Peter Feng Xin Mao.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.500.000 persone contava 32.645 battezzati, corrispondenti all'1,3% del totale."}
{"id": "505498", "revid": "92723", "url": "https://it.wikipedia.org/wiki?curid=505498", "title": "Diocesi di Jiangmen", "text": "La diocesi di Jiangmen (in latino: \"Dioecesis Chiammenensis\") \u00e8 una sede della Chiesa cattolica in Cina suffraganea dell'arcidiocesi di Guangzhou. Nel 1950 contava 8.292 battezzati su 4.000.000 di abitanti. La sede \u00e8 vacante.\nTerritorio.\nLa diocesi comprende parte della provincia di Guangdong, nella Cina meridionale.\nSede vescovile \u00e8 la citt\u00e0 di Jiangmen, dove si trova la cattedrale dell'Immacolato Cuore di Maria.\nNel territorio diocesano \u00e8 situata la localit\u00e0 di Shangchuan (Sancian) dove mor\u00ec, il 3 dicembre 1552, san Francesco Saverio.\nStoria.\nLa prefettura apostolica di Jiangmen fu eretta il 31 gennaio 1924 con il breve \"Ut aucto\" di papa Pio XI, ricavandone il territorio dal vicariato apostolico di Guangzhou (oggi arcidiocesi).\nIl 3 febbraio 1927 la prefettura apostolica fu elevata al rango di vicariato apostolico con il breve \"Non sine\" dello stesso papa Pio XI.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nDal 1981 al 4 gennaio 2007, data della sua morte, \u00e8 stato vescovo \"ufficiale\" di Jiangmen, monsignor Peter Paul Li Panshi. Dopo oltre quattro anni di sede vacante, il 30 marzo 2011 \u00e8 stato ordinato nuovo vescovo il sacerdote Paul Liang Jiansen, gi\u00e0 vicario generale della diocesi dal 2004, con il consenso della Santa Sede e delle autorit\u00e0 cinesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 4.000.000 di persone contava 8.292 battezzati, corrispondenti allo 0,2% del totale.\nSecondo alcune fonti statistiche, nel 2011 la diocesi avrebbe una decina di sacerdoti, una trentina di suore e circa 20.000 fedeli, distribuiti in 20 parrocchie."}
{"id": "505499", "revid": "92723", "url": "https://it.wikipedia.org/wiki?curid=505499", "title": "Arcidiocesi di Kunming", "text": "Larcidiocesi di Kunming (in latino: \"Archidioecesis Coenmimensis\") \u00e8 una sede metropolitana della Chiesa cattolica in Cina. Nel 1950 contava 10.025 battezzati su 8.000.000 di abitanti. La sede \u00e8 vacante.\nTerritorio.\nL'arcidiocesi comprende parte della provincia cinese dello Yunnan.\nSede arcivescovile \u00e8 la citt\u00e0 di Kunming, dove si trova la cattedrale del Sacro Cuore di Ges\u00f9.\nStoria.\nNel 1659 l'evangelizzazione della provincia dello Yunnan fu affidata al vicario apostolico del Tonchino, Fran\u00e7ois Pallu, che successivamente la cedette a monsignor Lopez, vicario apostolico di Nanchino.\nIl vicariato apostolico dello Yunnan fu eretto il 15 ottobre 1696 con il breve \"E sublimi Sedis\" di papa Innocenzo XII, ricavandone il territorio dalla diocesi di Nanchino (oggi arcidiocesi).\nNel 1781 esso fu soppresso ed il suo territorio unito a quello del vicariato apostolico di Szechwan (oggi diocesi di Chengdu).\nIl 28 agosto 1840 il vicariato apostolico dello Yunnan fu restaurato in forza del breve \"Cum ad augendam\" di papa Gregorio XVI e affidato ai missionari della Societ\u00e0 per le missioni estere di Parigi.\nL'8 dicembre 1924 ha assunto il nuovo nome di vicariato apostolico di Yunnanfu in forza del decreto \"Vicarii et Praefecti\" della Congregazione di Propaganda Fide.\nIl 22 novembre 1929 cedette la parte centro-orientale della provincia a favore dell'erezione della missione sui iuris di Tali (oggi diocesi di Dali). L'8 aprile 1935 cedette un'altra porzione di territorio a vantaggio dell'erezione della prefettura apostolica di Zhaotong.\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nIl 30 aprile 2006 \u00e8 stato ordinato vescovo \"ufficiale\" il sacerdote Joseph Ma Yinglin; quest'atto ha suscitato una dichiarazione ufficiale di protesta della Santa Sede, perch\u00e9 l'ordinazione \u00e8 avvenuta senza \"\u00ab rispettare le esigenze della comunione con il Papa \u00bb\" e ha ferito gravemente l'unit\u00e0 della Chiesa. Yinglin \u00e8 segretario generale della Conferenza dei vescovi cinesi e vicepresidente dell'Associazione patriottica cattolica cinese.\nIl 12 febbraio 2012 \u00e8 deceduto, all'et\u00e0 di 92 anni, il sacerdote Laurent Zhang Wenchang, che dal 2000 amministrava, per nome della Santa Sede, le tre diocesi dello Yunnan, ossia Kunming, Dali e Zhaotong.\nA seguito dell'accordo del 2018 tra Santa Sede e Repubblica popolare cinese sulla nomina dei vescovi, papa Francesco ha riammesso nella comunione ecclesiale il vescovo \"ufficiale\" Giuseppe Ma Yinglin. La comunicazione della Santa Sede sul compito pastorale affidatogli come vescovo di Kunming \u00e8 stata ricevuta dall'interessato il 12 dicembre 2018 a Pechino nell'ambito di una celebrazione ecclesiale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 8.000.000 di persone contava 10.025 battezzati, corrispondenti allo 0,1% del totale."}
{"id": "505500", "revid": "287204", "url": "https://it.wikipedia.org/wiki?curid=505500", "title": "Prefettura apostolica di Guilin", "text": "La prefettura apostolica di Guilin (in latino: \"Praefectura Apostolica Kveilinensis\") \u00e8 una sede della Chiesa cattolica in Cina. Nel 1950 contava 3.968 battezzati su 2.500.000 abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese di Guangxi.\nSede prefettizia \u00e8 la citt\u00e0 di Guilin.\nStoria.\nLa prefettura apostolica \u00e8 stata eretta il 9 febbraio 1938 con la bolla \"Quo Christi\" di papa Pio XI, ricavandone il territorio dalla prefettura apostolica di Wuzhou (oggi diocesi).\nNel dicembre 2002 il governo cinese ha preteso di unificare, senza il consenso della Santa Sede, le circoscrizioni ecclesiastiche di Guilin, Beihai, Nanning e Wuzhou creando un'unica diocesi, la \"diocesi di Guangxi\", corrispondente ai confini della provincia civile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 2.500.000 persone contava 3.968 battezzati, corrispondenti allo 0,2% del totale."}
{"id": "505501", "revid": "287204", "url": "https://it.wikipedia.org/wiki?curid=505501", "title": "Arcidiocesi di Guiyang", "text": "Larcidiocesi di Guiyang (in latino: \"Archidioecesis Coeiiamensis\") \u00e8 una sede metropolitana della Chiesa cattolica in Cina. Nel 1950 contava 24.713 battezzati su 7.000.000 di abitanti. La sede \u00e8 vacante.\nTerritorio.\nL'arcidiocesi comprende parte della provincia cinese di Guizhou.\nSede arcivescovile \u00e8 la citt\u00e0 di Guiyang, dove si trova la cattedrale di San Giuseppe.\nStoria.\nCon l'erezione della diocesi di Macao nel 1576, la provincia di Kweichow (o Kouy-Tcheou), come tutta la Cina, pass\u00f2 sotto la giurisdizione di questa diocesi. Nel 1659, con l'erezione dei vicariati apostolici, monsignor Fran\u00e7ois Pallu, delle Missioni Estere di Parigi, fu incaricato, in qualit\u00e0 di amministratore, della provincia di Kweichow, essendo prima vicario apostolico del Tonchino e poi, dal 1680, di Fokien. Infine, in occasione dell'erezione della diocesi di Nanchino (1690), alla nuova sede episcopale fu affidata l'evangelizzazione del Kweichow.\nIl vicariato apostolico di Kweichow (Guizhou) fu eretto il 15 ottobre 1696 con il breve \"E sublimi Sedis\" di papa Innocenzo XII, ricavandone il territorio dalla diocesi di Nanchino (oggi arcidiocesi). Nel 1715 il vicariato apostolico fu soppresso ed i suoi territori accorpati con quello di Szechwan (oggi diocesi di Chengdu).\nIl 27 marzo 1846 il vicariato apostolico di Kweichow (Guizhou) fu restaurato in forza del breve \"Ex debito\" di papa Gregorio XVI recuperandone il territorio dal vicariato apostolico di Szechwan.\nIl 3 dicembre 1924 assunse il nuovo nome di vicariato apostolico di Kweiyang in forza del decreto \"Vicarii et Praefecti\" della Congregazione di Propaganda Fide.\nIl 16 febbraio 1922 e il 23 marzo 1932 cedette porzioni di territorio a vantaggio dell'erezione rispettivamente del vicariato apostolico di Nanlong (oggi diocesi di Anlong) e della missione sui iuris di Shiqian (oggi prefettura apostolica).\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nNel 1999 il governo cinese e la conferenza episcopale \"ufficiale\" hanno unito le diocesi di Guiyang, Anlong e Shiqian in una sola circoscrizione ecclesiastica (chiamata \"diocesi di Guizhou\") facente capo alla citt\u00e0 di Guiyang, capitale della provincia di Guizhou.\nL'8 settembre 2007 \u00e8 stato ordinato vescovo coadiutore con diritto di successione monsignor Paul Xiao Zejiang, essendo ordinario della diocesi di Guizhou monsignor Anicetus Wang Chongyi. L'ordinazione di Xiao Zejiang ha ricevuto il benestare della Santa Sede.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 7.000.000 di persone contava 24.713 battezzati, corrispondenti allo 0,4% del totale."}
{"id": "505502", "revid": "110157", "url": "https://it.wikipedia.org/wiki?curid=505502", "title": "Diocesi di Shangqiu", "text": "La diocesi di Shangqiu (in latino: \"Dioecesis Coeitevensis\") \u00e8 una sede della Chiesa cattolica in Cina suffraganea dell'arcidiocesi di Kaifeng. Nel 1950 contava 9.973 battezzati su 2.000.000 di abitanti. La sede \u00e8 vacante.\nTerritorio.\nLa diocesi comprende per intero la citt\u00e0-prefettura di Shangqiu, nella parte orientale della provincia cinese dello Henan.\nSede vescovile \u00e8 la citt\u00e0 di Shangqiu, nel distretto di Suiyang, dove si trova la cattedrale del Sacro Cuore di Ges\u00f9.\nStoria.\nLa prefettura apostolica di Guide (Shangqiu o Kweiteh) fu eretta il 19 giugno 1928 con il breve \"Quae catholico\" di papa Pio XI, ricavandone il territorio dal vicariato apostolico di Kaifengfu (oggi arcidiocesi di Kaifeng).\nIl 18 maggio 1937 la prefettura apostolica fu elevata al rango di vicariato apostolico con la bolla \"Nostrae mentis\" dello stesso papa Pio XI; e contestualmente furono rivisti i confini con il vicariato apostolico di Kaifeng.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 1991 \u00e8 stato consacrato vescovo \"clandestino\" monsignor Nicolas Shi Jingxian, che nel 1999 ha accettato di aderire all'Associazione patriottica cattolica cinese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.000.000 di persone contava 9.973 battezzati, corrispondenti allo 0,5% del totale."}
{"id": "505503", "revid": "92723", "url": "https://it.wikipedia.org/wiki?curid=505503", "title": "Diocesi di Anlong", "text": "La diocesi di Anlong (in latino: \"Dioecesis Nganlomensis\") \u00e8 una sede della Chiesa cattolica in Cina suffraganea dell'arcidiocesi di Guiyang. Nel 1950 contava 11.403 battezzati su 1.350.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Guizhou.\nSede vescovile \u00e8 la citt\u00e0 di Anlong.\nStoria.\nLa prefettura apostolica di Lang-Long (o Nanlong) fu eretta il 16 febbraio 1922 con il breve \"Quae catholico\" di papa Pio XI, ricavandone il territorio dai vicariati apostolici di Kui-Ceu (oggi arcidiocesi di Guiyang) e del Guangxi (oggi arcidiocesi di Nanning).\nIl 27 aprile 1927 la prefettura apostolica fu elevata a vicariato apostolico con il breve \"Non sine magna\" dello stesso papa Pio XI.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 1999 il governo cinese ha unito le diocesi di Anlong, Guiyang e Shiqian in una sola circoscrizione ecclesiastica (chiamata \"diocesi di Guizhou\") facente capo alla citt\u00e0 di Guiyang, capitale della provincia di Guizhou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nAl termine dell'anno 1950 la diocesi su una popolazione di 1.350.000 persone contava 11.403 battezzati, corrispondenti allo 0,8% del totale."}
{"id": "505504", "revid": "92723", "url": "https://it.wikipedia.org/wiki?curid=505504", "title": "Diocesi di Laohekou", "text": "La diocesi di Laohekou (in latino: \"Dioecesis Laohocheuvensis\") \u00e8 una sede della Chiesa cattolica in Cina suffraganea dell'arcidiocesi di Hankou. Nel 1950 contava 20.445 battezzati su 2.500.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Hubei.\nSede vescovile \u00e8 la citt\u00e0 di Laohekou.\nStoria.\nIl vicariato apostolico di Hupeh nord-occidentale fu eretto il 2 settembre 1870 con il breve \"Quae Christianae rei\" di papa Pio IX, ricavandone il territorio dal vicariato apostolico di Hupeh (oggi arcidiocesi di Hankou).\nIl 3 dicembre 1924 assunse il nome di vicariato apostolico di Laohokow (Laohekou) in forza del decreto \"Vicarii et Praefecti\" della Congregazione di Propaganda Fide.\nIl 25 maggio 1936 cedette una porzione del suo territorio a vantaggio dell'erezione della prefettura apostolica di Xiangyang (oggi diocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nSecondo fonti giornalistiche e agenzie di stampa, la diocesi \u00e8 oggi comunemente nota con il nome di \"diocesi di Xiangfan\", ed accorperebbe i territori della diocesi di Xiangyang e forse della prefettura apostolica di Suixian.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.500.000 persone contava 20.445 battezzati, corrispondenti allo 0,8% del totale."}
{"id": "505505", "revid": "1543377", "url": "https://it.wikipedia.org/wiki?curid=505505", "title": "Prefettura apostolica di Lixian", "text": "La prefettura apostolica di Lixian (in latino: \"Praefectura Apostolica Lichovensis\") \u00e8 una sede della Chiesa cattolica in Cina. Nel 1950 contava 6.163 battezzati su 2.000.000 di abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese di Hunan.\nSede prefettizia \u00e8 la citt\u00e0 di Lixian.\nStoria.\nLa prefettura apostolica di Lizhou (Lixian o Lichow) \u00e8 stata eretta il 6 maggio 1931 con il breve \"Cum anno quintodecimo\" di papa Pio XI, ricavandone il territorio dal vicariato apostolico di Changteh (oggi diocesi di Changde).\nPer questa sede non sono pi\u00f9 noti vescovi dopo l'avvento al potere del Partito Comunista Cinese, fino al ristabilimento dei culti agli inizi degli anni ottanta, quando venne consacrato Anthony Wang Zicheng.\nSuccessivamente alla riformulazione delle circoscrizioni ecclesiastiche ad opera dell'Associazione patriottica cattolica cinese, l'antica prefettura apostolica, assieme a tutte le sedi cattoliche dello Hunan, sono state accorpate a formare la \"diocesi di Hunan\" con sede a Changsha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 2.000.000 di persone contava 6.163 battezzati, corrispondenti allo 0,3% del totale."}
{"id": "505506", "revid": "287204", "url": "https://it.wikipedia.org/wiki?curid=505506", "title": "Prefettura apostolica di Linqing", "text": "La prefettura apostolica di Linqing (in latino: \"Praefectura Apostolica Lintsingensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica comprende parte della provincia cinese dello Shandong.\nSede vescovile \u00e8 la citt\u00e0 di Linqing.\nStoria.\nLa missione sui iuris di Linqing fu eretta il 24 giugno 1927, ricavandone il territorio dal vicariato apostolico di Tsinan (oggi arcidiocesi di Jinan).\nIl 5 aprile 1931 la missione sui iuris \u00e8 stata elevata al rango di prefettura apostolica con il breve \"Cum aucto pastorum\" di papa Pio XI\nPer le autorit\u00e0 cinesi la diocesi di Yanggu e la prefettura apostolica di Linqing formano un'unica circoscrizione ecclesiastica con il nome di diocesi di Liaocheng.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505507", "revid": "110157", "url": "https://it.wikipedia.org/wiki?curid=505507", "title": "Diocesi di Lishui", "text": "La diocesi di Lishui (in latino: \"Dioecesis Liscioeivensis\") \u00e8 una sede della Chiesa cattolica in Cina suffraganea dell'arcidiocesi di Hangzhou. Nel 1950 contava 4.286 battezzati su 3.309.300 abitanti. La sede \u00e8 vacante.\nTerritorio.\nLa diocesi comprende parte della provincia cinese di Zhejiang.\nSede vescovile \u00e8 la citt\u00e0 di Lishui, dove si trova la cattedrale del Sacro Cuore.\nStoria.\nLa prefettura apostolica di Chuzhou fu eretta il 2 luglio 1931 con il breve \"Ut ea praestemus\" di papa Pio XI, ricavandone il territorio dal vicariato apostolico di Ningbo (oggi diocesi). L'evangelizzazione del territorio fu affidata ai missionari canadesi della Societ\u00e0 per le Missioni Estere di Scarboro.\nIl 18 maggio 1937 assunse il nome di prefettura apostolica di Lishui in forza del decreto \"Cum non ita\" della Congregazione di Propaganda Fide.\nIl 13 maggio 1948 la prefettura apostolica \u00e8 stata elevata a diocesi con la bolla \"Apostolicam in Sinis\" di papa Pio XII.\nNon si hanno pi\u00f9 informazioni su questa circoscrizione ecclesiastica cattolica, che sembra essere stata accorpata alla diocesi di Wenzhou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe ultime statistiche ufficiali riportate dall'Annuario Pontificio si riferiscono al 1950; in quell'anno la diocesi, su una popolazione di 3.309.300 abitanti, contava 4.286 battezzati, corrispondenti allo 0,1% del totale."}
{"id": "505508", "revid": "287204", "url": "https://it.wikipedia.org/wiki?curid=505508", "title": "Arcidiocesi di Lanzhou", "text": "Larcidiocesi di Lanzhou (in latino: \"Archidioecesis Lanceuvensis\") \u00e8 una sede metropolitana della Chiesa cattolica in Cina. Nel 1950 contava 17.465 battezzati su 4.000.000 di abitanti. La sede \u00e8 vacante.\nTerritorio.\nL'arcidiocesi comprende parte della provincia cinese di Gansu.\nSede arcivescovile \u00e8 la citt\u00e0 di Lanzhou, dove si trova la cattedrale del Sacro Cuore.\nStoria.\nIl vicariato apostolico di Kansu fu eretto il 21 giugno 1878 con la bolla \"Compertum habemus\" di papa Leone XIII, ricavandone il territorio dal vicariato apostolico di Shensi (oggi arcidiocesi di Xi'an), e venne affidato ai missionari di Scheut. Esso aveva giurisdizione su un territorio immenso, comprensivo delle province cinesi di Gansu, Sinkiang e Kokonur, la parte occidentale della Mongolia Interna, a cui si aggiunse la provincia di Ningxia nel 1886.\nIl 1\u00ba ottobre 1888 il Sinkiang divenne una missione sui iuris indipendente, con il nome di missione di Ili. Il 28 aprile 1905 il territorio del vicariato fu diviso in due parti, dando origine alla prefettura apostolica di Kansu meridionale, mentre il nostro vicariato assunse il nome di Kansu settentrionale.\nL'8 marzo 1922 per effetto del breve \"Apostolatus officium\" di papa Pio XI tutte le circoscrizioni ecclesiastiche precedenti furono soppresse ed il territorio missionario fu riorganizzato diversamente con l'erezione del vicariato apostolico di Kansu orientale (oggi diocesi di Tianshui), affidato ai Cappuccini, e del vicariato apostolico di Kansu occidentale, affidato ai Verbiti. Il precedente vicario apostolico di Kansu settentrionale, Godefroy Frederix, fu trasferito al nuovo vicariato apostolico di Ninghsia (oggi diocesi di Yinchuan), eretto il 14 marzo successivo.\nIl 3 dicembre 1924 il vicariato apostolico di Kansu occidentale assunse il nome di vicariato apostolico di Lanchowfu in forza del decreto \"Vicarii et Praefecti\" della Congregazione di Propaganda Fide. Esso estendeva la sua giurisdizione, oltre alla parte occidentale del Gansu, anche sul Xinjiang (o Sinkiang) e sul Qinghai (l'antico Kokonur).\nQueste due ultime province furono separate nel 1930 e nel 1937 a vantaggio dell'erezione rispettivamente della missione sui iuris di Xinjiang (oggi prefettura apostolica) e della prefettura apostolica di Xining.\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nAll'inizio degli anni ottanta \u00e8 stato ordinato vescovo \"clandestino\" il sacerdote Philippe Yang Libai (Yang Libo), deceduto a 80 anni il 15 febbraio 1998, dopo aver passato quasi 30 anni in prigione. Nel gennaio 2003 \u00e8 stato ordinato vescovo Joseph Han Zhihai, che subito si \u00e8 messo in evidenza per una \"lettera aperta\" in cui invoca l'unit\u00e0 della chiesa cinese tra le parti \"ufficiale\" e \"clandestina\". Nel 2017 la sua nomina \u00e8 stata riconosciuta anche dal governo e il vescovo ha aderito all'Associazione patriottica cattolica cinese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 4.000.000 di persone contava 17.465 battezzati, corrispondenti allo 0,4% del totale.\nSecondo alcune fonti statistiche, riferite dall'Agenzia Fides, nel 2012 l'arcidiocesi conta \u00ab35 mila fedeli, con una trentina di sacerdoti, pi\u00f9 di 200 religiose di tre congregazioni, una quarantina di seminaristi, circa ottanta novizie\u00bb."}
{"id": "505509", "revid": "287204", "url": "https://it.wikipedia.org/wiki?curid=505509", "title": "Prefettura apostolica di Lintong", "text": "La prefettura apostolica di Lintong (in latino: \"Praefectura Apostolica Lintungensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica comprende parte della regione autonoma cinese della Mongolia Interna.\nSede prefettizia \u00e8 la citt\u00e0 di Lintong.\nStoria.\nLa prefettura apostolica \u00e8 stata eretta il 18 maggio 1937 con la bolla \"Quo melius\" di papa Pio XI, ricavandone il territorio dal vicariato apostolico di Szepingkai (oggi diocesi di Siping).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505510", "revid": "92723", "url": "https://it.wikipedia.org/wiki?curid=505510", "title": "Diocesi di Luoyang", "text": "La diocesi di Luoyang (in latino: \"Dioecesis Loiamensis\") \u00e8 una sede della Chiesa cattolica in Cina suffraganea dell'arcidiocesi di Kaifeng. Nel 1950 contava 10.122 battezzati su 3.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Henan.\nSede vescovile \u00e8 la citt\u00e0 di Luoyang, dove si trova la cattedrale della Madre di Dio.\nStoria.\nLa prefettura apostolica di Luoyang fu eretta il 25 maggio 1929 con il breve \"Nobis ex alto\" di papa Pio XI, ricavandone il territorio dal vicariato apostolico di Zhengzhou (oggi diocesi). La cura pastorale fu affidata ai missionari Saveriani di Parma.\nIl 28 gennaio 1935 la prefettura apostolica fu elevata al rango di vicariato apostolico con la bolla \"Succrescente in dies\" del medesimo papa Pio XI.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 10 settembre 1987 fu ordinato segretamente vescovo \"clandestino\" della diocesi monsignor Pierre Li Hongye, deceduto durante la veglia pasquale il 23 aprile 2011.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.000.000 di persone contava 10.122 battezzati, corrispondenti allo 0,3% del totale.\nSecondo alcune fonti statistiche la diocesi nel 2011 conta circa 10.000 fedeli, una trentina di sacerdoti e pi\u00f9 di 50 religiose."}
{"id": "505512", "revid": "92723", "url": "https://it.wikipedia.org/wiki?curid=505512", "title": "Diocesi di Lu'an", "text": "La diocesi di Lu'an (in latino: \"Dioecesis Lunganensis\") \u00e8 una sede della Chiesa cattolica in Cina suffraganea dell'arcidiocesi di Taiyuan. Nel 1949 contava 30.000 battezzati su 3.000.000 di abitanti. La sede \u00e8 vacante.\nTerritorio.\nLa diocesi comprende le citt\u00e0-prefettura di Changzhi e di Jincheng nel sudovest della provincia cinese di Shanxi.\nSede vescovile \u00e8 la citt\u00e0 di Changzhi (fino al 1912 conosciuta come Lu'an o Luan), dove si trova la cattedrale del Sacro Cuore.\nStoria.\nIl vicariato apostolico dello Shansi Meridionale fu eretto il 17 giugno 1890 con il breve \"Quae catholico nomini\" di papa Leone XIII, ricavandone il territorio dal vicariato apostolico dello Shansi (oggi arcidiocesi di Taiyuan).\nIl 3 dicembre 1924 assunse il nome di vicariato apostolico di Luanfu in forza del decreto \"Vicarii et Praefecti\" della Congregazione di Propaganda Fide.\nIl 17 giugno 1932 e il 25 maggio 1936 cedette porzioni del proprio territorio a vantaggio dell'erezione rispettivamente della prefettura apostolica di Hongdong (oggi diocesi) e della prefettura apostolica di Xinjiang (Jiangzhou).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 6 gennaio 2000 il governo cinese ha provveduto a nominare e a far ordinare il nuovo vescovo \"patriottico\" della diocesi, Jin Daoyuan. Il 10 novembre 2016 \u00e8 stato consacrato Peter Ding Lingbin, riconosciuto sia dalla Santa Sede e come da Pechino.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe ultime statistiche ufficiali riportate dall'Annuario Pontificio si riferiscono al 1949; in quell'anno la diocesi, su una popolazione di 3.000.000 persone, contava 30.000 battezzati, corrispondenti all'1,0% del totale.\nSecondo dati statistici riportati dall'Agenzia Fides, nel 2012 la diocesi contava circa 50.000 fedeli, con circa 50 sacerdoti e 60 chiese."}
{"id": "505513", "revid": "92723", "url": "https://it.wikipedia.org/wiki?curid=505513", "title": "Diocesi di Macao", "text": "La diocesi di Macao (in latino: \"Dioecesis Macaonensis\") \u00e8 una sede della Chiesa cattolica in Cina immediatamente soggetta alla Santa Sede. Nel 2019 contava 31.336 battezzati su 653.100 abitanti. \u00c8 retta dal vescovo Stephen Lee Bun Sang.\nTerritorio.\nLa diocesi comprende la citt\u00e0 di Macao, dove si trovano la cattedrale della Nativit\u00e0 di Maria e l'ex cattedrale di San Lazzaro.\nIl territorio \u00e8 suddiviso in 9 parrocchie.\nStoria.\nIl primo vescovo a visitare Macao fu il gesuita Melchior Miguel Carneiro Leit\u00e3o, arcivescovo titolare di Nicea e coadiutore del patriarcato latino di Etiopia, che vi giunse nel giugno del 1568 su istruzioni che papa Pio V aveva dato con il breve \"Ex Litteris carissimis\". Ebbe l'incarico di amministratore apostolico nella regione fino all'arrivo di Leonardo de S\u00e1 nel 1581.\nLa diocesi fu eretta il 23 gennaio 1576 con la bolla \"Super specula\" di papa Gregorio XIII, ricavandone il territorio dalla diocesi di Malacca (oggi arcidiocesi di Singapore). Inizialmente era suffraganea dell'arcidiocesi di Goa (oggi arcidiocesi di Goa e Dam\u00e3o) e si estendeva su un territorio molto vasto, che comprendeva la Cina, il Giappone e il Tonchino.\nIl 19 febbraio 1588 cedette una porzione del suo territorio a vantaggio dell'erezione della diocesi di Funay, che estendeva la sua giurisdizione su tutto il Giappone.\nIl 9 settembre 1659 cedette un'altra porzione di territorio a vantaggio dell'erezione del vicariato apostolico del Tonchino (oggi arcidiocesi di Hanoi).\nNello stesso anno 1659 cedette un'ulteriore porzione di territorio a vantaggio dell'erezione del vicariato apostolico di Nanchino (oggi arcidiocesi). La cessione fu confermata il 10 aprile 1690, data in cui furono erette le diocesi di Nanchino e di Pechino (oggi arcidiocesi).\nL'11 maggio 1848 cedette ancora una porzione di territorio a vantaggio dell'erezione del vicariato apostolico di Guangdong-Guangxi (oggi arcidiocesi di Guangzhou).\nIl 4 settembre 1940 cedette ulteriormente una porzione di territorio a vantaggio dell'erezione della diocesi di Dili (oggi arcidiocesi).\nIl 1\u00ba gennaio 1976 in forza della bolla \"Ad nominum\" di papa Paolo VI divenne diocesi immediatamente soggetta alla Santa Sede.\nIn virt\u00f9 del concordato fra Santa Sede e Portogallo del 1886, le parrocchie di San Pietro a Malacca e di San Giuseppe a Singapore furono soggette alla giurisdizione dei vescovi di Macao fino al 1981, anno in cui passarono rispettivamente alla diocesi di Malacca-Johore (oggi Melaka-Johor) e all'arcidiocesi di Singapore.\nDopo la cessione della colonia portoghese alla Repubblica popolare cinese nel 1999, grazie al regime di parziale autonomia dalla Cina la comunit\u00e0 cristiana locale non \u00e8 stata obbligata ad aderire all'Associazione patriottica cattolica cinese, sicch\u00e9 la Santa Sede ha potuto continuare ad avere un legame diretto con la diocesi. Di conseguenza Macao (come anche Hong Kong) non rientra nei termini dell'accordo del 2018 tra la Santa Sede e la Repubblica popolare sulla nomina dei vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 653.100 persone contava 31.336 battezzati, corrispondenti al 4,8% del totale."}
{"id": "505514", "revid": "287204", "url": "https://it.wikipedia.org/wiki?curid=505514", "title": "Arcidiocesi di Shenyang", "text": "Larcidiocesi di Shenyang (in latino: \"Archidioecesis Fomtienensis\") \u00e8 una sede metropolitana della Chiesa cattolica in Cina. Nel 1950 contava 11.767 battezzati su 5.040.154 abitanti. La sede \u00e8 vacante.\nTerritorio.\nPer la Santa Sede l'arcidiocesi comprende parte della provincia cinese di Liaoning. Per le autorit\u00e0 governative cinesi invece essa estende la sua giurisdizione sull'intera provincia.\nSede arcivescovile \u00e8 la citt\u00e0 di Shenyang (chiamata in lingua mancese Mukden), dove si trova la cattedrale del Sacro Cuore di Ges\u00f9.\nStoria.\nIl vicariato apostolico di Liaotung fu eretto il 14 agosto 1838 con il breve \"Ex debito\" di papa Gregorio XVI, ricavandone il territorio dalla diocesi di Pechino (oggi arcidiocesi). Esso comprendeva inizialmente tutti i territori a nord della grande muraglia cinese, ossia la Manciuria e la Mongolia (Interna ed Esterna), regioni che formavano, nella terminologia dell'epoca, la \"Tartaria\". L'opera di evangelizzazione di questo immenso territorio fu affidato alla Societ\u00e0 per le Missioni Estere di Parigi.\nDue anni dopo, il 28 agosto 1840, le due regioni furono separate in due vicariati distinti: il vicariato apostolico della Mongolia (oggi diocesi di Chongli-Xiwanzi) ed il vicariato apostolico di Liaotung e Manciuria. Quest'ultimo comprendeva la Manciuria cinese, bench\u00e9 non fossero sempre chiari i confini tra questa circoscrizione ecclesiastica e quella vicina della Mongolia. Il vicario apostolico Verrolles dovette fare un viaggio in Europa per chiarire le delimitazioni della sua missione.\nIl 10 maggio 1898 la Manciuria fu divisa in due vicariati apostolici, su richiesta di monsignor Laurent Guillon; il vicariato apostolico della Manciuria Settentrionale (oggi diocesi di Jilin) e la presente circoscrizione, che assunse il nome di vicariato apostolico della Manciuria Meridionale.\nIl 3 dicembre 1924, in seguito a una decisione del sinodo dei vicari apostolici della Cina, il vicariato apostolico della Manciuria Meridionale mut\u00f2 il proprio nome in vicariato apostolico di Moukden, nome mancese di Shenyang, in forza del decreto \"Vicarii et Praefecti\" della Congregazione di Propaganda Fide. La sede nota in precedenza con il nome di Fengtian.\nIl 2 agosto 1929 e il 4 febbraio 1932 cedette porzioni del suo territorio a vantaggio dell'erezione delle prefetture apostoliche di Szepingkai (oggi diocesi di Siping) e di Fushun (oggi diocesi).\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nIl 14 luglio 1949 l'arcidiocesi ha ceduto un'altra porzione di territorio a vantaggio dell'erezione della diocesi di Yingkou.\nNel 1981, con il ristabilimento della liceit\u00e0 dei culti in Cina, il governo cinese ha imposto l'unificazione delle diocesi di Fushun, di Jinzhou e di Yingkou con l'arcidiocesi di Shenyang, che al contempo avrebbe assunto il nuovo nome di arcidiocesi di Liaoning. Questi mutamenti non sono stati accettati dalla Santa Sede.\nGli ultimi due arcivescovi, bench\u00e9 facenti parte della Chiesa patriottica cinese, hanno voluto attendere il nulla osta della Santa Sede prima di accettare ufficialmente l'episcopato.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi al termine dell'anno 1950 su una popolazione di 5.040.154 persone contava 11.767 battezzati, corrispondenti allo 0,2% del totale.\nSecondo alcune fonti statistiche nel 2008 la comunit\u00e0 cattolica di Liaoning contava circa 110.000 battezzati, 80 preti e 180 religiose."}
{"id": "505515", "revid": "1123126", "url": "https://it.wikipedia.org/wiki?curid=505515", "title": "Arcidiocesi di Nanchino", "text": "Larcidiocesi di Nanchino (in latino: \"Archidioecesis Nanchinensis\") \u00e8 una sede metropolitana della Chiesa cattolica in Cina. Nel 1950 contava 32.536 battezzati su 6.000.000 di abitanti. La sede \u00e8 vacante.\nTerritorio.\nL'arcidiocesi comprende parte della provincia cinese di Jiangsu.\nSede arcivescovile \u00e8 la citt\u00e0 di Nanchino (\"Nanjing\" in cinese), dove si trova la cattedrale dell'Immacolata Concezione.\nStoria.\nIl vicariato apostolico di Nanchino fu eretto il 17 agosto 1658, ricavandone il territorio dalla diocesi di Macao: esso dipendeva direttamente dalla Congregazione di Propaganda Fide.\nIl 10 aprile 1690 con la bolla \"Romanus Pontifex\" papa Alessandro VIII eresse la diocesi di Nanchino, senza specificarne le delimitazioni territoriali. Originariamente era suffraganea dell'arcidiocesi di Goa e posta sotto il controllo del patronato regio del Portogallo.\nIl 15 ottobre 1696 il breve \"E sublimi sedis\" di papa Innocenzo XII defin\u00ec i limiti della diocesi, compresi in due province cinesi (Nankim e Honam). Con lo stesso breve, nei territori dismembrati dalla diocesi di Nanchino furono eretti i vicariati apostolici di Chekiang (oggi diocesi di Ningbo), di Fokien (oggi arcidiocesi di Fuzhou), di Hukwang (oggi arcidiocesi di Hankou), di Kiangsi (oggi arcidiocesi di Nanchang), di Kweichow (oggi arcidiocesi di Guiyang) e dello Yunnan (oggi arcidiocesi di Kunming).\nNel 1844 cedette un'altra porzione di territorio a vantaggio dell'erezione del vicariato apostolico di Honan (oggi diocesi di Nanyang).\nIl 21 gennaio 1856 la diocesi fu soppressa da papa Pio IX e sul suo territorio fu eretto il nuovo vicariato apostolico di Kiang-nan. Questa decisione della Santa Sede comport\u00f2 la fine del patronato portoghese sulla diocesi e conseguentemente la sostituzione dei missionari portoghesi con i Gesuiti francesi.\nL'8 agosto 1921 cedette una porzione di territorio a vantaggio dell'erezione del vicariato apostolico di Anhui (oggi diocesi di Wuhu) assumendo al contempo il nome di vicariato apostolico di Kiangsu. Il 1\u00ba maggio 1922 cambi\u00f2 nuovamente nome in vicariato apostolico di Nanchino.\nL'11 agosto 1926, il 1\u00ba luglio 1931 e il 13 dicembre 1933 cedette altre porzioni di territorio a vantaggio dell'erezione rispettivamente del vicariato apostolico di Haimen, della prefettura apostolica di Xuzhou e del vicariato apostolico di Shanghai. Tutte queste circoscrizioni oggi sono diocesi.\nL'11 aprile 1946 il vicariato apostolico \u00e8 stato elevato al rango di arcidiocesi metropolitana con la bolla \"Quotidie Nos\" di papa Pio XII.\nNel 1980 \u00e8 stato nominato amministratore di Nanchino monsignor Joseph Qian Huimin, ordinato vescovo della diocesi nel luglio dell'anno successivo; muore il 20 maggio 1993.\nIl 20 aprile 2005 \u00e8 morto il vescovo Joseph Liu Yuanren, a capo della diocesi dal 1993 e dal 1998 presidente della Conferenza episcopale cinese \"ufficiale\". Gli succede monsignor Francis Xavier Lu Xinping, ordinato vescovo dallo stesso Yuanren, senza mandato della Santa Sede, il 6 gennaio 2000.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 6.000.000 di persone contava 32.536 battezzati, corrispondenti allo 0,5% del totale.\nSecondo la \"Guide to the Catholic Church in China 2008\", l'arcidiocesi di Nanchino conta oltre centomila fedeli, con 11 parrocchie e circa 20 sacerdoti."}
{"id": "505516", "revid": "599013", "url": "https://it.wikipedia.org/wiki?curid=505516", "title": "Morbasco", "text": "Il Morbasco (\"Murb\u00e0sc\" in cremonese) \u00e8 un corso d'acqua di origine meteorica, di scarico e sorgiva che attraversa la citt\u00e0 di Cremona e parte della sua provincia.\nStoria.\nIl Morbasco ha origine naturale e tale dato \u00e8 confermato dall'andamento sinuoso di brevi sezioni del suo corso, che per gran parte venne rettificato e canalizzato durante le corpose operazioni di bonifica idraulica del territorio iniziate in epoca medievale e protrattesi sino al XIX secolo.\nLa localizzazione della sorgente \u00e8 piuttosto incerta, tuttavia si ritiene che le sue acque derivassero, originariamente, da una zona di fontanili situata tra il pianalto di Romanengo e la citt\u00e0 di Soncino, 35\u00a0km a nord di Cremona. L'antico alveo del fiume individua una valle fluviale di pianura detta appunto \"valle del Morbasco\" (o \"valle dei Navigli\", in quanto attualmente la sua sezione superiore \u00e8 percorsa dal Naviglio di Cremona). Di tale avvallamento restano numerose tracce, soprattutto nella zona di Cavatigozzi, anche se le opere di bonifica, la sistemazione della campagna ad uso agricolo e, per ultima, la crescente urbanizzazione le hanno rese meno evidenti di un tempo.\nRecenti studi hanno avvalorato la teoria che la valle del Morbasco o dei Navigli fosse stata inizialmente scavata dal fiume Oglio prima che quest'ultimo l'abbandonasse e prendesse il corso attuale.\nAttualmente non \u00e8 possibile assegnare al Morbasco una vera e propria sorgente, sebbene fosse noto come tale un modesto fontanile situato in prossimit\u00e0 di Paderno Ponchielli, ad ogni modo deviato e interrato alcuni decenni fa. Il corso d'acqua, che non a caso \u00e8 definito \"colatore\", trae alimentazione dalle acque di scolo e da alcune rogge (tra cui la Roggia Spinadesca) che vi confluiscono nella zona tra Barzaniga (frazione di Annicco) e Casalmorano.\nSe la parte medio-alta del corso del Morbasco venne influenzata e alterata dalle operazioni di rettifica, canalizzazione e derivazione (alcuni vasi di minore importanza, ad uso prevalentemente irriguo, prendono origine dal Morbasco a monte di Costa Sant'Abramo), la parte bassa del corso sub\u00ec in passato numerose modifiche strettamente legate all'evoluzione del corso del Po. Nel XVIII secolo infatti risulta che il Morbasco confluisse nel fiume maggiore molto pi\u00f9 a ovest di quanto avvenga ora, addirittura a monte di Cremona (precisamente, nei pressi del quartiere Picenengo). Il Po cambi\u00f2 corso, spostandosi verso sud e occupando un nuovo alveo; uno dei rami abbandonati fu riutilizzato facendovi defluire il Morbasco, che quindi and\u00f2 a gettarsi nel Po in posizione vicina a quella attuale.\nIdrografia.\nIl Morbasco \u00e8 identificabile in modo preciso e con tale denominazione a partire dal comune di Paderno Ponchielli, nonostante la sorgente ivi collocata sia stata interrata.\nLambita la frazione di Ossolaro, entra in territorio comunale di Castelverde ove bagna il centro di Costa Sant'Abramo, mantenendo in linea di massima un andamento nord-sud.\nAttraversate le due localit\u00e0 di Casanova del Morbasco e Cavatigozzi, piega sensibilmente in direzione sud-est procedendo cos\u00ec parallelamente al fiume Po, con andamento pressoch\u00e9 rettilineo.\nDopo essere transitato sotto la tangenziale di Cremona, entra in citt\u00e0, dividendo il centro storico dal cosiddetto \"Quartiere Po\". Al termine del percorso urbano, si mantiene parallelo al corso del fiume Po (occupandone un vecchio alveo abbandonato) dal quale \u00e8 separato dall'argine maestro e da una vasta area golenale.\nGiunto in prossimit\u00e0 di Bosco ex Parmigiano riceve le acque di un altro corpo idrico superficiale, il Cavo Cerca. Questo canale colletta parte delle acque sotterranee della citt\u00e0 di Cremona, costituite da due corsi d'acqua di origine medioevale, oggi tombinati, che a loro volta traggono alimentazione dal Naviglio Civico.\nPoche centinaia di metri a valle della confluenza, il Morbasco si getta nel Po: il deflusso delle acque \u00e8 regolato da una imponente chiavica.\nLa lunghezza stimata del Morbasco, da Paderno Ponchielli sino alla confluenza nel Po, \u00e8 di circa 32\u00a0km.\nAttualmente, oltre alla funzione di scolmatore, ha anche un discreto ruolo nell'irrigazione delle colture. Inoltre, nonostante la cattiva qualit\u00e0 delle sue acque dal punto di vista chimico e biologico, \u00e8 notevolmente frequentato per la pesca amatoriale. Nel corso degli ultimi decenni del XX secolo, tuttavia, gli scoli fognari che scaricavano direttamente nel Morbasco sono stati progressivamente deviati e allacciati a depuratori, migliorandone in modo considerevole le condizioni dell'acqua.\nDi recente realizzazione \u00e8 una pista ciclabile, che dalla citt\u00e0 di Cremona segue il corso del Morbasco sino alla confluenza nel Po."}
{"id": "505517", "revid": "92723", "url": "https://it.wikipedia.org/wiki?curid=505517", "title": "Arcidiocesi di Nanning", "text": "Larcidiocesi di Nanning (in latino: \"Archidioecesis Nannimensis\") \u00e8 una sede metropolitana della Chiesa cattolica in Cina. Nel 1950 contava 7.584 battezzati su 6.000.000 di abitanti. La sede \u00e8 vacante.\nTerritorio.\nL'arcidiocesi si trova nella Cina meridionale, nella regione autonoma del Guangxi.\nSede arcivescovile \u00e8 la citt\u00e0 di Nanning, capoluogo della regione, dove si trova la cattedrale di Nostra Signora di Cina.\nStoria.\nLa prefettura apostolica del Guangxi (Kuamsi) fu eretta il 6 agosto 1875 con il breve \"Simul ac\" di papa Pio IX, ricavandone il territorio dal vicariato apostolico di Guangdong-Guangxi (oggi arcidiocesi di Guangzhou).\nIl 6 giugno 1914 la prefettura apostolica fu elevata al rango di vicariato apostolico con il breve \"Nihil praestabilius\" di papa Pio X.\nIl 16 febbraio 1922 il vicariato apostolico ha ceduto una porzione di territorio a vantaggio dell'erezione della prefettura apostolica di Nanlong (oggi diocesi di Anlong).\nIl 3 dicembre 1924 mut\u00f2 il proprio nome in vicariato apostolico di Nanning in forza del decreto \"Vicarii et Praefecti\" della Congregazione di Propaganda Fide.\nIl 30 giugno 1930 cedette un'altra porzione di territorio a vantaggio dell'erezione della missione sui iuris di Wuzhou (oggi diocesi); alla stessa missione cedette il 10 gennaio 1933 altre sedici sottoprefetture civili.\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nNel 1984 fu ordinato clandestinamente vescovo Giuseppe Meng Ziwen, che le autorit\u00e0 governative hanno per\u00f2 sempre considerato come semplice sacerdote, non riconoscendo la sua autorit\u00e0 episcopale. Questi \u00e8 deceduto il 7 gennaio 2007, alla veneranda et\u00e0 di 103 anni. Nel 2003 era stato ordinato vescovo coadiutore il sacerdote Giovanni Battista Tan Yanchuan, che gli \u00e8 succeduto sulla sede di Nanning.\nDal dicembre 2002 la Conferenza episcopale cinese \"ufficiale\" ha unificato le quattro circoscrizioni ecclesiastiche del Guanxi, creando un'unica diocesi che prende il nome dalla regione. Per le autorit\u00e0 cinesi monsignor Tan Yanchuan \u00e8 vescovo ufficiale di Guanxi dal 2003, mentre per la Santa Sede \u00e8 arcivescovo solo di Nanning dal 2007.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 6.000.000 di persone contava 7.584 battezzati, corrispondenti allo 0,1% del totale."}
{"id": "505518", "revid": "92723", "url": "https://it.wikipedia.org/wiki?curid=505518", "title": "Diocesi di Nanyang", "text": "La diocesi di Nanyang (in latino: \"Dioecesis Naniamensis\") \u00e8 una sede della Chiesa cattolica in Cina suffraganea dell'arcidiocesi di Kaifeng. Nel 1950 contava 22.807 battezzati su 4.025.000 abitanti. La sede \u00e8 vacante.\nTerritorio.\nLa diocesi comprende per intero la citt\u00e0-prefettura di Nanyang, nella parte occidentale della provincia cinese dello Henan.\nSede vescovile \u00e8 la citt\u00e0 di Nanyang, dove si trova la cattedrale di San Giuseppe.\nStoria.\nIl vicariato apostolico di Honan fu eretto nel 1844, ricavandone il territorio dalla diocesi di Nanchino (oggi arcidiocesi).\nIl 1\u00ba settembre 1882, in forza del breve \"Quae in commoditatem\" di papa Leone XIII, cedette porzioni del suo territorio a vantaggio dell'erezione del vicariato apostolico di Honan Settentrionale (oggi diocesi di Jixian) e nel contempo assunse il nuovo nome di vicariato apostolico di Honan Meridionale.\nIl 15 maggio 1906 e il 21 settembre 1916 cedette altre porzioni di territorio a vantaggio dell'erezione rispettivamente della prefettura apostolica di Honan Occidentale (oggi diocesi di Zhengzhou) e del vicariato apostolico di Honan Orientale (oggi arcidiocesi di Kaifeng).\nIl 3 dicembre 1924 fu rinominato in vicariato apostolico di Nanyang in forza del decreto \"Vicarii et Praefecti\" della Congregazione di Propaganda Fide.\nIl 2 marzo 1933 cedette ancora porzioni del suo territorio a vantaggio dell'erezione della prefettura apostolica di Zhumadian (oggi diocesi).\nInfine, l'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nDopo la reintroduzione della liceit\u00e0 dei culti in Cina agli inizi degli anni ottanta del XX secolo, la situazione nella provincia dello Henan non \u00e8 chiara. Nel 2000 c'era un solo vescovo \"ufficiale\" riconosciuto dal governo, mentre delle otto diocesi della provincia, solo quattro, tra cui Nanyang, avevano vescovi \"clandestini\".\nNel 1995 venne ordinato vescovo clandestino Joseph Zhu Baoyu, che diede le dimissioni per oltrepassati limiti di et\u00e0 nel 2010. Queste dimissioni furono accolte dal papa, che nel 2007 aveva provveduto a nominare un vescovo coadiutore, non riconosciuto dal governo, nella persona di Pietro Jin Lugang. Tuttavia il 30 giugno 2011 monsignor Zhu ha accettato, quasi novantenne, di diventare vescovo ufficiale della diocesi.\nA seguito dell'accordo del 2018 tra la Santa Sede e la Repubblica popolare cinese sulla nomina dei vescovi, anche le autorit\u00e0 cinesi hanno riconosciuto la dignit\u00e0 episcopale di Pietro Jin Lugang, precedentemente ostacolato nelle sue attivit\u00e0 pastorali, ed \u00e8 potuta avvenire una cerimonia pubblica il 30 gennaio 2019 alla presenza di altri vescovi \"ufficiali\".\nNella diocesi opera la Congregazione di San Giuseppe, fondata nel 1920 da un sacerdote del P.I.M.E., e che oggi conta 116 religiose.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 4.025.000 persone contava 22.807 battezzati, corrispondenti allo 0,6% del totale."}
{"id": "505520", "revid": "110157", "url": "https://it.wikipedia.org/wiki?curid=505520", "title": "Diocesi di Xichang", "text": "La diocesi di Xichang (in latino: \"Dioecesis Nimiuenensis\") \u00e8 una sede della Chiesa cattolica in Cina suffraganea dell'arcidiocesi di Chongqing. Nel 1950 contava 11.143 battezzati su 2.000.000 di abitanti. La sede \u00e8 vacante.\nTerritorio.\nLa diocesi comprende parte della prefettura autonoma Yi di Liangshan e la citt\u00e0-prefettura di Panzhihua nella provincia cinese di Sichuan.\nSede vescovile \u00e8 la citt\u00e0 di Xichang.\nStoria.\nIl vicariato apostolico del Kienchang fu eretto il 12 agosto 1910 con il breve \"Ex hac\" di papa Pio X, ricavandone il territorio dal vicariato apostolico del Sichuan meridionale (oggi diocesi di Yibin).\nIl 3 dicembre 1924 assunse il nome di vicariato apostolico di Ningy\u00fcanfu in forza del decreto \"Vicarii et Praefecti\" della Congregazione di Propaganda Fide.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII e contestualmente ha assunto il nome di diocesi di Ningy\u00fcan (o Xichang).\nSede vacante dal 1999, il 2 dicembre 2016 \u00e8 stato ordinato vescovo John Lei Jia-pei, con il consenso della Santa Sede; tuttavia all'ordinazione episcopale ha preso parte anche un vescovo scomunicato da Roma.\nNel 2016 la diocesi contava undici preti, una decina di religiose e circa 25.000 fedeli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe ultime statistiche ufficiali riportate dall'Annuario Pontificio si riferiscono al 1950; in quell'anno la diocesi, su una popolazione di 2.000.000 di persone, contava 11.143 battezzati, corrispondenti allo 0,6% del totale."}
{"id": "505521", "revid": "92723", "url": "https://it.wikipedia.org/wiki?curid=505521", "title": "Diocesi di Nancheng", "text": "La diocesi di Nancheng (in latino: \"Dioecesis Nancemensis\") \u00e8 una sede della Chiesa cattolica in Cina suffraganea dell'arcidiocesi di Nanchang. Nel 1950 contava 6.885 battezzati su 450.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Jiangxi.\nSede vescovile \u00e8 la citt\u00e0 di Nancheng.\nStoria.\nLa prefettura apostolica di Jianchangfu fu eretta il 29 novembre 1932 con il breve \"Ecclesiae universae\" di papa Pio XI, ricavandone il territorio dal vicariato apostolico di Yujiang (oggi diocesi).\nIl 13 dicembre 1938 la prefettura apostolica \u00e8 stata elevata al rango di vicariato apostolico con la bolla \"Praefectura Apostolica\" dello stesso papa Pio XI e nel contempo assunse il nome di Nancheng.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 450.000 persone contava 6.885 battezzati, corrispondenti all'1,5% del totale."}
{"id": "505522", "revid": "110157", "url": "https://it.wikipedia.org/wiki?curid=505522", "title": "Arcidiocesi di Nanchang", "text": "Larcidiocesi di Nanchang (in latino: \"Archidioecesis Nanciamensis\") \u00e8 una sede metropolitana della Chiesa cattolica in Cina. Nel 1950 contava 25.996 battezzati su 4.872.691 abitanti. La sede \u00e8 vacante.\nTerritorio.\nL'arcidiocesi comprende parte della provincia cinese di Jiangxi.\nSede arcivescovile \u00e8 la citt\u00e0 di Nanchang, dove si trova la cattedrale dell'Immacolata Concezione.\nStoria.\nI primi missionari a raggiungere la regione di Kiangsi furono i gesuiti alla fine del XVI secolo. Infatti Nanchang \u00e8 stata la citt\u00e0 dove per tre anni, dal 1595 al 1598, visse il missionario gesuita Matteo Ricci.\nIl vicariato apostolico di Kiangsi fu eretto il 15 ottobre 1696 con il breve \"E sublimi Sedis\" di papa Innocenzo XII, ricavandone il territorio dalla diocesi di Nanchino (oggi arcidiocesi).\nNel 1758 i vicariati apostolici di Kiangsi e di Chekiang (oggi diocesi di Ningbo) furono affidati al vicariato apostolico di Fujian (oggi arcidiocesi di Fuzhou).\nIl 14 agosto 1838 le regioni di Kiangsi e del Chekiang furono separati dal vicariato apostolico di Fujian e costituiti in vicariato apostolico indipendente con il breve \"Ex debito\" di papa Gregorio XVI.\nIl 27 marzo 1846 con un altro breve \"Ex debito\" lo stesso papa Gregorio XVI cre\u00f2 due vicariati apostolici distinti per le due regioni di Kiangsi e del Chekiang.\nIl 19 agosto 1879 il vicariato apostolico di Kiangsi cedette una porzione di territorio a vantaggio dell'erezione del vicariato apostolico di Kiangsi meridionale (oggi diocesi di Ji'an) e contestualmente assunse il nome di vicariato apostolico di Kiangsi settentrionale.\nIl 28 agosto 1885 cedette altre porzioni di territorio a vantaggio dell'erezione del vicariato apostolico di Kiangsi orientale (oggi diocesi di Yujiang).\nIl 25 agosto 1920 cambi\u00f2 nome in favore di vicariato apostolico di Jiujiang e il 3 dicembre 1924 in quello di vicariato apostolico di Nanchang, in forza del decreto \"Vicarii et Praefecti\" della Congregazione di Propaganda Fide.\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nAlmeno dal 1990 \u00e8 stato vescovo \"ufficiale\" dell'arcidiocesi monsignor Jean Wu Shizhen. Il 31 ottobre 2010 gli \u00e8 stato affiancato un vescovo coadiutore, approvato dalla Santa Sede, nella persona di Giovanni Battista Li Suguang, che gli \u00e8 succeduto nel 2011.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 4.872.691 persone contava 25.996 battezzati, corrispondenti allo 0,5% del totale."}
{"id": "505523", "revid": "110157", "url": "https://it.wikipedia.org/wiki?curid=505523", "title": "Diocesi di Ningbo", "text": "La diocesi di Ningbo (in latino: \"Dioecesis Nimpuovensis\") \u00e8 una sede della Chiesa cattolica in Cina suffraganea dell'arcidiocesi di Hangzhou. Nel 1950 contava 17.497 battezzati su 6.055.267 abitanti (circa 30.000 secondo stime recenti).\nIl 18 agosto 2020, nel quadro dell'accordo del 2018 tra Cina e Vaticano, \u00e8 stato consacrato vescovo di Ningbo mons. Francesco Saverio Jin Yangke, che gi\u00e0 vi svolgeva il ruolo di vescovo coadiutore dal 2012.\nTerritorio.\nLa diocesi comprende le citt\u00e0-prefettura di Ningbo, Shaoxing e Zhoushan nella parte nord-occidentale della provincia cinese di Zhejiang.\nSede vescovile \u00e8 la citt\u00e0 di Ningbo, dove si trova la cattedrale di Nostra Signora Assunta.\nStoria.\nIl vicariato apostolico di Chekiang fu eretto il 15 ottobre 1696 con il breve \"E sublimi Sedis\" di papa Innocenzo XII, ricavandone il territorio dalla diocesi di Nanchino (oggi arcidiocesi).\nNel 1758 i vicariati apostolici di Chekiang e di Kiangsi furono affidati al vicariato apostolico di Fujian (oggi arcidiocesi di Fuzhou).\nIl 14 agosto 1838 i vicariati uniti di Chekiang e di Kiangsi furono nuovamente resi indipendenti con il breve \"Ex debito\" di papa Gregorio XVI.\nIl 27 marzo 1846 con un altro breve \"Ex debito\" lo stesso papa Gregorio XVI divise nuovamente i vicariati apostolici.\nIl 10 maggio 1910 cedette una porzione di territorio a vantaggio dell'erezione del vicariato apostolico di Chekiang Occidentale (oggi arcidiocesi di Hangzhou) e nel contempo assunse il nome di vicariato apostolico di Chekiang Orientale. Il 3 dicembre 1924 cambi\u00f2 ancora nome, assumendo quello di vicariato apostolico di Ningpo (Ningbo) in forza del decreto \"Vicarii et Praefecti\" della Congregazione di Propaganda Fide.\nIl 10 agosto 1926 e il 2 luglio 1931 cedette altre porzioni di territorio a vantaggio dell'erezione rispettivamente del vicariato apostolico di Taizhou (oggi diocesi di Linhai) e della prefettura apostolica di Chuzhou (oggi diocesi di Lishui).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 3 marzo 1949 cedette un'ulteriore porzione di territorio a vantaggio dell'erezione della diocesi di Yongjia.\nDopo l'espulsione di monsignor Defebvre la diocesi \u00e8 stata retta dal 1950 circa da un amministratore apostolico, il sacerdote cinese Michel He Jinmin, internato in un campo di rieducazione nel 1958. Nel 1960 fu nominato vescovo \"ufficiale\" (cio\u00e8 appartenente all'associazione patriottica cattolica cinese) monsignor Shu Qishui che govern\u00f2 la diocesi fino alla sua morte nel 1983. Il Vaticano continu\u00f2 a riconoscere come vescovo legittimo mons. Defebvre fino alla morte di questi, avvenuta nel 1967, dopodich\u00e9 la sede fu considerata vacante.\nDopo mons. Shu Qishui, Michel He Jinmin, che nel 1977 era stato dimesso dal campo di rieducazione, riprese il suo ufficio di amministratore apostolico fino al 15 maggio 2000, quando fu consacrato vescovo della diocesi senza autorizzazione della Santa Sede (dunque vescovo \"ufficiale\"). Deceduto nel 2004, gli \u00e8 succeduto monsignor Matteo Hu Xiande, riconosciuto sia dal governo cinese sia dal Vaticano.\nMons. Hu Xiande \u00e8 morto nel settembre 2017, ma gi\u00e0 nel 2012 aveva provveduto a nominare come vescovo coadiutore Francesco Saverio Jin Yangke, che ha preso di fatto la guida della diocesi con naturale continuit\u00e0. L'ufficializzazione di Mons. Jin Yangke come vescovo di Ningbo (nel quadro dell'accordo del 2018 tra Cina e Vaticano) \u00e8 arrivata il 18 agosto 2020.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe ultime statistiche ufficiali riportate dall'Annuario Pontificio si riferiscono al 1950; in quell'anno la diocesi, su una popolazione di 6.055.267 persone, contava 17.497 battezzati, corrispondenti allo 0,1% del totale.\nSecondo la \"Guide to the Catholic Church in China\", nel 2014 la diocesi contava all'incirca 23.000 fedeli, 14 chiese aperte al culto, 26 sacerdoti e 30 religiose della Congregazione delle Vergini del Purgatorio."}
{"id": "505524", "revid": "92723", "url": "https://it.wikipedia.org/wiki?curid=505524", "title": "Diocesi di Yinchuan", "text": "La diocesi di Yinchuan (in latino: \"Dioecesis Nimsciiana\") \u00e8 una sede della Chiesa cattolica in Cina suffraganea dell'arcidiocesi di Hohot. Nel 1950 contava 35.313 battezzati su 1.000.000 di abitanti. La sede \u00e8 vacante.\nTerritorio.\nLa diocesi comprende la regione autonoma cinese di Ningxia.\nSede vescovile \u00e8 la citt\u00e0 di Yinchuan, dove si trova la cattedrale del Cuore Immacolato di Maria.\nStoria.\nIl vicariato apostolico di Ningxia fu eretto il 14 marzo 1922 con il breve \"Christiani gregis\" di papa Pio XI, ricavandone il territorio dal vicariato apostolico della Mongolia Sudoccidentale (oggi arcidiocesi di Hohot).\nL'11 aprile 1946 il vicariato apostolico \u00e8 stato elevato a diocesi (Ningxia o Yinchuan) con la bolla \"Quotidie Nos\" di papa Pio XII.\nIl 4 febbraio 2013 \u00e8 deceduto, all'et\u00e0 di cent'anni, il vescovo John Baptist Liu Jing-shan, che aveva risollevato le sorti della diocesi dopo gli anni bui della rivoluzione culturale. Gi\u00e0 dal dicembre 2009 gli era succeduto il giovane prelato Joseph Li Jing, consacrato, con il consenso della Santa Sede, il 21 dicembre 2007.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.000.000 di persone contava 35.313 battezzati, corrispondenti al 3,5% del totale.\nSecondo l'agenzia di stampa delle Missioni estere di Parigi, alla fine del 2012 la diocesi contava 12 preti, una ventina di religiose, 14 parrocchie e circa 12.000 fedeli."}
{"id": "505525", "revid": "267975", "url": "https://it.wikipedia.org/wiki?curid=505525", "title": "Diocesi di Beihai", "text": "La diocesi di Beihai (in latino: \"Dioecesis Pehaevensis\") \u00e8 una sede della Chiesa cattolica in Cina suffraganea dell'arcidiocesi di Guangzhou. Nel 1950 contava 15.105 battezzati su 3.200.000 abitanti. La sede \u00e8 vacante.\nTerritorio.\nLa diocesi comprende la parte meridionale della provincia cinese di Guangdong.\nSede vescovile \u00e8 la citt\u00e0 di Zhanjiang, dove si trova la cattedrale di San Vittore.\nStoria.\nIl vicariato apostolico di Kuangtong Occidentale ed Hainan fu eretto il 1\u00ba agosto 1920 con il breve \"Si ulla unquam\" di papa Benedetto XV, ricavandone il territorio dal vicariato apostolico di Guangzhou (oggi arcidiocesi).\nIl 3 dicembre 1924 assunse il nome di vicariato apostolico di Pakhoi in forza del decreto \"Vicarii et Praefecti\" della Congregazione di Propaganda Fide.\nIl 15 aprile 1929 cedette una porzione del suo territorio a vantaggio dell'erezione della missione sui iuris di Hainan (oggi prefettura apostolica).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nSecondo fonti giornalistiche e agenzie di stampa, la diocesi \u00e8 oggi comunemente nota con il nome di \"diocesi di Zhanjiang\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.200.000 persone contava 15.105 battezzati, corrispondenti allo 0,5% del totale."}
{"id": "505526", "revid": "1543377", "url": "https://it.wikipedia.org/wiki?curid=505526", "title": "Prefettura apostolica di Baojing", "text": "La prefettura apostolica di Baojing (in latino: \"Praefectura Apostolica Paokingensis\") \u00e8 una sede della Chiesa cattolica in Cina. Nel 1950 contava 1.649 battezzati su 4.000.000 di abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese di Hunan.\nSede prefettizia \u00e8 la citt\u00e0 di Baojing.\nStoria.\nLa prefettura apostolica \u00e8 stata eretta il 9 febbraio 1938 con la bolla \"Ad Christi nomen\" di papa Pio XI, ricavandone il territorio dalla prefettura apostolica di Lingling (Yongzhou). Essa \u00e8 stata affidata alle cure pastorali dei Frati Minori.\nPer questa sede non sono pi\u00f9 noti vescovi dopo l'avvento al potere del Partito Comunista Cinese. In seguito al ristabilimento dei culti agli inizi degli anni ottanta e alla riformulazione delle circoscrizioni ecclesiastiche ad opera dell'Associazione patriottica cattolica cinese, l'antica prefettura apostolica, assieme a tutte le sedi cattoliche dello Hunan, sono state accorpate a formare la \"diocesi di Hunan\" con sede a Changsha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 4.000.000 di persone contava 1.649 battezzati, corrispondenti allo 0,0% del totale."}
{"id": "505527", "revid": "92723", "url": "https://it.wikipedia.org/wiki?curid=505527", "title": "Diocesi di Baoding", "text": "La diocesi di Baoding (in latino: \"Dioecesis Paotimensis\") \u00e8 una sede della Chiesa cattolica in Cina suffraganea dell'arcidiocesi di Pechino. Nel 1950 contava 78.601 battezzati su 2.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Hebei.\nSede vescovile \u00e8 la citt\u00e0 di Baoding, dove si trova la cattedrale dei Santi Pietro e Paolo, edificata nel 1905.\nStoria.\nIl vicariato apostolico di Ce-li centrale fu eretto il 14 febbraio 1910 con il breve \"Nobis in sublimi\" di papa Pio X, ricavandone il territorio dal vicariato apostolico di Ce-li settentrionale (oggi arcidiocesi di Pechino).\nIl 15 aprile 1924 cedette una porzione di territorio a vantaggio dell'erezione della prefettura apostolica di Lixian (oggi diocesi di Anguo).\nIl 3 dicembre 1924 assunse il nuovo nome di vicariato apostolico di Paotingfu in forza del decreto \"Vicarii et Praefecti\" della Congregazione di Propaganda Fide.\nIl 25 maggio 1929 cedette un'altra porzione di territorio a vantaggio dell'erezione della missione sui iuris di Yixian (oggi prefettura apostolica).\nL'11 aprile 1946 il vicariato apostolico \u00e8 stato elevato al grado di diocesi con la bolla \"Quotidie Nos\" di papa Pio XII.\nNel 1992 mor\u00ec in carcere il vescovo \"clandestino\" Peter Joseph Fan Xueyan. Dopo di lui si conoscono altri due vescovi di Baoding, James Su Zhimin ed il suo coadiutore Francis An Shuxin, entrambi imprigionati dalle autorit\u00e0 cinesi. Nel 2009 An Shuxin, in carcere dal 1996 al 2006, avrebbe aderito all'Associazione patriottica cattolica cinese; mentre restano ancora ignote le sorti di Su Zhimin, in carcere dal 1997.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.000.000 di persone contava 78.601 battezzati, corrispondenti al 3,9% del totale."}
{"id": "505528", "revid": "110157", "url": "https://it.wikipedia.org/wiki?curid=505528", "title": "Arcidiocesi di Pechino", "text": "Larcidiocesi di Pechino (in latino: \"Archidioecesis Pechimensis\") \u00e8 una sede metropolitana della Chiesa cattolica in Cina. Nel 1949 contava 215.915 battezzati. La sede \u00e8 vacante.\nTerritorio.\nL'arcidiocesi comprende la citt\u00e0 di Pechino, municipalit\u00e0 con status di provincia, dove si trova la cattedrale dell'Immacolata Concezione.\nStoria.\nLa diocesi medievale.\nLa prima presenza cattolica in Cina risale al tempo del dominio mongolo nel Paese, nel XIII secolo. Sotto la dinastia Yuan, nel 1307, fu eretta l'arcidiocesi metropolitana di Kh\u0101n B\u0101l\u012bq, nome con cui era conosciuta in quell'epoca la citt\u00e0 di Pechino: in essa esercit\u00f2 il proprio ministero per 20 anni il francescano Giovanni da Montecorvino, ritenuto il fondatore del cristianesimo cinese. Nel 1313 fu eretta una seconda sede episcopale cinese, la diocesi di Zayton.\nSecondo il \"Provinciale\" pubblicato da Konrad Eubel nella sua \"Hierarchia catholica\" e datato al XIV secolo, della provincia ecclesiastica di Kh\u0101n B\u0101l\u012bq facevano parte 6 suffraganee: Zayton, Caffa, Saraj (poi sede metropolitana), Tana, \"Montis Caspiorum seu Cumuchensis\" e Almalik.\nCon la fine del dominio mongolo e l'inizio della dinastia Ming (1368) si iniziarono una serie di persecuzioni contro i cristiani, che posero fine a questo primo tentativo di evangelizzare la Cina.\nLa diocesi dipendente dal Padroado portoghese.\nNella seconda met\u00e0 del XVI secolo ripresero le missioni cattoliche in Cina e nel 1576 fu eretta una nuova diocesi nella colonia portoghese di Macao.\nI primi missionari a raggiungere Pechino furono i Gesuiti con Matteo Ricci nel 1601; quattro anni dopo fu eretta la prima chiesa cattolica della capitale, nota con il nome di Nantang. Nel 1609 si contavano gi\u00e0 quasi 2.000 battezzati, secondo quanto racconta il Ricci nella sua corrispondenza.\nIl 10 aprile 1690 fu eretta la diocesi di Pechino con la bolla \"Romani Pontificis\" di papa Alessandro VIII, ricavandone il territorio dalla diocesi di Macao. Era suffraganea dell'arcidiocesi di Goa in India e posta sotto il controllo del patronato regio del Portogallo.\nLa bolla di erezione della diocesi per\u00f2 non ne specificava i limiti territoriali. Cos\u00ec il 15 ottobre 1696, con il breve \"E sublimi sedis\" di papa Innocenzo XII, furono definiti i limiti della diocesi, compresi in tre province cinesi (Pechino, Chantong e Leaotong). Nei territori dismembrati dalla diocesi di Pechino furono successivamente eretti i vicariati apostolici di Shansi (oggi arcidiocesi di Taiyuan) e di Shensi (oggi arcidiocesi di Xi'an).\nNel 1782 la diocesi non aveva un capitolo n\u00e9 alcun monastero n\u00e9 maschile n\u00e9 femminile; i sacerdoti erano poco pi\u00f9 di venti, compresi i missionari.\nL'ultimo vescovo di nomina regia portoghese, Joaquim da Souza Saraiva, non mise mai piede a Pechino a causa di una persecuzione che imperversava in quel momento nella capitale. Rimase a Macao, mantenendo il titolo di vescovo di Pechino fino alla sua morte nel 1818. In seguito la Santa Sede non approv\u00f2 pi\u00f9 i vescovi proposti dal governo di Lisbona, preferendo la nomina di amministratori apostolici.\nIl 9 settembre 1831, il 14 agosto 1838 e il 3 settembre 1839 cedette porzioni di territorio a vantaggio dell'erezione rispettivamente dei vicariati apostolici di Corea (oggi arcidiocesi di Seul), di Leaotong (oggi arcidiocesi di Shenyang) e di Chantong (oggi arcidiocesi di Jinan). Con queste decisioni la Santa Sede limit\u00f2 il territorio della diocesi di Pechino alla sola regione di Ce-Li.\nIl 21 febbraio 1857 Santa Sede e governo portoghese stipularono un concordato, che non prevedeva pi\u00f9 l'esistenza delle diocesi di Pechino e di Nanchino; fu il primo passo formale per la soppressione di queste due diocesi.\nL'odierna arcidiocesi.\nIl 30 maggio 1856 la diocesi fu di fatto soppressa da papa Pio IX e il suo territorio suddiviso in tre nuovi vicariati apostolici in forza del breve \"Pastorum principis\": Pechino settentrionale, Pechino orientale (oggi diocesi di Xianxian) e Pechino occidentale (oggi diocesi di Zhengding). Questa decisione della Santa Sede comport\u00f2 la fine del patronato portoghese sulla diocesi e conseguentemente la sostituzione dei missionari portoghesi con i lazzaristi francesi.\nSuccessivamente il vicariato apostolico di Pechino settentrionale assunse il nome di \"vicariato apostolico di Ce-Li settentrionale o Pechino\".\nIl 23 dicembre 1899, il 14 febbraio 1910 e il 27 aprile 1912 cedette porzioni di territorio a vantaggio dell'erezione rispettivamente del vicariato apostolico di Ce-li orientale (oggi diocesi di Lulong), del vicariato apostolico di Ce-li centrale (oggi diocesi di Baoding) e del vicariato apostolico di Ce-li marittimo (oggi diocesi di Tianjin).\nIl 3 dicembre 1924 il vicariato apostolico assunse il nome di vicariato apostolico di Pechino in forza del decreto \"Vicarii et Praefecti\" della Congregazione di Propaganda Fide.\nIl 10 maggio 1926 e il 25 maggio 1929 cedette altre porzioni di territorio a vantaggio dell'erezione rispettivamente del vicariato apostolico di Xuanhuafu (oggi diocesi di Xuanhua) e della missione sui iuris di Yixian (oggi prefettura apostolica).\nL'11 aprile 1946 il vicariato apostolico \u00e8 stato elevato al rango di arcidiocesi metropolitana con la bolla \"Quotidie Nos\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1949 contava 215.915 battezzati."}
{"id": "505529", "revid": "1718925", "url": "https://it.wikipedia.org/wiki?curid=505529", "title": "Miguel Rodr\u00edguez Orejuela", "text": "Biografia.\nMiguel visse la sua infanzia insieme al fratello Gilberto nel quartiere povero Belalc\u00e1zar, a Cali. Cominci\u00f2 con attivit\u00e0 illecite alla fine degli anni sessanta quando, insieme a Jos\u00e9 Santacruz Londo\u00f1o, i fratelli Orejuela formarono una banda chiamata \"Los Chemas\", specializzata nei sequestri di persona. I rapimenti del diplomatico Hermann Buff e dello studente Werner Jos\u00e9 Straessie, entrambi svizzeri, furono attribuiti a questa organizzazione criminale. Inizialmente, i due figli di Carlos Rodr\u00edguez e Ana Rita Orejuela, alternarono i sequestri a viaggi di cocaina all'estero. Infine si dedicarono esclusivamente a quest'ultima attivit\u00e0, quando si accorsero che i guadagni che ne ricavavano erano ben maggiori.\nMiguel, in questo periodo, si preoccupava di dare una parvenza di legalit\u00e0 alla famiglia; seguirono infatti gli acquisti di molte societ\u00e0 ed imprese (come la squadra di calcio Am\u00e9rica de Cali). La sua immagine da imprenditore gli consent\u00ec di stringere rapporti con i pi\u00f9 importanti dirigenti e personaggi di Valle del Cauca e di tutto il paese. Agli inizi degli anni ottanta, Miguel riconosceva al fisco un guadagno di circa 20-25 milioni di pesos colombiani al mese. In questo periodo, quindi, cominci\u00f2 ad avere i primi problemi con il fisco colombiano e cominci\u00f2 a ricevere le prime accuse di traffico di droga da parte della DEA. Si spos\u00f2 poi con la modella colombiana Martha Luc\u00eda Echeverry, sua terza moglie.\nNei primi anni novanta si infervor\u00f2 la guerra contro il cartello di Medell\u00edn e Miguel fu indagato a pi\u00f9 riprese, anche se non fu mai accusato direttamente di essere il mandante dei numerosi omicidi di quegli anni. Dopo l'arresto avvenuto nel 1995, Miguel, insieme al fratello Gilberto, fu condannato a 15 anni di prigione, che si ridussero poi per buona condotta a 4. Nel 2002, infatti, Miguel fu libero ma fu arrestato di nuovo in seguito a nuove accuse.\nUna prima richiesta di estradizione da parte degli USA fu presentata gi\u00e0 nel 1997, ma fu negata dal governo colombiano che l'aveva abolita con una nuova legge costituzionale nel 1991. L'aveva poi ristabilita proprio in quell'anno, sebbene i delitti commessi prima del 1997 non erano ritenuti validi per la richiesta di una estradizione. Nel dicembre del 2003 un tribunale della Florida accus\u00f2 i fratelli Orejuela di aver guadagnato oltre due miliardi di dollari con i proventi del narcotraffico, e questo nonostante fossero detenuti entrambi. Nel 2005 il governo colombiano concesse l'estradizione del boss per gli Stati Uniti, paese nel quale \u00e8 accusato di traffico di stupefacenti sul suolo americano, in particolare di cocaina."}
{"id": "505530", "revid": "110157", "url": "https://it.wikipedia.org/wiki?curid=505530", "title": "Diocesi di Bengbu", "text": "La diocesi di Bengbu () \u00e8 una sede della Chiesa cattolica in Cina suffraganea dell'arcidiocesi di Anqing. Nel 1950 contava 64.334 battezzati su 9.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Anhui.\nSede vescovile \u00e8 la citt\u00e0 di Bengbu.\nStoria.\nIl vicariato apostolico di Bengbu fu eretto il 21 febbraio 1929 con il breve \"Ea quae catholicae\" di papa Pio XI, ricavandone il territorio dal vicariato apostolico di Wuhu (oggi diocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 3 luglio 2001 il governo cinese ha unificato le tre diocesi della provincia di Anhui, e cio\u00e8 Anqing, Bengbu e Wuhu, in una sola, rinominando la nuova circoscrizione ecclesiastica \"diocesi di Anhui\". Questa nuova organizzazione non \u00e8 riconosciuta dalla Santa Sede. Il vescovo Joseph Zhu Huayu, appartenente all'Associazione patriottica cattolica cinese ma non riconosciuto da Roma, fino al 2001 era vescovo di Bengbu; con la fusione delle tre diocesi \u00e8 diventato primo vescovo della neonata diocesi di Anhui. \u00c8 morto il 26 febbraio 2005.\nIl 3 maggio 2006 \u00e8 stato ordinato, senza un previo consenso della Santa Sede, monsignor Giuseppe Liu Xinhong come nuovo vescovo dell'Anhui, cosa che ha suscitato una presa di posizione ufficiale di Roma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 contava su una popolazione di 9.000.000 di persone 64.334 battezzati, corrispondenti allo 0,7% del totale."}
{"id": "505531", "revid": "110157", "url": "https://it.wikipedia.org/wiki?curid=505531", "title": "Diocesi di Pingliang", "text": "La diocesi di Pingliang (in latino: \"Dioecesis Pimliamensis\") \u00e8 una sede della Chiesa cattolica in Cina suffraganea dell'arcidiocesi di Lanzhou. La sede \u00e8 vacante.\nTerritorio.\nLa diocesi comprende parte della provincia cinese di Gansu.\nSede vescovile \u00e8 la citt\u00e0 di Pingliang.\nStoria.\nLa prefettura apostolica di Pingliang fu eretta il 25 gennaio 1930 con il breve \"Longinquis in regionibus\" di papa Pio XI, ricavandone il territorio dal vicariato apostolico di Qinzhou (oggi diocesi di Tianshui).\nIl 24 giugno 1950 la prefettura apostolica \u00e8 stata elevata al rango di diocesi con la bolla \"Indefesso constantique\" di papa Pio XII.\nNel 1988 \u00e8 stato nominato vescovo \"ufficiale\" appartenente all'Associazione patriottica cattolica cinese Philippe Ma Ji, deceduto l'11 febbraio 1999. Gli \u00e8 succeduto, dal 5 settembre 1999, un vescovo \"clandestino\", Nicholas Han Jide, consacrato clandestinamente nel settembre 1996 dal medesimo Ma Ji, che pi\u00f9 tardi lo aveva scelto come suo successore.\nIl 28 luglio 2021 \u00e8 stato consacrato il vescovo coadiutore Antonio Li Hui, quinto vescovo dalla firma dell'accordo provvisorio tra Santa Sede e Repubblica popolare cinese nel settembre 2018; papa Francesco aveva dato l'assenso alla nomina l'11 gennaio precedente.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505532", "revid": "92723", "url": "https://it.wikipedia.org/wiki?curid=505532", "title": "Diocesi di Puqi", "text": "La diocesi di Puqi (in latino: \"Dioecesis Puchivana\") \u00e8 una sede della Chiesa cattolica in Cina suffraganea dell'arcidiocesi di Hankou. Nel 1950 contava 5.413 battezzati su 765.000 abitanti. La sede \u00e8 vacante.\nTerritorio.\nLa diocesi \u00e8 situata nella parte sudorientale della provincia cinese di Hubei e comprende le citt\u00e0-prefettura di Ezhou, Huanggang, Huangshi e Xianning.\nSede vescovile \u00e8 la citt\u00e0 di Chibi, che fino al 1998 aveva il nome di Puqi.\nStoria.\nLa prefettura apostolica di Puqi (Puchi) fu eretta il 12 dicembre 1923 con il breve \"Quo christiani\" di papa Pio XI, ricavandone il territorio dal vicariato apostolico di Hupeh Orientale (oggi arcidiocesi di Hankou). Monsignor Odorico Tc'eng fu tra i primi sei vescovi cinesi ordinati da Pio XI a Roma il 28 ottobre 1926.\nIl 10 maggio 1951 la prefettura apostolica \u00e8 stata elevata al rango di diocesi con la bolla \"Qui universum\" di papa Pio XII.\nLa diocesi \u00e8 rimasta senza vescovi per molto tempo. Nel 1990 un sacerdote fu incaricato della piccola comunit\u00e0 cattolica, ridotta a 20 persone: nel 1991 \u00e8 stata consacrata una chiesa nella citt\u00e0 di Puqi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 765.000 persone contava 5.413 battezzati, corrispondenti allo 0,7% del totale."}
{"id": "505533", "revid": "110157", "url": "https://it.wikipedia.org/wiki?curid=505533", "title": "Diocesi di Sanyuan", "text": "La diocesi di Sanyuan (in latino: \"Dioecesis Saniuenensis\") \u00e8 una sede della Chiesa cattolica in Cina suffraganea dell'arcidiocesi di Xi'an. Nel 1950 contava 12.043 battezzati su 1.115.777 abitanti. La sede \u00e8 vacante. \nTerritorio.\nLa diocesi comprende parte della provincia cinese dello Shaanxi.\nSede vescovile \u00e8 la citt\u00e0 di Sanyuan, dove si trova la cattedrale del Sacro Cuore di Ges\u00f9.\nStoria.\nLa prefettura apostolica di Sanyuan fu eretta il 1\u00ba novembre 1931 con il breve \"Ut aucto\" di papa Pio XI, ricavandone il territorio dal vicariato apostolico di Xi'anfu (oggi arcidiocesi di Xi'an).\nIl 13 luglio 1944 la prefettura apostolica \u00e8 stata elevata al rango di vicariato apostolico con la bolla \"Congruum opportunumque\" di papa Pio XII.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" dello stesso papa Pio XII.\nLa situazione della diocesi, dopo la riammissione dei culti in Cina nel 1981, \u00e8 abbastanza complicata. Nel 1987 fu ordinato clandestinamente il vescovo Joseph Zong Huaide, che per\u00f2 nel 1992 accett\u00f2 l'ammissione all'Associazione patriottica cattolica cinese.\nNel 1989 a Sanyuan fu istituita, dai vescovi clandestini, la \"Conferenza episcopale di Cina\" (contrapposta a quella \"ufficiale\"), che finora non ha ancora ottenuto alcun riconoscimento n\u00e9 dalla Santa Sede n\u00e9 dalla Federazione delle Conferenze episcopali d'Asia.\nNel 2000 fu eletto e consacrato un altro vescovo clandestino, Giuseppe Lan Shi, come vescovo coadiutore.\nNel 2003 Zong Huaide dette le dimissioni per limiti di et\u00e0 (2005 secondo altre fonti). Il 24 giugno 2010 \u00e8 stato ordinato un nuovo vescovo, Giuseppe Han Yingjin, approvato dalla Santa Sede e anche da Pechino; la cerimonia \u00e8 stata presieduta proprio dall'ottantottenne Zong Huaide. Lan Shi, che aveva ormai superato anche lui i limiti di et\u00e0, ha dichiarato di sostenere il nuovo vescovo di Sanyuan, gi\u00e0 indicato al suo posto da papa Benedetto XVI nel 2008.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.115.777 persone contava 12.043 battezzati, corrispondenti all'1,1% del totale."}
{"id": "505534", "revid": "92723", "url": "https://it.wikipedia.org/wiki?curid=505534", "title": "Diocesi di Xuzhou", "text": "La diocesi di Xuzhou (in latino: \"Dioecesis Siuceuvensis\") \u00e8 una sede della Chiesa cattolica in Cina suffraganea dell'arcidiocesi di Nanchino. Nel 1950 contava 93.500 battezzati su 4.500.000 abitanti. La sede \u00e8 vacante.\nTerritorio.\nLa diocesi \u00e8 situata nella parte settentrionale della provincia cinese dello Jiangsu.\nSede vescovile \u00e8 la citt\u00e0 di Xuzhou, dove si trova la cattedrale del Sacro Cuore.\nStoria.\nLa prefettura apostolica di Xuzhou (Suchow) fu eretta il 1\u00ba luglio 1931 con il breve \"Ad rei christianae\" di papa Pio XI, ricavandone il territorio dal vicariato apostolico di Nanchino (oggi arcidiocesi).\nIl 18 giugno 1935 la prefettura apostolica fu elevata al rango di vicariato apostolico con la bolla \"Merito lubenterque\" dello stesso papa Pio XI.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 1\u00ba maggio 1947, con la lettera apostolica \"Novissimo universarum\", papa Pio XII ha proclamato la Beata Maria Vergine dal Cuore Immacolato patrona principale della diocesi.\nNel 1959 divenne vescovo di Xuzhou monsignor Thomas Qian Yurong, che ha retto la diocesi fino al 2011. Il 30 novembre 2006 la diocesi ha avuto un vescovo coadiutore nella persona di John Wang Renlei, la cui ordinazione ha suscitato forti polemiche e una presa di posizione ufficiale della Santa Sede.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 4.500.000 persone contava 93.500 battezzati, corrispondenti al 2,1% del totale.\nSecondo fonti statistiche riportate dall'Agenzia Fides, nel 2013 la diocesi conterebbe circa 25.000 fedeli, 7 chiese, una decina di sacerdoti e una ventina di religiose."}
{"id": "505535", "revid": "110157", "url": "https://it.wikipedia.org/wiki?curid=505535", "title": "Diocesi di Shanghai", "text": "La diocesi di Shanghai (in latino: \"Dioecesis Sciamhaevensis\") \u00e8 una sede della Chiesa cattolica in Cina suffraganea dell'arcidiocesi di Nanchino. La sede \u00e8 vacante.\nTerritorio.\nLa diocesi comprende la citt\u00e0 di Shanghai, dove si trova la cattedrale di Sant'Ignazio. Nel territorio diocesano si trova la basilica di Nostra Signora di Sheshan.\nStoria.\nLa Chiesa cattolica comparve a Shanghai nel 1608 quando Paolo Xu Guangqi, primo cattolico di Shanghai, invit\u00f2 il gesuita italiano Lazzaro Cattaneo (nato nella cittadina ligure di Sarzana nel 1560) a predicare nella citt\u00e0. Circa 200 persone ricevettero il battesimo durante i due anni di permanenza del missionario; la prima chiesa cattolica fu costruita nei pressi di Xujiahui, dove oggi si trova la cattedrale.\nIl vicariato apostolico di Shanghai fu eretto il 13 dicembre 1933 con la bolla \"Iampridem Apostolica\" di papa Pio XI, ricavandone il territorio dal vicariato apostolico di Nanchino (oggi arcidiocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 9 giugno 1949 ha ceduto porzioni di territorio a vantaggio dell'erezione della diocesi di Suzhou e delle prefetture apostoliche di Haizhou e di Yangzhou.\nNel 2005 vescovo \"clandestino\" della diocesi era il gesuita Giuseppe Fan Zhongliang, ordinato nel 1985, mentre vescovo \"ufficiale\", riconosciuto dal governo cinese, era Luigi Jin Luxian, anche lui gesuita, che nel 1982 era uscito da una condanna a 27 anni di carcere inflittagli durante la dittatura maoista, aderendo alla Chiesa governativa; entrambi erano all'epoca molto anziani. In quell'anno venne ordinato un vescovo ausiliare nella persona di Giuseppe Xing Wenzhi, che avrebbe dovuto prendere il posto dei due vescovi, con il consenso del governo e sembra anche della Santa Sede; tuttavia Xing Wenzhi ha dato le sue dimissioni agli inizi del 2012.\nIl 30 maggio 2012 \u00e8 stato eletto, secondo le modalit\u00e0 previste dall'Associazione patriottica cattolica cinese, il nuovo vescovo ausiliare, Taddeo Ma Daqin, consacrato il 7 luglio successivo. Le sue prese di posizione, definite \"coraggiose\" dalle agenzie di stampa straniere, hanno attirato l'attenzione della polizia locale, che lo ha messo agli arresti domiciliari nel seminario diocesano. Successivamente la Conferenza episcopale patriottica cinese ha revocato la sua nomina (12 dicembre 2012); il fatto ha suscitato la reazione dispiaciuta della Santa Sede. Nel giugno del 2016, per\u00f2, compare sul blog personale del vescovo Ma una sua dichiarazione che sembra ritrattare le sue critiche all'Associazione patriottica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nSecondo i dati statistici riportati dall'agenzia \"Mep Asie\", la diocesi di Shanghai nel 2010 conta circa 150.000 fedeli, con 91 preti \"ufficiali\" e 50 \"clandestini\"."}
{"id": "505536", "revid": "287204", "url": "https://it.wikipedia.org/wiki?curid=505536", "title": "Prefettura apostolica di Shaowu", "text": "La prefettura apostolica di Shaowu (in latino: \"Praefectura Apostolica Shaovuensis\") \u00e8 una sede della Chiesa cattolica in Cina. Nel 1950 contava 5.112 battezzati su 300.000 abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese di Fujian.\nSede prefettizia \u00e8 la citt\u00e0 di Shaowu.\nStoria.\nLa missione sui iuris di Shaowu fu eretta il 18 luglio 1929 con il breve \"Concreditum Nobis\" di papa Pio XI, ricavandone il territorio dal vicariato apostolico di Fuzhou (oggi arcidiocesi).\nIl 21 maggio 1938 la missione sui iuris \u00e8 stata elevata al rango di prefettura apostolica con la bolla \"In infidelium regiones\" dello stesso papa Pio XI.\nShaowu non compare nella lista delle diocesi ufficiali cinesi della provincia di Fujian: il governo infatti, senza il consenso della Santa Sede, ha preteso di ridurre le sei circoscrizioni ecclesiastiche esistenti nel 1950 (ossia Funing, Fuzhou, Jian'ou, Shaowu, Tingzhou e Xiamen) a tre sole: Fuzhou, Mindong e Xiamen.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 300.000 persone contava 5.112 battezzati, corrispondenti all'1,7% del totale."}
{"id": "505537", "revid": "287204", "url": "https://it.wikipedia.org/wiki?curid=505537", "title": "Prefettura apostolica di Shashi", "text": "La prefettura apostolica di Shashi (in latino: \"Praefectura Apostolica Shasiensis\") \u00e8 una sede della Chiesa cattolica in Cina. Nel 1950 contava 8.869 battezzati su 2.000.000 di abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese dello Hubei.\nSede prefettizia \u00e8 la citt\u00e0 di Shashi.\nStoria.\nLa prefettura apostolica di Shashi \u00e8 stata eretta il 7 luglio 1936 con la bolla \"Ad Catholicum\" di papa Pio XI, ricavandone il territorio dal vicariato apostolico di Yichang (oggi diocesi).\nSecondo fonti giornalistiche e agenzie di stampa, la diocesi \u00e8 oggi comunemente nota con il nome di \"diocesi di Jingzhou\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 2.000.000 di persone contava 8.869 battezzati, corrispondenti allo 0,4% del totale."}
{"id": "505538", "revid": "92723", "url": "https://it.wikipedia.org/wiki?curid=505538", "title": "Diocesi di Enshi", "text": "La diocesi di Enshi (in latino: \"Dioecesis Scenanensis\") \u00e8 una sede della Chiesa cattolica in Cina suffraganea dell'arcidiocesi di Hankou. Nel 1950 contava 7.844 battezzati su 2.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Hubei.\nSede vescovile \u00e8 la citt\u00e0 di Enshi.\nStoria.\nIl vicariato apostolico di Enshi (Shinan) fu eretto il 14 giugno 1938, ricavandone il territorio dal vicariato apostolico di Yichang (oggi diocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.000.000 di persone contava 7.844 battezzati, corrispondenti allo 0,4% del totale."}
{"id": "505539", "revid": "287204", "url": "https://it.wikipedia.org/wiki?curid=505539", "title": "Prefettura apostolica di Shiqian", "text": "La prefettura apostolica di Shiqian (in latino: \"Praefectura Apostolica Shihtsienensis\") \u00e8 una sede della Chiesa cattolica in Cina. Nel 1950 contava 5.697 battezzati su 3.000.000 di abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese di Guizhou.\nSede prefettizia \u00e8 la citt\u00e0 di Shiqian.\nStoria.\nLa missione sui iuris di Shihtsien (o Shiqian) fu eretta il 23 marzo 1932 con il breve \"Vicariatus apostolici\" di papa Pio XI, ricavandone il territorio dal vicariato apostolico di Guiyang (oggi arcidiocesi).\nIl 2 dicembre 1937 la missione sui iuris \u00e8 stata elevata a prefettura apostolica con la bolla \"Pusillus christianorum\" dello stesso papa Pio XI.\nNel 1999 la Conferenza episcopale \"ufficiale\" cinese ha preteso di unificare le circoscrizioni ecclesiastiche di Anlong, Guiyang e Shiqian in una sola, denominandola \"diocesi di Guizhou\". Dal 1987 era vescovo \"clandestino\" di Shiqian Augustin Hu Daguo, deceduto il 17 febbraio 2011.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 3.000.000 di persone contava 5.697 battezzati, corrispondenti allo 0,2% del totale."}
{"id": "505540", "revid": "287204", "url": "https://it.wikipedia.org/wiki?curid=505540", "title": "Diocesi di Shaoguan", "text": "La diocesi di Shaoguan (in latino: \"Dioecesis Sciaoceuvensis\") \u00e8 una sede della Chiesa cattolica in Cina suffraganea dell'arcidiocesi di Guangzhou. Nel 1950 contava 5.199 battezzati su 2.500.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Guangdong.\nSede vescovile \u00e8 la citt\u00e0 di Shaoguan.\nStoria.\nIl vicariato apostolico di Shaozhou (Shaoguan o Shiuchow) fu eretto il 9 aprile 1920 con il breve \"Cum opitulante\" di papa Benedetto XV, ricavandone il territorio dal vicariato apostolico di Guangzhou (oggi arcidiocesi).\nPrimo vescovo di Shaoguan fu Luigi Versiglia, che assieme al sacerdote Callisto Caravario, furono fucilati da truppe irregolari il 25 febbraio 1930 e canonizzati da papa Giovanni Paolo II il 1\u00ba ottobre 2000.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 2012 non si conoscono vescovi per questa sede.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.500.000 persone contava 5.199 battezzati, corrispondenti allo 0,2% del totale."}
{"id": "505541", "revid": "110157", "url": "https://it.wikipedia.org/wiki?curid=505541", "title": "Diocesi di Xingtai", "text": "La diocesi di Xingtai (in latino: \"Dioecesis Scioenteana\") \u00e8 una sede della Chiesa cattolica in Cina suffraganea dell'arcidiocesi di Pechino. Nel 1950 contava 21.000 battezzati su 1.150.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Hebei.\nSede vescovile \u00e8 la citt\u00e0 di Xingtai.\nStoria.\nLa prefettura apostolica di Shunde (o Xingtai) fu eretta il 2 marzo 1933 con il breve \"Supremum votum\" di papa Pio XI, ricavandone il territorio dal vicariato apostolico di Zhengdingfu (oggi diocesi di Zhengding).\nIl 13 gennaio 1944 la prefettura apostolica \u00e8 stata elevata al rango di vicariato apostolico con la bolla \"Inter ansietudines\" di papa Pio XII.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" dello stesso papa Pio XII.\nIl vescovo ufficiale Hou Jin-de, deceduto nel 1994, ha dato il nome alla prima associazione cattolica caritativa, la \"Beifang Jinde\", riconosciuta dal governo cinese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.150.000 persone contava 21.000 battezzati, corrispondenti all'1,8% del totale."}
{"id": "505542", "revid": "1958864", "url": "https://it.wikipedia.org/wiki?curid=505542", "title": "Tipologia linguistica", "text": "La tipologia linguistica \u00e8 una branca della linguistica che studia le diverse lingue del mondo alla ricerca di fenomeni strutturali comuni tra le lingue. Essa propone una classificazione delle lingue basata sull'individuazione di caratteristiche strutturali comuni (come il comportamento delle parole o un particolare ordine nello sviluppo delle frasi), e in base a questi risultati classifica le lingue stabilendo la loro appartenenza a uno o pi\u00f9 \"tipi linguistici\".\nQuesto procedimento comparativo nasce per confrontare tra loro lingue anche appartenenti a ceppi molto diversi, senza prendere in considerazione l'esistenza o meno di una parentela genealogica, ma guardando solo alle strutture morfologiche o sintattiche di ciascuna lingua. Per questo, quello della tipologia linguistica \u00e8 un approccio diverso da quello della linguistica storica, che invece indaga le lingue a partire dalle loro relazioni di parentela, filiazione e influenza reciproca, classificandole nelle cosiddette famiglie linguistiche.\nNon esiste un'unica tipologia linguistica. A seconda delle strutture oggetto dell'analisi (comportamento delle singole parole, oppure sviluppo e ordine dei sintagmi nelle frasi) si parler\u00e0 di volta in volta di tipologia morfologica, tipologia sintattica (o morfosintattica), eccetera. Ciascuna tipologia individua un suo insieme di tipi linguistici.\nLo scopo della linguistica tipologica \u00e8 quindi quello di classificare le lingue in base alla loro appartenenza o meno a questi \"tipi linguistici\": in uno schema ideale, ogni lingua si dovrebbe poter classificare determinandone la sua appartenenza a uno o pi\u00f9 tipi.\nTipi linguistici.\nSi dice che due o pi\u00f9 lingue appartengono allo stesso tipo linguistico quando condividono un determinato tratto strutturale (morfologico o sintattico) comune, indipendentemente dal fatto che abbiano o meno rapporti di parentela.\nSi potrebbe definire ciascun tipo linguistico come una classe di equivalenza che comprende tutte le lingue che condividono una determinata caratteristica strutturale comune.\nLa distinzione dei diversi tipi linguistici dipende dal criterio di analisi adottato, cio\u00e8 da quali strutture vengono prese in esame dalla analisi tipologica.\nA seconda di quali sono le strutture linguistiche prese in considerazione dall'analisi tipologica, si distinguono diverse tipologie linguistiche:\nCiascuna tipologia linguistica individua un ristretto numero di tipi linguistici in base ai quali classificare le lingue. A seconda del punto di vista si parler\u00e0 quindi di tipi morfologici o tipi sintattici (o morfosintattici).\nTipologia morfologica.\nLa tipologia morfologica indaga il comportamento delle singole parole all'interno della lingua.\nTipologia sintattica.\nLa tipologia sintattica analizza e classifica le lingue in base all'ordine che assumono le parole nella frase.\nIl posizionamento di Soggetto-Verbo-Oggetto.\nUna serie di tipi linguistici \u00e8 determinata dall'ordine del soggetto, del verbo e dell'oggetto all'interno delle frasi:\nSolitamente queste denominazioni vengono abbreviate (Soggetto=S, Verbo=V, Oggetto=O).\nAlcune lingue dividono i verbi in ausiliario pi\u00f9 infinito o participio e collocano il soggetto o l'oggetto in mezzo ad essi. Si comportano in questo modo il tedesco, l'olandese e il gallese. In questi casi la tipologia \u00e8 basata sui tempi non analitici (ad ex quelle frasi in cui il verbo non \u00e8 diviso) o sulla posizione dell'ausiliario. Il tedesco cos\u00ec \u00e8 una lingua SVO/VSO nella maggior parte delle espressioni mentre il gallese \u00e8 VSO.\nSia tedesco che olandese sono spesso classificate come lingue V2, cio\u00e8 con il verbo che compare sempre come secondo elemento della frase.\nAlcune lingue flessive sono difficili da classificare nel sistema tipologico SVO, perch\u00e9 teoricamente ogni ordine di soggetto verbo oggetto \u00e8 possibile e corretto. Tutto quello che \u00e8 possibile fare con questi linguaggi \u00e8 individuare quale ordine delle parole \u00e8 pi\u00f9 frequente.\nAllineamento morfosintattico.\nUn'altra frequente classificazione prevede la distinzione tra lingua ergativo-assolutiva e lingua nominativo-accusativa. In una lingua con i casi, se il soggetto della frase passiva si trova nello stesso caso dell'agente della frase attiva e in un caso diverso dall'oggetto della frase attiva, allora la lingua \u00e8 nominativo-accusativa; se il soggetto della frase passiva si trova nello stesso caso dell'oggetto della frase attiva e in un caso diverso dall'agente della frase attiva, allora la lingua \u00e8 ergativo-assolutiva; se la lingua non ha i casi, ma \u00e8 SVO o OVS, allora la classificazione pu\u00f2 essere basata sul fatto se il soggetto di un verbo intransitivo occupa la stessa posizione all'interno della frase del soggetto di un verbo transitivo.\nMolte lingue si comportano in modo sia accusativo che ergativo; altre lingue (chiamate \"lingue attive\") hanno due tipi di verbi intransitivi: alcuni (i \"verbi attivi\") vogliono il soggetto allo stesso caso dei verbi transitivi, altri (i \"verbi stativi\") prendono il soggetto con lo stesso caso dell'oggetto dei verbi transitivi. Ancora altre lingue si comportano in modo ergativo solamente in alcuni contesti (il fenomeno \u00e8 generalmente chiamato \"split ergativity\")."}
{"id": "505543", "revid": "92723", "url": "https://it.wikipedia.org/wiki?curid=505543", "title": "Diocesi di Shuoxian", "text": "La diocesi di Shuoxian (in latino: \"Dioecesis Scioceuvensis\") \u00e8 una sede della Chiesa cattolica in Cina suffraganea dell'arcidiocesi di Taiyuan. Nel 1950 contava 11.000 battezzati su 1.300.000 abitanti.\nTerritorio.\nLa diocesi comprende parte della provincia cinese dello Shanxi.\nSede vescovile \u00e8 la citt\u00e0 di Shuozhou (indicata un tempo come \"Shuoxian\").\nStoria.\nLa prefettura apostolica di Shohchow fu eretta il 12 luglio 1926 con il breve \"Cum Nobis\" di papa Pio XI, ricavandone il territorio dal vicariato apostolico di Taiyuanfu (oggi arcidiocesi di Taiyuan).\nIl 17 giugno 1932 la prefettura apostolica fu elevata al rango di vicariato apostolico con il breve \"Cum Minister\" dello stesso papa Pio XI.\nL'11 aprile 1946 il vicariato apostolico \u00e8 stato elevato a diocesi (Shuozhou o Shuoxian) con la bolla \"Quotidie Nos\" di papa Pio XII.\nL'8 luglio 1990 \u00e8 stato ordinato vescovo \"ufficiale\" di Shuozhou Bonaventure Luo Juan. L'8 febbraio 2004 l'ottuagenario vescovo ha ordinato vescovo ausiliare il trentatreenne Ma Cunguo, senza l'autorizzazione delle autorit\u00e0 cinesi: ci\u00f2 ha comportato l'assenza dei due vescovi co-consacranti richiesti consuetidinariamente dal diritto canonico per l'ordinazione episcopale. Monsignor Luo Juan \u00e8 deceduto il 15 marzo 2007. Gli \u00e8 succeduto il vescovo ausiliare Paolo Ma Cunguo, inizialmente riconosciuto solo dal Vaticano, e poi a partire dal 9 luglio 2020 anche dal governo cinese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.300.000 persone contava 11.000 battezzati, corrispondenti allo 0,8% del totale."}
{"id": "505544", "revid": "92723", "url": "https://it.wikipedia.org/wiki?curid=505544", "title": "Diocesi di Nanchong", "text": "La diocesi di Nanchong (in latino: \"Dioecesis Scioenchimensis\") \u00e8 una sede della Chiesa cattolica in Cina suffraganea dell'arcidiocesi di Chongqing. Nel 1950 contava 19.442 battezzati su 8.000.000 di abitanti. La sede \u00e8 vacante.\nTerritorio.\nLa diocesi comprende la parte nord-orientale della provincia cinese del Sichuan.\nSede vescovile \u00e8 la citt\u00e0 di Nanchong, dove si trova la cattedrale del Sacro Cuore, danneggiata nel terremoto del 2008.\nStoria.\nIl vicariato apostolico di Shunqing (Nanchong, Shunking) fu eretto il 2 agosto 1929 con il breve \"Supremi Apostolatus\" di papa Pio XI, ricavandone il territorio dal vicariato apostolico di Chengdu (oggi diocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nDal 1989 \u00e8 stato vescovo \"ufficiale\" Michael Huang Woze; alla sua morte, il 22 marzo 2004, la diocesi contava all'incirca 70.000 cattolici con 15 presbiteri.\nDopo anni di sede vacante, il 19 aprile 2012 \u00e8 stato ordinato vescovo Joseph Chen Gong'ao, approvato dalla Santa Sede, gi\u00e0 amministratore apostolico della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 8.000.000 di persone contava 19.442 battezzati, corrispondenti allo 0,2% del totale.\nSecondo le statistiche riportate dall'Agenzia Fides, la diocesi nel 2012 conta oltre 80.000 fedeli, 43 chiese e cappelle, 27 stazioni missionarie, 12 sacerdoti, 6 seminaristi maggiori, 11 religiose."}
{"id": "505545", "revid": "110157", "url": "https://it.wikipedia.org/wiki?curid=505545", "title": "Arcidiocesi di Xi'an", "text": "Larcidiocesi di Xi'an (in latino: \"Archidioecesis Singanensis\") \u00e8 una sede metropolitana della Chiesa cattolica in Cina. Nel 1950 contava 13.394 battezzati su 1.500.000 abitanti. La sede \u00e8 vacante.\nTerritorio.\nL'arcidiocesi si trova nella provincia cinese dello Shaanxi e comprende parte della citt\u00e0 sub-provinciale di Xi'an e parte della citt\u00e0-prefettura di Shangluo.\nSede arcivescovile \u00e8 la citt\u00e0 di Xi'an, dove si trova la cattedrale di San Francesco.\nStoria.\nIl vicariato apostolico di Shensi fu eretto il 15 ottobre 1696 con il breve \"E sublimi Sedis\" di papa Innocenzo XII, ricavandone il territorio dalla diocesi di Pechino (oggi arcidiocesi). Affidato ai missionari francescani, aveva giurisdizione su due province cinesi: Shaanxi e Gansu.\nNel 1712 acquis\u00ec i territori del soppresso vicariato apostolico di Shansi (oggi arcidiocesi di Taiyuan) e contestualmente assunse il nuovo nome di vicariato apostolico di Shensi e Shansi. Nel 1762 acquis\u00ec anche i territori del vicariato apostolico di Hukwang (oggi arcidiocesi di Hankou), ugualmente soppresso.\nLa vastit\u00e0 del territorio, comprensiva di cinque province, fu per\u00f2 insopportabile per i missionari. Cos\u00ec, il 14 agosto 1838 il vicariato apostolico di Hukwang fu nuovamente reso indipendente con il breve \"Ex debito\" di papa Gregorio XVI. Similmente, il 2 marzo 1844 le province dello Shansi e dello Shensi furono separate in due vicariati apostolici autonomi, ristabilendo in questo modo la situazione precedente al 1712. Infine, il 21 giugno 1878 la provincia di Gansu fu eretta in vicariato apostolico indipendente, con il nome di vicariato apostolico di Kansu (oggi arcidiocesi di Lanzhou).\nIl 2 agosto 1887 la provincia di Shensi fu divisa in due distinti vicariati: il vicariato apostolico di Shensi Meridionale (oggi diocesi di Hanzhong), e la presente circoscrizione, che assunse il nome di vicariato apostolico di Shensi Settentrionale.\nIl 12 aprile 1911 in forza del breve \"Non sine magno\" di papa Pio X fu eretto un nuovo vicariato apostolico di Shensi Settentrionale (oggi diocesi di Yan'an), separandone il territorio dal vicariato apostolico omonimo, che assunse contestualmente il nome di vicariato apostolico di Shensi Centrale.\nIl 3 dicembre 1924 il vicariato apostolico ha assunto il nome di vicariato apostolico di Xi'an-fu (Sianfu) in forza del decreto \"Vicarii et Praefecti\" della Congregazione di Propaganda Fide.\nSuccessivamente, cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nNel mese di maggio 1991 le autorit\u00e0 cinesi hanno concesso i permessi per la riapertura del seminario dell'arcidiocesi. Il 5 aprile 1987 \u00e8 diventato arcivescovo \"ufficiale\" il sacerdote Antoine Li Du'an, gi\u00e0 parroco della cattedrale agli inizi degli anni Cinquanta, prima che iniziasse per lui una lunga serie di internamenti in campi di rieducazione (per un totale di circa 18 anni); il 26 luglio 2005 \u00e8 stato ordinato un vescovo ausiliare nella persona di Anthony Dang Mingyan.\nMonsignor Li Du'an ricevette nel 2005 l'invito di papa Benedetto XVI per partecipare a Roma al Sinodo dei vescovi sull'eucaristia, ma si vide rifiutare dalle autorit\u00e0 cinesi il permesso di espatrio. Il 25 maggio 2006 \u00e8 deceduto a 79 anni di et\u00e0: alla sua morte l'arcidiocesi contava 59 preti, 300 suore, 60 parrocchie e circa 20.000 fedeli (su una popolazione totale di 6 milioni di abitanti).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 1.500.000 persone contava 13.394 battezzati, corrispondenti allo 0,9% del totale.\nSecondo la \"Guide to the Catholic Church in China\", nel 2014 l'arcidiocesi contava circa 25.000 fedeli."}
{"id": "505546", "revid": "92723", "url": "https://it.wikipedia.org/wiki?curid=505546", "title": "Diocesi di Xianxian", "text": "La diocesi di Xianxian (in latino: \"Dioecesis Scienscienensis\") \u00e8 una sede della Chiesa cattolica in Cina suffraganea dell'arcidiocesi di Pechino. Nel 1950 contava 62.000 battezzati su 2.200.000 abitanti. La sede \u00e8 vacante.\nTerritorio.\nLa diocesi comprende la citt\u00e0-prefettura di Cangzhou nella provincia cinese di Hebei.\nSede vescovile \u00e8 la citt\u00e0 di Xianxian (contea di Xian), dove si trova la nuova cattedrale del Sacro Cuore, consacrata il 1\u00ba ottobre 2003, ricostruita sul luogo della precedente cattedrale, consacrata nel 1866 e distrutta nel 1966.\nStoria.\nIl vicariato apostolico di Pechino orientale fu eretto il 30 maggio 1856 con il breve \"Pastorum principis\" di papa Pio IX, ricavandone il territorio dalla soppressa diocesi di Pechino (oggi arcidiocesi).\nSuccessivamente assunse il nome di \"vicariato apostolico di Ce-Li sud-orientale\".\nIl 3 dicembre 1924 cambi\u00f2 nuovamente, assumendo quello di vicariato apostolico di Siensien in forza del decreto \"Vicarii et Praefecti\" della Congregazione di Propaganda Fide.\nIl 24 maggio 1929, l'11 marzo 1935 e il 24 aprile 1939 cedette porzioni del suo territorio a vantaggio dell'erezione delle prefetture apostoliche rispettivamente di Yongnian (oggi diocesi di Weixian), di Daming (oggi diocesi) e di Jingxian (oggi diocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl governo cinese ha preteso di mutare il nome della circoscrizione in \"diocesi di Cangzhou\". Vescovi \"ufficiali\" della diocesi, dopo la morte di Francis Xavier Zhao Zhenshen, sono stati Jean Liu Dinghan (dal 1982 al 1998, ritirato), Pierre Hou Jingwen (deceduto il 23 ottobre 1999), Joseph Li Liangui (dal 20 marzo 2000). Vescovi \"clandestini\" sono stati: Paul Li Zhenrong (vescovo dal 1983 alla sua morte, il 20 aprile 1992) e Zhang Weizhu (dal 1992). Nel 2006 la diocesi ha festeggiato il 150\u00ba anniversario della sua fondazione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.200.000 persone contava 62.000 battezzati, corrispondenti al 2,8% del totale.\nSecondo alcune fonti statistiche, nel 2005 essa contava 75.000 battezzati, 206 tra chiese e cappelle e quasi 100 sacerdoti, saliti a 128 con le ordinazioni del 2012."}
{"id": "505547", "revid": "110157", "url": "https://it.wikipedia.org/wiki?curid=505547", "title": "Prefettura apostolica di Xining", "text": "La prefettura apostolica di Xining (in latino: \"Praefectura Apostolica Siningensis\") \u00e8 una sede della Chiesa cattolica in Cina. Nel 1950 contava 4.144 battezzati su 1.000.000 di abitanti. La sede \u00e8 vacante.\nTerritorio.\nLa prefettura apostolica comprende l'intera provincia cinese di Qinghai.\nSede prefettizia \u00e8 la citt\u00e0 di Xining, dove si trova la \"Beishan Sitaizi catholic church\". Altre comunit\u00e0 cattoliche sono presenti soprattutto nella parte orientale della provincia, nelle citt\u00e0 di Huangzhong, Huzhu, Datong e Golmud.\nStoria.\nLa prefettura apostolica \u00e8 stata eretta il 4 febbraio 1937 con la bolla \"Ecclesiae universae\" di papa Pio XI, ricavandone il territorio dal vicariato apostolico di Lanchowfu (oggi arcidiocesi di Lanzhou).\nA met\u00e0 degli anni novanta del XX secolo \u00e8 segnalato, come vescovo, Matthias Gu Zheng, in merito al quale si hanno poche notizie.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 1.000.000 di persone contava 4.144 battezzati, corrispondenti allo 0,4% del totale.\nSecondo la \"Guide to the Catholic Church in China\", nel 2014 la prefettura apostolica contava poco pi\u00f9 di 3.000 fedeli, 7 chiese e 4 sacerdoti."}
{"id": "505548", "revid": "287204", "url": "https://it.wikipedia.org/wiki?curid=505548", "title": "Prefettura apostolica di Xinjiang-Urumqi", "text": "La prefettura apostolica di Xinjiang-Urumqi (in latino: \"Praefectura Apostolica Sinkiangensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica comprende la regione autonoma cinese dello Xinjiang, a larghissima maggioranza islamica.\nSede prefettizia \u00e8 la citt\u00e0 di \u00dcr\u00fcmqi, dove si trova la chiesa dell'Immacolata Concezione, costruita dopo il 1980.\nComunit\u00e0 cattoliche sono presenti soprattutto nella parte centro-settentrionale della provincia; oltre a Urumqi, capitale dello Xinjiang, i cattolici sono presenti a Hutubi, Manas, Shihezi, Shawan, Kuytun, Emin, Karamay, Tacheng, Habahe, Altai, nella prefettura di Ili, a Yining e in altre localit\u00e0.\nStoria.\nNella prima met\u00e0 del XIV secolo \u00e8 attestata nella regione l'esistenza della diocesi di Almalik nell'Impero mongolo, affidata ai missionari francescani.\nIl territorio dello Xinjiang (o Sinkiang) fu successivamente evangelizzato dai missionari di Scheut del vicino vicariato apostolico di Kansu (oggi arcidiocesi di Lanzhou), a cui la regione competeva.\nIl 1\u00ba ottobre 1888 la Santa Sede eresse una missione sui iuris indipendente, con il nome di missione di Ili, affidata agli stessi missionari. Questa circoscrizione ecclesiastica fu soppressa l'8 marzo 1922 con il breve \"Apostolatus officium\" di papa Pio XI e il suo territorio fu incorporato in quello del vicariato apostolico di Kansu occidentale (che due anni dopo assunse il nome di vicariato apostolico di Lanchowfu).\nTuttavia, il 14 febbraio 1930 per effetto del breve \"Decet Romanum Pontificem\" di papa Pio XI fu eretta, sul medesimo territorio, una nuova circoscrizione ecclesiastica con il nome di missione sui iuris di Xinjiang (Urumqi o Sinkiang), ricavandone il territorio dal vicariato apostolico di Lanchowfu (oggi arcidiocesi di Lanzhou). La missione fu affidata ai missionari Verbiti.\nIl 21 maggio 1938 la missione sui iuris \u00e8 stata elevata al rango di prefettura apostolica.\nPaul Xie Tingzhe \u00e8 stato ordinato segretamente vescovo di Xinjiang-Urumqi nel 1991; \u00e8 deceduto nell'agosto 2017.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nSecondo la \"Guide to the Catholic Church in China\", nel 2014 la prefettura apostolica contava all'incirca 9.000 fedeli, 13 chiese e 21 sacerdoti."}
{"id": "505549", "revid": "110157", "url": "https://it.wikipedia.org/wiki?curid=505549", "title": "Prefettura apostolica di Xinxiang", "text": "La prefettura apostolica di Xinxiang (in latino: \"Praefectura Apostolica Sinsiangensis\") \u00e8 una sede della Chiesa cattolica in Cina. Nel 1950 contava 16.040 battezzati su 1.200.000 abitanti. La sede \u00e8 vacante.\nTerritorio.\nLa prefettura apostolica comprende per intero la citt\u00e0-prefettura di Xinxiang, nella parte settentrionale della provincia cinese dello Henan.\nSede prefettizia \u00e8 la citt\u00e0 di Xinxiang.\nStoria.\nLa prefettura apostolica di Xinxiang (Sinsiang) \u00e8 stata eretta il 7 luglio 1936 con la bolla \"Ad maiorem\" di papa Pio XI, ricavandone il territorio dal vicariato apostolico di Weihuifu (oggi diocesi di Jixian).\nNel 2000 \u00e8 segnalato come vescovo Joseph Zhang Weizhu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica al termine del 1950 su una popolazione di 1.200.000 persone contava 16.040 battezzati, corrispondenti all'1,3% del totale."}
{"id": "505550", "revid": "92723", "url": "https://it.wikipedia.org/wiki?curid=505550", "title": "Diocesi di Xinyang", "text": "La diocesi di Xinyang (in latino: \"Dioecesis Siniamensis\") \u00e8 una sede della Chiesa cattolica in Cina suffraganea dell'arcidiocesi di Kaifeng. Nel 1950 contava 13.654 battezzati su 6.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese dello Henan.\nSede vescovile \u00e8 la citt\u00e0 di Xinyang.\nStoria.\nLa prefettura apostolica di Xinyangzhou (o Sinyangchow) fu eretta il 15 dicembre 1927 con il breve \"Ex hac divi\" di papa Pio XI, ricavandone il territorio dal vicariato apostolico di Kaifengfu (oggi arcidiocesi di Kaifeng).\nIl 2 marzo 1933 cedette una porzione di territorio a vantaggio dell'erezione della prefettura apostolica di Zhumadian (oggi diocesi).\nIl 25 aprile 1933 la prefettura apostolica fu elevata al rango di vicariato apostolico con il breve \"Ea omnia\" dello stesso papa Pio XI.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII, assumendo al contempo il nome di diocesi di Xinyang (o S\u00ednyang).\nAlmeno fino al 2010 la diocesi non ha mai avuto vescovi, dopo l'espulsione dei padri Verbiti nel 1950.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 6.000.000 di persone contava 13.654 battezzati, corrispondenti allo 0,2% del totale."}
{"id": "505551", "revid": "92723", "url": "https://it.wikipedia.org/wiki?curid=505551", "title": "Diocesi di Chongli-Xiwanzi", "text": "La diocesi di Chongli-Xiwanzi (in latino: \"Dioecesis Sivanzeana\") \u00e8 una sede della Chiesa cattolica in Cina suffraganea dell'arcidiocesi di Hohot. Nel 1950 contava 40.725 battezzati su 700.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Hebei.\nSede vescovile \u00e8 la citt\u00e0 di Chongli, oggi parte della citt\u00e0-prefettura di Zhangjiakou, dove si trova la cattedrale.\nStoria.\nLa missione in Mongolia, corrispondente alla Mongolia Interna e allo stato indipendente di Mongolia (chiamato all'epoca Mongolia Esterna), dipendeva dalla diocesi di Pechino. Tra il 1830 ed il 1834 la missione crebbe d'importanza con la fondazione della comunit\u00e0 cristiana di Xiwanzi (oggi comune della citt\u00e0-prefettura di Zhangjiakou nel nord dell'Hebei).\nL'8 novembre 1838 la Mongolia e la Manciuria furono separate dalla diocesi di Pechino ed erette in vicariato apostolico autonomo con il nome di Liaotung o Manciuria (oggi arcidiocesi di Shenyang). L'opera di evangelizzazione fu affidata alla societ\u00e0 per le Missioni Estere di Parigi.\nSuccessivamente, il 28 agosto 1840 la Mongolia fu separata dalla Manciura ed eretta in vicariato apostolico con il breve \"Cum per similes\" di papa Gregorio XVI, affidato ai missionari lazaristi.\nPrimo vicario apostolico fu Joseph-Martial Mouly, che tuttavia fu consacrato solo nel 1842 e quattro anni dopo divenne amministratore apostolico della diocesi di Pechino. Di fatto il vicariato apostolico fu affidato a diversi provicari, finch\u00e9 il 7 settembre 1864 i lazzaristi lasciarono la missione, che venne affidata ai missionari di Scheut.\nL'11 dicembre 1883 il vicariato apostolico di Mongolia fu diviso in tre parti e furono eretti tre vicariati apostolici distinti: la Mongolia sud-occidentale (oggi arcidiocesi di Hohot), la Mongolia centrale e la Mongolia orientale (oggi diocesi di Jinzhou).\nIl 12 dicembre 1914 i confini tra i vicariati della Mongolia centrale e della Mongolia orientale furono ristabiliti con il decreto \"Decrevit haec\" della Sacra Congregazione per la Propagazione della Fede.\nIl 14 marzo 1922 il vicariato apostolico della Mongolia centrale cedette porzioni del suo territorio a vantaggio dell'erezione della missione sui iuris della Mongolia Esterna (oggi prefettura apostolica di Ulan Bator) e nel contempo assunse il nuovo nome di \"vicariato apostolico di Chahaer\" (o Tchagar).\nIl 3 dicembre 1924 ci fu un nuovo cambio di denominazione e il vicariato apostolico assunse il nome di Xiwanzi (Siwantze) in forza del decreto \"Vicarii et Praefecti\" della Congregazione di Propaganda Fide. L'8 febbraio 1929 esso cedette porzioni del suo territorio a vantaggio dell'erezione del vicariato apostolico di Jining (oggi diocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 1980 il governo cinese di propria autorit\u00e0 ha unito la diocesi di Xiwanzi e quella di Xuanhua, dando origine alla nuova circoscrizione ecclesiastica di Zhangjiakou, non riconosciuta dalla Santa Sede.\nIl vescovo ausiliare Leo Yao Liang fu ordinato clandestinamente nel 2002; funse da ausiliare della diocesi, fu pi\u00f9 volte arrestato e imprigionato per il suo rifiuto di aderire all'Associazione patriottica cattolica cinese. \u00c8 deceduto il 30 dicembre 2009.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 700.000 persone contava 40.725 battezzati, corrispondenti al 5,8% del totale."}
{"id": "505552", "revid": "1543377", "url": "https://it.wikipedia.org/wiki?curid=505552", "title": "Prefettura apostolica di Xiangtan", "text": "La prefettura apostolica di Xiangtan (in latino: \"Praefectura Apostolica Siangtanensis\") \u00e8 una sede della Chiesa cattolica in Cina. Nel 1950 contava 4.956 battezzati su 4.000.000 di abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese dello Hunan.\nSede prefettizia \u00e8 la citt\u00e0 di Xiangtan.\nStoria.\nLa prefettura apostolica \u00e8 stata eretta il 1\u00ba luglio 1937 con la bolla \"Ad evangelicam veritatem\" di papa Pio XI, ricavandone il territorio dal vicariato apostolico di Changsha (oggi arcidiocesi).\nIl 13 giugno 1947, con la lettera apostolica \"Paternum cor\", papa Pio XII ha proclamato Sant'Antonio di Padova patrono della prefettura apostolica.\nPer questa sede non sono pi\u00f9 noti vescovi dopo l'avvento al potere del Partito Comunista Cinese. In seguito al ristabilimento dei culti agli inizi degli anni ottanta e alla riformulazione delle circoscrizioni ecclesiastiche ad opera dell'Associazione patriottica cattolica cinese, l'antica prefettura apostolica, assieme a tutte le sedi cattoliche dello Hunan, sono state accorpate a formare la \"diocesi di Hunan\" con sede a Changsha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 4.000.000 di persone contava 4.956 battezzati, corrispondenti allo 0,1% del totale."}
{"id": "505553", "revid": "287204", "url": "https://it.wikipedia.org/wiki?curid=505553", "title": "Diocesi di Xiangyang", "text": "La diocesi di Xiangyang (in latino: \"Dioecesis Siamiamensis\") \u00e8 una sede della Chiesa cattolica in Cina suffraganea dell'arcidiocesi di Hankou. Nel 1950 contava 20.184 battezzati su 1.163.824 abitanti. La sede \u00e8 vacante.\nTerritorio.\nLa diocesi comprende parte della provincia cinese di Hubei.\nSede vescovile \u00e8 la citt\u00e0 di Xiangyang.\nStoria.\nLa prefettura apostolica di Xiangyang fu eretta il 25 maggio 1936 con la bolla \"Sollicito studio\" di papa Pio XI, ricavandone il territorio dal vicariato apostolico di Laohekou (oggi diocesi).\nIl 10 maggio 1951 la prefettura apostolica \u00e8 stata elevata al rango di diocesi con la bolla \"Nihil refugit\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.163.824 persone contava 20.184 battezzati, corrispondenti all'1,7% del totale."}
{"id": "505554", "revid": "110157", "url": "https://it.wikipedia.org/wiki?curid=505554", "title": "Diocesi di Suzhou", "text": "La diocesi di Suzhou (in latino: \"Dioecesis Suceuvensis\") \u00e8 una sede della Chiesa cattolica in Cina suffraganea dell'arcidiocesi di Nanchino.\nTerritorio.\nLa diocesi comprende parte della provincia cinese dello Jiangsu.\nSede vescovile \u00e8 la citt\u00e0 di Suzhou, dove si trova la cattedrale di Nostra Signora dei Sette Dolori.\nStoria.\nLa diocesi \u00e8 stata eretta l'11 aprile 1946 con la bolla \"Quotidie Nos\" di papa Pio XII, ricavandone il territorio dalla diocesi di Shanghai.\nProbabilmente per\u00f2 l'erezione non ebbe effetto, perch\u00e9 il 9 giugno 1949 la bolla \"Quo catholicae fidei\" dello stesso papa Pio XII ha disposto l'erezione della medesima diocesi.\nMonsignor Ignazio Kung Pin-mei, dopo la sua nomina a Shanghai, fu nominato amministratore apostolico di Suzhou. Successivi vescovi ufficiali di Suzhou furono i prelati Shen Chuming, vescovo dal 1956 al 1968, e Matthias Ma Longlin, vescovo dal 1981 al 1999. Dopo sette anni di sede vacante, il 20 aprile 2006 \u00e8 stato ordinato vescovo monsignor Joseph Xu Honggen, con l'assenso sia della Santa Sede che delle autorit\u00e0 cinesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505555", "revid": "287204", "url": "https://it.wikipedia.org/wiki?curid=505555", "title": "Diocesi di Xuanhua", "text": "La diocesi di Xuanhua (in latino: \"Dioecesis Siuenhoavensis\") \u00e8 una sede della Chiesa cattolica in Cina suffraganea dell'arcidiocesi di Pechino. La sede \u00e8 vacante.\nTerritorio.\nLa diocesi comprende parte della provincia cinese dello Hebei.\nSede vescovile \u00e8 la citt\u00e0 di Xuanhua, dove si trova la cattedrale della Santa Croce.\nStoria.\nIl vicariato apostolico di Xuanhuafu fu eretto il 10 maggio 1926 con il breve \"Expedit et\" di papa Pio XI, ricavandone il territorio dal vicariato apostolico di Pechino (oggi arcidiocesi). Il primo vescovo, monsignor Philippe Zhao Huai-yi, fu tra i primi sei vescovi cinesi ordinati da Pio XI a Roma il 28 ottobre 1926.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 1980 il governo cinese di propria autorit\u00e0 ha unito le diocesi di Xiwanzi e di Xuanhua dando origine alla nuova circoscrizione ecclesiastica di Zhangjiakou, non riconosciuta dalla Santa Sede. Dopo il 1980, si conoscono tre vescovi \"clandestini\": Simon Zhang Jiumu (morto nel dicembre 1999), Philippe Zhao Zheng-Dong (succeduto a Zhang Jiumu, morto nel 2007) e Thomas Zao Kexun (dal 2007).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505556", "revid": "92723", "url": "https://it.wikipedia.org/wiki?curid=505556", "title": "Diocesi di Yibin", "text": "La diocesi di Yibin (in latino: \"Dioecesis Siufuana\") \u00e8 una sede della Chiesa cattolica in Cina suffraganea dell'arcidiocesi di Chongqing. La sede \u00e8 vacante.\nTerritorio.\nLa diocesi comprende parte della provincia cinese di Sichuan.\nSede vescovile \u00e8 la citt\u00e0 di Yibin, dove si trova la cattedrale del Santissimo Sacramento.\nStoria.\nIl vicariato apostolico di Sichuan Meridionale fu eretto il 24 gennaio 1860 con il breve \"Pastoralis officii\" di papa Pio IX, ricavandone il territorio dal vicariato apostolico del Sichuan sud-orientale (oggi arcidiocesi di Chongqing).\nIl 12 agosto 1910 cedette una porzione del suo territorio a vantaggio dell'erezione del vicariato apostolico del Kienchang (oggi diocesi di Xichang).\nIl 3 dicembre 1924 mut\u00f2 nome in favore di vicariato apostolico di Suifu in forza del decreto \"Vicarii et Praefecti\" della Congregazione di Propaganda Fide.\nIl 10 luglio 1929 cedette una porzione di territorio a vantaggio dell'erezione della prefettura apostolica di Yazhou (oggi diocesi di Leshan).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 16 dicembre 2012 \u00e8 deceduto Jean Chen Shizhong, vescovo \"ufficiale\" dal 1985. Il 30 novembre 2011 l'anziano presule aveva ordinato vescovo coadiutore della diocesi Peter Luo Xuegang, in comunione con la Santa Sede, che gli succede nella carica di vescovo ordinario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nSecondo alcune statistiche riportate dall'Agenzia Fides, nel 2011 la diocesi contava oltre 35.000 fedeli, 7 sacerdoti, 10 religiose e 20 parrocchie e stazioni missionarie."}
{"id": "505557", "revid": "287204", "url": "https://it.wikipedia.org/wiki?curid=505557", "title": "Prefettura apostolica di Suixian", "text": "La prefettura apostolica di Suixian (in latino: \"Praefectura Apostolica Suihsienensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica comprende parte della provincia cinese di Hubei.\nSede prefettizia \u00e8 la citt\u00e0 di Suixian.\nStoria.\nLa prefettura apostolica \u00e8 stata eretta il 17 giugno 1937 con la bolla \"Quo christiani\" di papa Pio XI, ricavandone il territorio dal vicariato apostolico di Hankou (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505558", "revid": "287204", "url": "https://it.wikipedia.org/wiki?curid=505558", "title": "Arcidiocesi di Hohot", "text": "Larcidiocesi di Hohot (in latino: \"Archidioecesis Soeiiuenensis\") \u00e8 una sede metropolitana della Chiesa cattolica in Cina. Nel 1950 contava 41.932 battezzati su 1.065.775 abitanti. La sede \u00e8 vacante.\nTerritorio.\nL'arcidiocesi comprende parte della regione autonoma cinese della Mongolia Interna. Essa si estende sull'intera citt\u00e0-prefettura di Hohhot, comprensiva di tutte le suddivisioni che ne dipendono (i distretti di Huimin, Xincheng, Yuquan e Saihan; le contee di Togtoh, Wuchuan, Horinger e Qingshuihe; e la bandiera sinistra di Tumd).\nSede arcivescovile \u00e8 la citt\u00e0 di Hohhot (in passato chiamata \"Suiyuan\"), dove si trova la cattedrale del Sacro Cuore di Ges\u00f9.\nStoria.\nIl vicariato apostolico della Mongolia Sudoccidentale fu eretto l'11 dicembre 1883 con il breve \"Quo sacra missio\" di papa Leone XIII, ricavandone il territorio dal vicariato apostolico della Mongolia (oggi diocesi di Chongli-Xiwanzi).\nIl 14 marzo 1922 assunse il nome di vicariato apostolico di Suiyuan (Hohot).\nL'11 aprile 1946 il vicariato apostolico \u00e8 stato elevato ad arcidiocesi metropolitana con la bolla \"Quotidie Nos\" di papa Pio XII.\nIl 24 giugno 1997 fu ordinato vescovo \"ufficiale\" il sacerdote John Baptist Wang Xixian, deceduto il 25 maggio 2005. Gli \u00e8 succeduto, dopo cinque anni di sede vacante, monsignor Paul Meng Qinglu, ordinato il 18 aprile 2010, riconosciuto dal governo, ma anche dalla Santa Sede.\nIn diocesi \u00e8 esistito almeno un vescovo \"clandestino\", Joseph Li Congzhe, ordinato vescovo nel 1984 e morto il 20 giugno 2002.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 1.065.775 persone contava 41.932 battezzati, corrispondenti al 3,9% del totale.\nSecondo le fonti statistiche riportate da www.ucanews.com, nel 2010 la diocesi contava 65.000 fedeli su una popolazione di 2.867.000 abitanti, pari al 2.2% del totale; i sacerdoti erano 21 e le religiose 16, per un totale di 33 fra chiese e stazioni missionarie."}
{"id": "505559", "revid": "110157", "url": "https://it.wikipedia.org/wiki?curid=505559", "title": "Diocesi di Shantou", "text": "La diocesi di Shantou (in latino: \"Dioecesis Scianteuvensis\") \u00e8 una sede della Chiesa cattolica in Cina suffraganea dell'arcidiocesi di Guangzhou. Nel 1950 contava 30.000 battezzati su 5.000.000 di abitanti. La sede \u00e8 vacante.\nTerritorio.\nLa diocesi si trova nella parte meridionale della provincia cinese di Guangdong.\nSede vescovile \u00e8 la citt\u00e0 di Shantou, dove sorge la cattedrale di San Giuseppe, costruita nel 2006.\nStoria.\nIl vicariato apostolico di Chaozhou (Kiaotsu) fu eretto il 6 aprile 1914 con il breve \"Sollemne Domini\" di papa Pio X, ricavandone il territorio dal vicariato apostolico di Guangdong (oggi arcidiocesi di Guangzhou).\nIl 18 agosto 1915 assunse il nome di vicariato apostolico di Shantou (Swatow).\nIl 20 febbraio 1929 ha ceduto una porzione del suo territorio a vantaggio dell'erezione della prefettura apostolica di Jiaying (oggi diocesi di Meixian).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 1981 \u00e8 stato eletto vescovo \"ufficiale\" della diocesi monsignor Jean Cai Tiyuan, deceduto il 24 novembre 1997: figura preminente della chiesa cattolica cinese, vice presidente dell'Associazione patriottica cattolica cinese, direttore della commissione liturgica della Conferenza episcopale ufficiale, membro del Congresso nazionale popolare dal 1988.\nNel 2006 il papa ha nominato vescovo di Shantou il sacerdote Peter Zhuang Jianjian, ordinato segretamente.\nIl 14 luglio 2011 \u00e8 stato ordinato nella cattedrale di Shantou Joseph Huang Bingzhang, candidato eletto dal popolo l'11 maggio 2011 senza il consenso della Santa Sede. L'ordinazione, che nelle settimane precedenti aveva suscitato tensioni nella chiesa locale, non \u00e8 stata riconosciuta da Roma e Joseph Huang Bingzhang, \"ordinato senza mandato pontificio e quindi illegittimamente\", \u00e8 stato scomunicato dal papa.\nA seguito dell'accordo del 2018 tra Santa Sede e Repubblica popolare cinese sulla nomina dei vescovi, il conflitto sul vescovo legittimo di Shantou \u00e8 stato risolto: Pietro Zhang Jianjian, ormai ottantasettenne, \u00e8 diventato vescovo emerito, mentre Giuseppe Huang Bingzhang, rientrato nella piena comunione con il papa, ha potuto assumere legittimamente l'incarico pastorale di guidare la diocesi. La comunicazione della Santa Sede \u00e8 stata ricevuta dagli interessati il 12 dicembre 2018 a Pechino nell'ambito di una celebrazione ecclesiale. Il passaggio di consegne \u00e8 stato celebrato il 22 gennaio 2019 in una cerimonia nella chiesa della contea di Jiexi cui hanno preso parte entrambi i prelati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 5.000.000 di persone contava 30.000 battezzati, corrispondenti allo 0,6% del totale."}
{"id": "505560", "revid": "92723", "url": "https://it.wikipedia.org/wiki?curid=505560", "title": "Diocesi di Siping", "text": "La diocesi di Siping (in latino: \"Dioecesis Sepimchiaevensis\") \u00e8 una sede della Chiesa cattolica in Cina suffraganea dell'arcidiocesi di Shenyang. La sede \u00e8 vacante.\nTerritorio.\nLa diocesi comprende parte della provincia cinese di Jilin.\nSede vescovile \u00e8 la citt\u00e0 di Siping.\nStoria.\nLa prefettura apostolica di Szepingkai fu eretta il 2 agosto 1929 con il breve \"Ex hac sublimi\" di papa Pio XI, ricavandone il territorio dal vicariati apostolici di Shenyang (oggi arcidiocesi) e Jehol (oggi diocesi di Jinzhou).\nIl 26 marzo 1932 si ingrand\u00ec in forza del breve \"Vicarius apostolicus\" di papa Pio XI, acquisendo una porzione del territorio del vicariato apostolico di Jehol.\nIl 1\u00ba giugno 1932 la prefettura apostolica fu elevata al rango di vicariato apostolico con il breve \"Litteris Apostolicis Nostris\" dello stesso papa Pio XI.\nIl 18 maggio 1937 il vicariato apostolico ha ceduto una porzione del suo territorio a vantaggio dell'erezione della prefettura apostolica di Lintong.\nL'11 aprile 1946 il vicariato apostolico \u00e8 stato elevato a diocesi (Sipingjie o Siping) con la bolla \"Quotidie Nos\" di papa Pio XII.\nNel 1982 \u00e8 stato nominato vescovo Andrea Han Jingtao, ordinato clandestinamente nel 1986.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505561", "revid": "92723", "url": "https://it.wikipedia.org/wiki?curid=505561", "title": "Diocesi di Linhai", "text": "La diocesi di Linhai (in latino: \"Dioecesis Taeceuvensis\") \u00e8 una sede della Chiesa cattolica in Cina suffraganea dell'arcidiocesi di Hangzhou. Nel 1950 contava 7.734 battezzati su 2.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese dello Zhejiang.\nSede vescovile \u00e8 la citt\u00e0 di Linhai, nella citt\u00e0-prefettura di Taizhou, dove si trova la cattedrale di San Giuseppe.\nComunit\u00e0 cattoliche sono presenti a Jiaojiang, dove sorge un santuario mariano diocesano, Huangyan, Wenling e Yuhuan.\nStoria.\nIl vicariato apostolico di Taizhou (Taichow) fu eretto il 10 agosto 1926 con il breve \"Supremi apostolatus\" di papa Pio XI, ricavandone il territorio dal vicariato apostolico di Ningbo (oggi diocesi). Monsignor Joseph Hu Jo-shan (Ruoshan) fu uno dei primi sei vescovi cinesi ordinati da Pio XI il 28 ottobre 1926.\nL'11 aprile 1946 il vicariato apostolico \u00e8 stato elevato a diocesi (di Taizhou o Linhai o Ta\u00edchow) con la bolla \"Quotidie Nos\" di papa Pio XII.\nDopo la morte di Joseph Hu Jo-shan (Ruoshan) la diocesi non ha pi\u00f9 avuto vescovi, n\u00e9 ufficiali n\u00e9 clandestini. Il 10 luglio 2010 \u00e8 stato ordinato vescovo, dopo quasi cinquant'anni, monsignor Antonio Xu Jiwei, gi\u00e0 amministratore apostolico della medesima diocesi dal 1999; monsignor Xu ha retto la diocesi fino al suo decesso, nel settembre 2016.\nSecondo fonti giornalistiche e agenzie di stampa, la diocesi \u00e8 oggi comunemente nota con il nome di \"diocesi di Taizhou\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe ultime statistiche ufficiali riportate dall'Annuario Pontificio si riferiscono al 1950; in quell'anno la diocesi, su una popolazione di 2.000.000 di persone contava 7.734 battezzati, corrispondenti allo 0,4% del totale.\nSecondo l'Agenzia Fides, nel 2010 la diocesi contava circa 6.000 fedeli, una quindicina di sacerdoti, con circa 25 chiese e diversi luoghi di culto."}
{"id": "505562", "revid": "92723", "url": "https://it.wikipedia.org/wiki?curid=505562", "title": "Arcidiocesi di Taiyuan", "text": "Larcidiocesi di Taiyuan (in latino: \"Archidioecesis Taeiuenensis\") \u00e8 una sede metropolitana della Chiesa cattolica in Cina. Nel 1950 contava 40.749 battezzati su 1.500.000 abitanti. La sede \u00e8 vacante.\nTerritorio.\nLa diocesi comprende la citt\u00e0-prefettura di Taiyuan nella provincia cinese dello Shanxi.\nSede arcivescovile \u00e8 la citt\u00e0 di Taiyuan, dove si trova la cattedrale dell'Immacolata Concezione.\nStoria.\nIl vicariato apostolico di Shansi fu eretto il 15 ottobre 1696 con il breve \"E sublimi Sedis\" di papa Innocenzo XII, ricavandone il territorio dalla diocesi di Pechino (oggi arcidiocesi).\nNel 1712 il vicariato apostolico fu soppresso e il suo territorio fu incorporato a quello del vicariato apostolico di Shensi (oggi arcidiocesi di Xi'an), che contestualmente assunse il nuovo nome di vicariato apostolico di Shensi e Shansi.\nIl 2 marzo 1844 il vicariato apostolico di Shansi fu restaurato.\nIl 17 giugno 1890 si divise dando origine al vicariato apostolico di Shansi Meridionale (oggi diocesi di Lu'an) e alla presente circoscrizione, che assunse il nome di vicariato apostolico di Shansi Settentrionale.\nTra i vicari apostolici si ricorda in modo particolare Gregorio Maria Grassi che, assieme al suo vicario coadiutore, Francesco Fogolla, fu ucciso durante la ribellione dei Boxer. Entrambi sono stati canonizzati da papa Giovanni Paolo II il 1\u00ba ottobre 2000.\nSuccessivamente, cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche, e precisamente:\nNel frattempo, il 3 dicembre 1924, il vicariato apostolico aveva assunto il nome di vicariato apostolico di Taiyuanfu in forza del decreto \"Vicarii et Praefecti\" della Congregazione di Propaganda Fide.\nNegli anni trenta il vicario apostolico Agapito Augusto Fiorentini apr\u00ec il seminario maggiore, chiuso poi nel 1938 e riaperto nel 1985.\nL'11 aprile 1946 il vicariato apostolico \u00e8 stato elevato al rango di arcidiocesi metropolitana con la bolla \"Quotidie Nos\" di papa Pio XII.\nDal 1981 al 1994 \u00e8 stato vescovo \"ufficiale\" dell'arcidiocesi il sacerdote francescano Bonaventure Zhang Xin, ordinato prete nel 1937; per quindici anni internato nei campi di rieducazione, ha lavorato nella diocesi costruendo pi\u00f9 di 60 chiese, ha ridato vita al santuario mariano di Nostra Signora della Porziuncola e ha riaperto il seminario maggiore, ordinando 24 preti. Dopo essersi ritirato nel 1994, \u00e8 deceduto il 10 settembre 1999.\nGli \u00e8 succeduto sulla cattedra episcopale Sylvestre Li Jiantang, gi\u00e0 vescovo ausiliare.\nNel 2006 l'arcidiocesi ha celebrato con un certo fasto il centenario della chiesa cattedrale.\nNota curiosa: il parroco della cattedrale, Paul Meng Ningyou, nel 2008 \u00e8 stato uno dei tedofori al passaggio della fiamma olimpica per i giochi di Pechino. Il 16 settembre 2010 questi \u00e8 stato ordinato vescovo coadiutore dell'arcidiocesi.\nNel 1985 \u00e8 stato riaperto il seminario maggiore fondato dal vescovo Agapito Augusto Fiorentini negli anni trenta e dedicato a Giovanni da Montecorvino, primo arcivescovo cattolico a esser vissuto in Cina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 1.500.000 persone contava 40.749 battezzati, corrispondenti al 2,7% del totale.\nSecondo fonti statistiche locali nel 2006 l'arcidiocesi contava circa 80.000 cattolici, 25 parrocchie, 50 preti, 4 diaconi, 26 suore, 23 seminaristi."}
{"id": "505563", "revid": "72396", "url": "https://it.wikipedia.org/wiki?curid=505563", "title": "Diocesi di Dali", "text": "La diocesi di Dali (in latino: \"Dioecesis Taliana\") \u00e8 una sede della Chiesa cattolica in Cina suffraganea dell'arcidiocesi di Kunming. Nel 1968 contava 5.097 battezzati su 3.212.339 abitanti. La sede \u00e8 vacante.\nTerritorio.\nLa diocesi comprende la parte occidentale della provincia cinese dello Yunnan.\nSede vescovile \u00e8 la citt\u00e0 di Dali, dove si trova la cattedrale del Sacro Cuore di Ges\u00f9.\nSecondo la \"Guide to the Catholic Church in China\", nel 2014 la diocesi era servita da 9 sacerdoti per 39 chiese o cappelle.\nStoria.\nLa missione sui iuris di Dali (Tali) fu eretta con il breve \"Munus apostolicum\" di papa Pio XI il 22 novembre 1929, ricavandone il territorio dal vicariato apostolico di Yunnan-fou (oggi arcidiocesi di Kunming); primo superiore ecclesiastico fu Pierre Erdozaincy-Etchart della Congregazione dei Preti del Sacro Cuore di Ges\u00f9 di B\u00e9tharram, a cui fu affidata l'opera di evangelizzazione della nuova missione. Ad Etchart succedette il 14 novembre 1931 il sacerdote Jean-Baptiste Magenties.\nCon la bolla \"Quae ad maius\" del 10 dicembre 1934 papa Pio XI elev\u00f2 la missione sui iuris di Dali in prefettura apostolica. Il 18 dicembre 1935 Magenties fu nominato prefetto apostolico, senza carattere episcopale, ma con pieni poteri di ordinario.\nIl 9 dicembre 1948 con la bolla \"Inceptum a Nobis\" papa Pio XII elev\u00f2 la prefettura apostolica a diocesi e nomin\u00f2 primo vescovo Lucien Bernard Lacoste, che fu ordinato nella cattedrale di Kunming il 29 maggio 1949.\nCon l'avvento al potere dei comunisti, i religiosi furono espulsi dalla diocesi: ultimo a lasciare il suo posto, nel luglio 1952, dopo 137 giorni di prigionia, fu Lacoste con alcuni religiosi e religiose. Alla sua partenza, la diocesi rimase affidata alle cure di due sacerdoti cinesi, entrambi morti negli anni ottanta. L'ultimo prete cinese della diocesi ed amministratore della stessa, Peter Liu Hanchen, \u00e8 morto il 24 gennaio 1990.\nOggi la diocesi \u00e8 affidata alle cure dell'arcidiocesi di Kunming. Nel 2009 vi era un solo prete incaricato di tutto il territorio.\nIl 26 marzo 2012, nella cattedrale di Dali, sono stati ordinati preti tre seminaristi originari della diocesi, assieme ad altri tre provenienti da diocesi vicine; si tratta delle prime ordinazioni sacerdotali mai effettuate in diocesi, ed inoltre per la prima volta la diocesi pu\u00f2 contare su sacerdoti autoctoni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nSecondo l'Annuario Pontificio del 1968, su una popolazione di 3.212.339 persone, la diocesi contava 5.097 battezzati, corrispondenti allo 0,2% del totale."}
{"id": "505564", "revid": "92723", "url": "https://it.wikipedia.org/wiki?curid=505564", "title": "Diocesi di Daming", "text": "La diocesi di Daming (in latino: \"Dioecesis Tamimensis\") \u00e8 una sede della Chiesa cattolica in Cina suffraganea dell'arcidiocesi di Pechino. La sede \u00e8 vacante.\nTerritorio.\nLa diocesi comprende parte della provincia cinese di Hebei.\nSede vescovile \u00e8 la citt\u00e0 di Daming, dove si trova la cattedrale della Madre della Grazia.\nStoria.\nLa prefettura apostolica di Daming fu eretta l'11 marzo 1935 con la bolla \"Catholicae fidei\" di papa Pio XI, ricavandone il territorio dal vicariato apostolico di Xianxian (oggi diocesi).\nIl 10 luglio 1947 la prefettura apostolica \u00e8 stata elevata al rango di diocesi con la bolla \"Inceptum a Nobis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505565", "revid": "1123126", "url": "https://it.wikipedia.org/wiki?curid=505565", "title": "Diocesi di Datong", "text": "La diocesi di Datong (in latino: \"Dioecesis Tatomensis\") \u00e8 una sede della Chiesa cattolica in Cina suffraganea dell'arcidiocesi di Taiyuan. Nel 1950 contava 7.702 battezzati su 1.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese dello Shanxi.\nSede vescovile \u00e8 la citt\u00e0 di Datong, dove si trova la cattedrale del Cuore Immacolato di Maria.\nStoria.\nLa prefettura apostolica di Datongfu fu eretta il 14 marzo 1922 con il breve \"Concreditum Nobis\" di papa Pio XI, ricavandone il territorio dal vicariato apostolico del Shansi Settentrionale (oggi arcidiocesi di Taiyuan).\nIl 17 giugno 1932 la prefettura apostolica fu elevata a vicariato apostolico con il breve \"Ut prosperitati spirituali\" del medesimo pontefice.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nDall'8 luglio 1990 fu vescovo di Datong, affiliato all'Associazione patriottica cattolica cinese, Guo Yingong, non riconosciuto dalla Santa Sede e deceduto nel 2005.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.000.000 di persone contava 7.702 battezzati, corrispondenti allo 0,8% del totale."}
{"id": "505566", "revid": "110157", "url": "https://it.wikipedia.org/wiki?curid=505566", "title": "Diocesi di Tianjin", "text": "La diocesi di Tianjin (in latino: \"Dioecesis Tienzinensis\") \u00e8 una sede della Chiesa cattolica in Cina suffraganea dell'arcidiocesi di Pechino. Nel 1950 contava 50.000 battezzati su 3.600.000 abitanti. La sede \u00e8 vacante.\nTerritorio.\nLa diocesi comprende l'area metropolitana di Tianjin, dove si trova la cattedrale di San Giuseppe.\nStoria.\nIl vicariato apostolico di Ce-li marittimo fu eretto il 27 aprile 1912 con il breve \"Nobis in hac\" di papa Pio X, ricavandone il territorio dal vicariato apostolico di Ce-li settentrionale (oggi arcidiocesi di Pechino).\nNel 1914 \u00e8 stata costruita la cattedrale.\nIl 3 dicembre 1924 assunse il nome di vicariato apostolico di Tientsin, in forza del decreto \"Vicarii et Praefecti\" della Congregazione di Propaganda Fide.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nAgli inizi degli anni ottanta del secolo scorso, dopo la riammissione dei culti in Cina, fu ordinato vescovo \"clandestino\" monsignor Joseph Li Side, che godette di grande autorit\u00e0 nella diocesi. Infatti il vescovo \"ufficiale\", Joseph Li Depei, ordinato nel 1963, non pot\u00e9 mai esercitare il suo ufficio per il rifiuto dei cattolici di seguirlo. Alla sua morte nel 1991, il vescovo ausiliare \"clandestino\", Joseph Shi Hongchen, ordinato nel 1982 da Li Side, decise di aderire all'Associazione patriottica cattolica cinese, succedendo dunque a Li Depei alla guida della diocesi \"ufficiale\"; \u00e8 deceduto il 3 marzo 2005.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.600.000 persone contava 50.000 battezzati, corrispondenti all'1,4% del totale.\nSecondo alcune fonti statistiche, nel 2012 la diocesi contava oltre 100.000 fedeli, con 430 sacerdoti e 40 religiose circa. La sola parrocchia della cattedrale contava nel 2011 30.000 fedeli."}
{"id": "505567", "revid": "92723", "url": "https://it.wikipedia.org/wiki?curid=505567", "title": "Diocesi di Changting", "text": "La diocesi di Changting (in latino: \"Dioecesis Timceuvensis\") \u00e8 una sede della Chiesa cattolica in Cina suffraganea dell'arcidiocesi di Fuzhou. Nel 1950 contava 4.318 battezzati su 1.220.000 abitanti. La sede \u00e8 vacante.\nTerritorio.\nLa diocesi comprende la citt\u00e0 di Changting, nella provincia cinese di Fujian.\nStoria.\nLa prefettura apostolica di Changting (Tingchow o Tingzhou) fu eretta il 27 dicembre 1923 con il breve \"Ad maiorem\" di papa Pio XI, ricavandone il territorio dal vicariato apostolico di Fo-kien settentrionale (oggi arcidiocesi di Fuzhou). La nuova circoscrizione ecclesiastica fu affidata ai Domenicani.\nL'8 maggio 1947 la prefettura apostolica \u00e8 stata elevata al rango di diocesi con la bolla \"Auspicatissimis in Sinis\" di papa Pio XII.\nDopo l'avvento dei comunisti, il governo cinese ha ridotto le sei diocesi della provincia di Fujian a tre sole, Fuzhou, Mindong e Xiamen, sopprimenedo cos\u00ec la diocesi di Changting.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.220.000 persone contava 4.318 battezzati, corrispondenti allo 0,4% del totale."}
{"id": "505568", "revid": "92723", "url": "https://it.wikipedia.org/wiki?curid=505568", "title": "Diocesi di Caozhou", "text": "La diocesi di Caozhou (in latino: \"Dioecesis Zaoceuvensis\") \u00e8 una sede della Chiesa cattolica in Cina suffraganea dell'arcidiocesi di Jinan. Nel 1950 contava 74.013 battezzati su 4.000.000 di abitanti. La sede \u00e8 vacante.\nTerritorio.\nLa diocesi comprende la citt\u00e0 di Heze, detta anticamente Caozhou, nella provincia cinese di Shandong.\nFino al 2001 era aperta al culto una sola chiesa in tutta la diocesi.\nIl 26 novembre 2010 \u00e8 stata inaugurata la nuova cattedrale dedicata a Cristo Re.\nStoria.\nIl vicariato apostolico di Caozhoufu (Tsaochowfu) fu eretto il 12 novembre 1934 con la bolla \"A Romano Pontifice\" di papa Pio XI, ricavandone il territorio dal vicariato apostolico di Yanzhoufu (oggi diocesi di Yanzhou). Esso fu affidato ai missionari della Societ\u00e0 del Verbo Divino.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nCon la partenza forzata dei missionari nel 1950 e la persecuzione dei preti, i cattolici della diocesi hanno dovuto procedere da soli, con pochi preti clandestini e nessun vescovo. Monsignor Joseph Wang Dianduo, imprigionato a pi\u00f9 riprese e dopo essere stato definitivamente liberato nel 1986, \u00e8 stato ordinato vescovo segretamente l'8 dicembre 1996, e poi, il 1\u00ba aprile 2000, ha potuto prendere ufficialmente possesso della diocesi, con l'autorizzazione ed il riconoscimento del governo. \u00c8 deceduto il 27 luglio 2004. Da allora la diocesi \u00e8 sede vacante.\nPrima della Grande rivoluzione culturale (1966), la diocesi contava ancora una trentina di chiese aperte al culto, andate poi tutte distrutte. Solo nel 2001 \u00e8 stata riaperta al culto una chiesa, l'unica della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 4.000.000 di persone contava 74.013 battezzati, corrispondenti all'1,9% del totale."}
{"id": "505569", "revid": "287204", "url": "https://it.wikipedia.org/wiki?curid=505569", "title": "Arcidiocesi di Jinan", "text": "Larcidiocesi di Jinan (in latino: \"Archidioecesis Zinanensis\") \u00e8 una sede metropolitana della Chiesa cattolica in Cina. Nel 1950 contava 44.016 battezzati su 5.000.000 di abitanti. La sede \u00e8 vacante.\nTerritorio.\nL'arcidiocesi comprende parte della provincia cinese dello Shandong.\nSede arcivescovile \u00e8 la citt\u00e0 di Jinan, dove si trova la cattedrale del Sacro Cuore di Ges\u00f9.\nStoria.\nIl vicariato apostolico dello Scian-Ton (Shantung) fu eretto il 3 settembre 1839 con il breve \"Ex pastoralis\" di papa Gregorio XVI, ricavandone il territorio dalla diocesi di Pechino.\nL'8 gennaio 1886 cedette una porzione del suo territorio a vantaggio dell'erezione del vicariato apostolico dello Shantung Meridionale (oggi diocesi di Yanzhou) e contestualmente assunse il nome di vicariato apostolico dello Shantung Settentrionale.\nIl 22 febbraio 1894 cedette un'altra porzione di territorio a vantaggio dell'erezione del vicariato apostolico dello Shantung Orientale (oggi diocesi di Yantai).\nIl 3 dicembre 1924 mut\u00f2 il proprio nome in vicariato apostolico di Tsinanfu in forza del decreto \"Vicarii et Praefecti\" della Congregazione di Propaganda Fide.\nIl 24 giugno 1927 e il 16 aprile 1929 cedette altre porzioni di territorio a vantaggio dell'erezione delle missioni sui iuris di Linqing (oggi prefettura apostolica) e di Zhangdian (oggi diocesi di Zhoucun).\nL'11 aprile 1946 il vicariato apostolico \u00e8 stato elevato al rango di arcidiocesi metropolitana con la bolla \"Quotidie Nos\" di papa Pio XII.\nIl 24 aprile 1988 fu ordinato arcivescovo di Jinan il sacerdote Giacomo Zhao Ziping, deceduto il 18 maggio 2008. Gli succede alla guida dell'arcidiocesi monsignor Giuseppe Zhang Xianwang, gi\u00e0 vescovo ausiliare della Chiesa patriottica cinese.\nNel 2008 l'arcidiocesi contava circa 60.000 cattolici, 40 sacerdoti, 11 chiese, un seminario maggiore con circa 50 seminaristi e un seminario minore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 1950 su una popolazione di 5.000.000 di persone contava 44.016 battezzati, corrispondenti allo 0,9% del totale."}
{"id": "505570", "revid": "110157", "url": "https://it.wikipedia.org/wiki?curid=505570", "title": "Prefettura apostolica di Qiqihar", "text": "La prefettura apostolica di Qiqihar (in latino: \"Apostolica Praefectura Tsitsiharensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica si estende nella parte occidentale della provincia cinese di Heilongjiang. Essa comprende le citt\u00e0-prefettura di Qiqihar, Daqing, Heihe e Suihua, e la prefettura di Daxing'anling.\nSede prefettizia \u00e8 la citt\u00e0 di Qiqihar, dove si trova la cattedrale di San Michele.\nStoria.\nLa missione sui iuris di Qiqihar fu eretta il 9 luglio 1928 con il breve \"Ea quae\" di papa Pio XI, ricavandone il territorio dal vicariato apostolico di Jilin (oggi diocesi).\nIl 17 agosto 1931 la missione sui iuris \u00e8 stata elevata al rango di prefettura apostolica con il breve \"Ex hac divi\" dello stesso papa Pio XI.\nDopo la riammissione dei culti in Cina agli inizi degli anni ottanta del secolo scorso, sono stati vescovi \"clandestini\" in comunione con la Santa Sede Paolo Guo Wenzhi, ordinato il 15 maggio 1989 e deceduto il 29 giugno 2006, e Giuseppe Wei Jingyi, ordinato nel 1995 vescovo coadiutore, succeduto a Guo Wenzhi nel 2000. Wei Jingyi fu uno dei quattro vescovi cinesi ufficialmente invitati all'XI Assemblea generale ordinaria del Sinodo dei vescovi a Roma nel 2005, a cui le autorit\u00e0 governative vietarono di lasciare il Paese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505571", "revid": "1534511", "url": "https://it.wikipedia.org/wiki?curid=505571", "title": "Operatore bilineare", "text": "In matematica, un operatore bilineare \u00e8 una generalizzazione della moltiplicazione che soddisfa la legge distributiva.\nDefinizione.\nSiano formula_1, formula_2 e formula_3 tre spazi vettoriali sullo stesso campo formula_4; un operatore bilineare \u00e8 una funzione:\ntale che per ogni formula_6 la mappa:\n\u00e8 un operatore lineare da formula_1 a formula_3, e per ogni formula_10 la mappa:\n\u00e8 un operatore lineare da formula_2 a formula_3. In altre parole, se si tiene il primo argomento dell'operatore bilineare fisso, mentre si fa variare il secondo argomento, si ottiene un operatore lineare, e la stessa cosa vale se si tiene fisso il secondo argomento.\nSe formula_14 e si ha formula_15 per ogni formula_16, allora formula_17 \u00e8 simmetrico.\nNel caso in cui formula_18, si ha una forma bilineare, e questo caso \u00e8 particolarmente utile nello studio, per esempio, del prodotto scalare e delle forme quadratiche.\nLa definizione funziona senza altri cambiamenti se al posto di spazi vettoriali si usano moduli su un anello commutativo formula_19. \u00c8 inoltre semplice generalizzare questo concetto a una funzione in formula_20 variabili, e il termine appropriato \u00e8 \"multilineare\".\nNel caso di un anello non commutativo formula_19, un modulo destro formula_22 e un modulo sinistro formula_23, possiamo definire un operatore bilineare formula_24, ove formula_25 \u00e8 un gruppo abeliano, tale che per ogni formula_26, formula_27, e per ogni formula_28, formula_29 sono omomorfismi di gruppi, e che inoltre soddisfa:\nper ogni formula_31.\nPropriet\u00e0.\nUna prima immediata conseguenza della definizione \u00e8 il fatto che formula_32 ogni volta che formula_33 o formula_34. Ci\u00f2 si prova scrivendo il vettore nullo formula_35 come formula_36 e spostando lo scalare formula_37 \"al di fuori\", davanti a formula_17, per linearit\u00e0.\nL'insieme formula_39 di tutte le mappe bilineari \u00e8 un sottospazio lineare dello spazio (spazio vettoriale, modulo) di tutte le mappe da formula_40 in formula_3.\nSe formula_42 sono di dimensione finita, allora lo \u00e8 anche formula_39. Se formula_44, (per es. nel caso di una forma bilineare) la dimensione di questo spazio \u00e8 formula_45 (mentre lo spazio formula_46 di forme \"lineari\" ha dimensione formula_47). Per provarlo, si scelgano una base formula_48 per formula_1 e una base formula_50 per formula_2; a questo punto ogni mappa bilineare pu\u00f2 essere univocamente rappresentata dalla matrice formula_52 data da formula_53, e viceversa (qui formula_54 e formula_55 denotano rispettivamente l'formula_56-esimo elemento della base formula_48 e il formula_58-esimo elemento della base formula_50).\nSe formula_3 \u00e8 uno spazio di dimensione superiore, si ha banalmente formula_61."}
{"id": "505572", "revid": "287204", "url": "https://it.wikipedia.org/wiki?curid=505572", "title": "Diocesi di Tianshui", "text": "La diocesi di Tianshui (in latino: \"Dioecesis Zinceuvensis\") \u00e8 una sede della Chiesa cattolica in Cina suffraganea dell'arcidiocesi di Lanzhou. Nel 1950 contava 8.548 battezzati su 2.500.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Gansu.\nSede vescovile \u00e8 la citt\u00e0 di Tianshui, dove si trova la \"Dongguan Cathedral\".\nStoria.\nLa prefettura apostolica del Kansu Meridionale fu eretta il 28 aprile 1905, ricavandone il territorio dal vicariato apostolico del Kansu (oggi arcidiocesi di Lanzhou), e venne affidata ai missionari di Scheut.\nL'8 marzo 1922 in forza del breve \"Apostolatus officium\" di papa Pio XI, l'attivit\u00e0 missionaria nel Gansu fu riorganizzata, e al posto della prefettura apostolica del Kansu Meridionale fu eretto il vicariato apostolico del Kansu Orientale, affidato ai Cappuccini.\nIl 3 dicembre 1924 il vicariato apostolico cambi\u00f2 nuovamente nome in vicariato apostolico Tsinchow in forza del decreto \"Vicarii et Praefecti\" della Congregazione di Propaganda Fide.\nIl 25 gennaio 1930 cedette altre porzioni di territorio a vantaggio dell'erezione della prefettura apostolica di Pingliang (oggi diocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 28 gennaio 1981 fu ordinato vescovo clandestinamente monsignor Casimir Wang Milu il quale, rifiutandosi di aderire all'Associazione patriottica cattolica cinese, non fu riconosciuto come vescovo dal governo cinese, fu arrestato nel 1984 e condannato a 10 anni di detenzione. All'epoca del suo arresto la diocesi era governata dal vescovo \"patriottico\" Augustin Zhao Jingnong, gi\u00e0 amministratore diocesano dal 1951, ordinato vescovo nel 1981, e deceduto nel maggio 2004. Questi costru\u00ec la nuova cattedrale, poich\u00e9 la precedente, dedicata a Santa Teresa, era stata trasformata in abitazione privata.\nAttualmente dal punto di vista del governo cinese, la diocesi \u00e8 vacante ed amministrata dal sacerdote Bosco Zhao Jianzhang. La chiesa clandestina invece, governata dall'anziano Casimir Wang Milu fino alle sue dimissioni nel 2003, fu in seguito data in amministrazione al sacerdote John Baptist Wang Ruohan fino, sembra, alla fine del 2011, quando \u00e8 stato ordinato vescovo clandestinamente il fratello di costui, John Wang Ruowang.\nIl 24 luglio 2011 \u00e8 stato ordinato il primo diacono dopo pi\u00f9 di trent'anni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.500.000 persone contava 8.548 battezzati, corrispondenti allo 0,3% del totale.\nLa diocesi oggi conta oltre 20\u00a0000 fedeli, decine di sacerdoti e 20 religiose della Congregazione della Sacra Famiglia."}
{"id": "505573", "revid": "110157", "url": "https://it.wikipedia.org/wiki?curid=505573", "title": "Diocesi di Tsingtao", "text": "La diocesi di Tsingtao (o Qingdao; in latino: \"Dioecesis Zimtaovensis\") \u00e8 una sede della Chiesa cattolica in Cina suffraganea dell'arcidiocesi di Jinan. Nel 1950 contava 23.588 battezzati su 3.500.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Shandong.\nSede vescovile \u00e8 la citt\u00e0 di Tsingtao (Qingdao), dove si trova la cattedrale di San Michele.\nStoria.\nLa prefettura apostolica di Tsingtao fu eretta l'11 febbraio 1925 con il breve \"Quae catholico nomini\" di papa Pio XI, ricavandone il territorio dal vicariato apostolico di Tenchowfu (oggi diocesi di Yanggu).\nIl 14 giugno 1928 la prefettura apostolica fu elevata a vicariato apostolico.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nDopo la morte nel 1992 di Han Xirang, vescovo \"ufficiale\" della diocesi (appartenente cio\u00e8 all'Associazione patriottica cattolica cinese), la diocesi \u00e8 rimasta \"sede vacante\" per otto anni, fino al 2000 quando \u00e8 stato nominato nuovo vescovo Joseph Li Mingshu, consacrato nella cattedrale di San Michele il 13 agosto 2000, con il consenso della Santa Sede. Li Mingshu \u00e8 morto nel giugno 2018.\nIl 23 novembre 2020 \u00e8 stato ordinato nuovo vescovo di Qingdao Thomas Chen Tianhao, nel quadro dell'accordo sino-vaticano firmato nel 2018.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 3.500.000 persone contava 23.588 battezzati, corrispondenti allo 0,7% del totale. L'agenzia Fides riporta una stima di 45.000 battezzati nel 2018."}
{"id": "505574", "revid": "110157", "url": "https://it.wikipedia.org/wiki?curid=505574", "title": "Diocesi di Jining", "text": "La diocesi di Jining (in latino: \"Dioecesis Zinimensis\") \u00e8 una sede della Chiesa cattolica in Cina suffraganea dell'arcidiocesi di Hohot. Nel 1950 contava 36.240 battezzati su 800.000 abitanti. La sede \u00e8 vacante.\nTerritorio.\nLa diocesi comprende la citt\u00e0-prefettura di Ulaan Chab nella regione autonoma cinese della Mongolia Interna.\nSede vescovile \u00e8 la citt\u00e0 di Jining nel distretto omonimo, dove si trova la cattedrale di Nostra Signora del Rosario.\nStoria.\nIl vicariato apostolico di Tsining (Jining) fu eretto l'8 febbraio 1929 con il breve \"Ex apostolico munere\" di papa Pio XI, ricavandone il territorio dal vicariato apostolico di Xiwanzi (oggi diocesi di Chongli-Xiwanzi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 12 ottobre 1995, dopo molti anni di vacanza della sede, \u00e8 stato eletto dai preti della diocesi e approvato dal governo il nuovo vescovo, John Liu Shigong. Questi, probabilmente in comunione con la Santa Sede, \u00e8 deceduto nel giugno del 2017.\nIl 26 agosto 2019 viene ordinato come nuovo vescovo mons. Antonio Yao Shun, il primo dopo l'accordo sino-vaticano del 22 settembre 2018.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 800.000 persone contava 36.240 battezzati, corrispondenti al 4,5% del totale."}
{"id": "505575", "revid": "287204", "url": "https://it.wikipedia.org/wiki?curid=505575", "title": "Prefettura apostolica di Tongzhou", "text": "La prefettura apostolica di Tongzhou (in latino: \"Apostolica Praefectura Tungchovensis\") \u00e8 una sede della Chiesa cattolica in Cina. Nel 1950 contava 6.650 battezzati su 1.370.000 abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese dello Shaanxi.\nSede prefettizia \u00e8 la citt\u00e0 di Tongzhou.\nStoria.\nLa missione sui iuris di Tongzhou (Tungchow) fu eretta il 3 novembre 1931 con il breve \"Litteris apostolicis\" di papa Pio XI, ricavandone il territorio dal vicariato apostolico di Xi'anfu (oggi arcidiocesi di Xi'an).\nL'8 aprile 1935 la missione sui iuris \u00e8 stata elevata al rango di prefettura apostolica con la bolla \"Ad maioris dignitatis\" dello stesso papa Pio XI.\nLa prefettura di Tongzhou, riconosciuta dal governo cinese come \"diocesi di Weinan\", dalla reintroduzione dei culti in Cina agli inizi degli anni ottanta del secolo scorso, ha conosciuto due vescovi \"ufficiali\": Laurence Zhang Wenbin, ordinato vescovo nel 1981 e deceduto il 25 dicembre 2002, e Joseph Tong Changping, ordinato il 4 novembre 2002.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 1.370.000 persone contava 6.650 battezzati, corrispondenti allo 0,5% del totale.\nSecondo le statistiche riportate dall'Agenzia Fides, nel 2012 la prefettura apostolica conta oltre 12.000 fedeli con 31 chiese e cappelle, trenta sacerdoti, e quaranta religiose della Congregazione di Sacro Cuore di Ges\u00f9."}
{"id": "505576", "revid": "287204", "url": "https://it.wikipedia.org/wiki?curid=505576", "title": "Prefettura apostolica di Tunxi", "text": "La prefettura apostolica di Tunxi (in latino: \"Praefectura Apostolica Tunkiensis\") \u00e8 una sede della Chiesa cattolica in Cina. Nel 1950 contava 1.918 battezzati su 1.000.000 di abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese dell'Anhui.\nSede prefettizia \u00e8 la citt\u00e0 di Tunxi.\nStoria.\nLa prefettura apostolica di Tunxi \u00e8 stata eretta il 22 febbraio 1937 con la bolla \"Supremum Nostrum\" di papa Pio XI, ricavandone il territorio dal vicariato apostolico di Wuhu (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 1.000.000 di persone contava 1.918 battezzati, corrispondenti allo 0,2% del totale."}
{"id": "505577", "revid": "92723", "url": "https://it.wikipedia.org/wiki?curid=505577", "title": "Diocesi di Wanzhou", "text": "La diocesi di Wanzhou (in latino: \"Dioecesis Uanscienensis\") \u00e8 una sede della Chiesa cattolica in Cina suffraganea dell'arcidiocesi di Chongqing. Nel 1950 contava 22.649 battezzati su 5.000.000 di abitanti. La sede \u00e8 vacante.\nTerritorio.\nLa diocesi, un tempo parte della provincia cinese di Sichuan, a partire dal 1997 si estende nella parte settentrionale della municipalit\u00e0 (con status di provincia) di Chongqing, comprensiva del distretto di Wanzhou e di 8 contee: Chengkou, Fengjie, Kaxian, Liangping, Wushan, Wuxi, Yunyang e Zhongxian.\nSede vescovile \u00e8 la citt\u00e0 di Longbao, dove si trova la cattedrale del Sacro Cuore. A Wanzhou si trova l'ex cattedrale dell'Immacolata Concezione.\nStoria.\nIl vicariato apostolico di Wanxian fu eretto il 2 agosto 1929 con il breve \"Aucto Pastorum\" di papa Pio XI, ricavandone il territorio dal vicariato apostolico di Chongqing (oggi arcidiocesi).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 10 gennaio 2001 \u00e8 deceduto il vescovo Matthias Duan Yin-ming, uno degli ultimi vescovi ordinati da Pio XII. Suo successore \u00e8 stato monsignor Joseph Xu Zhixuan, gi\u00e0 vescovo coadiutore dal 1989 ed insieme vescovo \"ufficiale\" riconosciuto dal governo, deceduto l'8 dicembre 2008. Ora \u00e8 vescovo della diocesi di Wanxian monsignor Paul He Zeqing, gi\u00e0 coadiutore di Xu Zhixuan dal 2005.\nNel 1998 Matthias Duan Yin-ming e Joseph Xu Zhixuan erano stati invitati a partecipare all'Assemblea Speciale per l'Asia del Sinodo dei vescovi, ma il governo cinese aveva negato loro il permesso di uscire dalla Cina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 5.000.000 di persone contava 22.649 battezzati, corrispondenti allo 0,5% del totale.\nSecondo alcuni dati statistici riportati dall'Agenzia Fides, nel 2012 la diocesi contava circa 60.000 fedeli, 11 sacerdoti e 16 religiose della Congregazione della Sacra Famiglia."}
{"id": "505578", "revid": "92723", "url": "https://it.wikipedia.org/wiki?curid=505578", "title": "Diocesi di Wuzhou", "text": "La diocesi di Wuzhou (in latino: \"Dioecesis Uceuvensis\") \u00e8 una sede della Chiesa cattolica in Cina suffraganea dell'arcidiocesi di Nanning. Nel 1950 contava 19.871 battezzati su 3.549.098 abitanti. La sede \u00e8 vacante.\nTerritorio.\nLa diocesi comprende parte della regione autonoma cinese del Guangxi.\nSede vescovile \u00e8 la citt\u00e0 di Wuzhou.\nStoria.\nLa missione sui iuris di Wuzhou fu eretta il 30 giugno 1930 con il breve \"Delegatus Apostolicus\" di papa Pio XI, ricavandone il territorio dal vicariato apostolico di Nanning (oggi arcidiocesi).\nIl 10 gennaio 1933 la missione sui iuris in virt\u00f9 del breve \"Omnes homines\" di papa Pio XI si estese ad altre sedici sottoprefetture civili, che erano appartenute al vicariato apostolico di Nanning.\nIl 10 dicembre 1934 la missione sui iuris fu elevata al rango di prefettura apostolica con la bolla \"In sublimi Petri\" dello stesso papa Pio XI.\nIl 9 febbraio 1938 cedette porzioni di territorio a vantaggio dell'erezione della prefettura apostolica di Guilin.\nIl 20 luglio 1939 la prefettura apostolica fu elevata al rango di vicariato apostolico con la bolla \"Quaecumque fidei\" di papa Pio XII.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" dello stesso papa Pio XII.\nDal 1999 il governo cinese ha preteso di riunire le quattro diocesi della regione autonoma di Guangxi (e cio\u00e8 Nanning, Beihai, Guilin e Wuzhou) in una sola, rinominando la nuova circoscrizione ecclesiastica \"diocesi di Guangxi\". Il vescovo \"ufficiale\" di Wuzhou, Benedict Cai Xiufeng, \u00e8 stato posto a capo della nuova diocesi, che dal 2003 ha anche un vescovo coadiutore, Jean-Baptiste Tan Yanquan. Il 20 agosto 2007 \u00e8 deceduto monsignor Cai Xiufeng.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi, al termine dell'anno 1950, su una popolazione di 3.549.098 persone contava 19.871 battezzati, corrispondenti allo 0,6% del totale."}
{"id": "505579", "revid": "92723", "url": "https://it.wikipedia.org/wiki?curid=505579", "title": "Diocesi di Jixian", "text": "La diocesi di Jixian (in latino: \"Dioecesis Ueihoeivensis\") \u00e8 una sede della Chiesa cattolica in Cina suffraganea dell'arcidiocesi di Kaifeng. Nel 1950 contava 46.000 battezzati su 2.500.000 abitanti. La sede \u00e8 vacante.\nTerritorio.\nLa diocesi comprende la parte settentrionale della provincia cinese di Henan.\nSede vescovile \u00e8 la citt\u00e0 di Anyang.\nNelle fonti la diocesi \u00e8 conosciuta con i nomi di Jixian, Anyang e Weihui.\nStoria.\nIl vicariato apostolico di Honan Settentrionale fu eretto il 1\u00ba settembre 1882 con il breve \"Quae in commoditatem\" di papa Leone XIII, ricavandone il territorio dal vicariato apostolico di Honan (oggi diocesi di Nanyang).\nIl 2 agosto 1929 assunse il nome di vicariato apostolico di Weihuifu (Jixian).\nIl 7 luglio 1936 cedette una porzione del suo territorio a vantaggio dell'erezione della prefettura apostolica di Xinxiang.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 4 agosto 2015 padre Giuseppe Zhang Yin-lin \u00e8 ordinato vescovo coadiutore con mandato papale e la sua ordinazione \u00e8 riconosciuta anche dal governo cinese; la precedente nomina di un vescovo cinese (Taddeo Ma Daqin nominato vescovo ausiliare di Shanghai) risaliva al 2012.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.500.000 persone contava 46.000 battezzati, corrispondenti all'1,8% del totale."}
{"id": "505580", "revid": "287204", "url": "https://it.wikipedia.org/wiki?curid=505580", "title": "Prefettura apostolica di Weihai", "text": "La prefettura apostolica di Weihai (in latino: \"Praefectura Apostolica Veihaiveiensis\") \u00e8 una sede della Chiesa cattolica in Cina. Nel 1950 contava 4.150 battezzati su 3.000.000 di abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese dello Shandong.\nSede prefettizia \u00e8 la citt\u00e0 di Weihai.\nStoria.\nLa missione sui iuris di Weihaiwei (Weihai) fu eretta il 18 giugno 1931 con il breve \"Litteris Apostolicis\" di papa Pio XI, ricavandone il territorio dal vicariato apostolico di Zhifou (oggi diocesi di Yantai).\nIl 9 febbraio 1938 la missione sui iuris \u00e8 stata elevata al rango di prefettura apostolica con la bolla \"Merito ad maiorem\" dello stesso papa Pio XI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 3.000.000 di persone contava 4.150 battezzati, corrispondenti allo 0,1% del totale."}
{"id": "505581", "revid": "92723", "url": "https://it.wikipedia.org/wiki?curid=505581", "title": "Diocesi di Wuchang", "text": "La diocesi di Wuchang (in latino: \"Dioecesis Uciamensis\") \u00e8 una sede della Chiesa cattolica in Cina suffraganea dell'arcidiocesi di Hankou. Nel 1950 contava 11.274 battezzati su 2.500.000 abitanti. La sede \u00e8 vacante.\nTerritorio.\nLa diocesi comprende parte della provincia cinese di Hubei.\nSede vescovile \u00e8 la citt\u00e0 di Wuchang (oggi parte della metropoli di Wuhan).\nStoria.\nLa prefettura apostolica di Wuchang fu eretta il 12 dicembre 1923 con il breve \"Quo christiani\" di papa Pio XI, ricavandone il territorio dal vicariato apostolico di Hupeh Orientale (oggi arcidiocesi di Hankou).\nIl 31 maggio 1930 la prefettura apostolica fu elevata al rango di vicariato apostolico con il breve \"Venerabilis frater\" dello stesso papa Pio XI.\nIl 7 dicembre 1939 in forza del decreto \"Cum Vicarii\" della Sacra Congregazione per la Propagazione della Fede furono stabiliti nuovi confini con la diocesi di Kichow (oggi diocesi di Qichun).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 1958 per la prima volta furono ordinati dei vescovi cinesi senza l'autorizzazione della Santa Sede; tra questi il vescovo di Wuchang, Yuan Wenhua, deceduto nel 1973. Vescovo \"clandestino\" \u00e8 stato monsignor Antoine Yang Shaohuai, deceduto il 10 dicembre 1999.\nNel 2000 il governo cinese ha unito le diocesi di Wuchang, Hankou e Hanyang in un'unica entit\u00e0 ecclesiale, chiamata \"diocesi di Wuhan\". L'ordinazione, illegittima per la Santa Sede, del nuovo vescovo di Wuhan, Joseph Shen Guo'an, prevista per il 9 giugno 2011 in un clima di tensione fra le comunit\u00e0 cattoliche patriottiche e clandestine, \u00e8 stata sospesa \"sine die\" dal governo cinese.\nL'8 settembre 2021 nella cattedrale di San Giuseppe a Hankou \u00e8 stato consacrato Francesco Cui Qingqi, nominato vescovo di Hankou da papa Francesco il 23 giugno precedente; la Cina lo ha riconosciuto come vescovo di Wuhan. Si \u00e8 trattato del sesto vescovo ordinato dopo la stipula dell'accordo provvisorio tra la Santa Sede e la Repubblica popolare cinese del 22 settembre 2018.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 2.500.000 persone contava 11.274 battezzati, corrispondenti allo 0,5% del totale."}
{"id": "505582", "revid": "92723", "url": "https://it.wikipedia.org/wiki?curid=505582", "title": "Diocesi di Wuhu", "text": "La diocesi di Wuhu (in latino: \"Dioecesis Uhuvensis\") \u00e8 una sede della Chiesa cattolica in Cina suffraganea dell'arcidiocesi di Anqing. Nel 1950 contava 41.135 battezzati su 5.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Anhui.\nSede vescovile \u00e8 la citt\u00e0 di Wuhu, dove si trova la cattedrale di San Giuseppe.\nStoria.\nIl vicariato apostolico di Anhui (Ngan-hoei) fu eretto l'8 agosto 1921 con il breve \"Ex hac Beati Petri\" di papa Benedetto XV, ricavandone il territorio dal vicariato apostolico di Kiangnan (oggi arcidiocesi di Nanchino).\nIl 3 dicembre 1924 assunse il nuovo nome di vicariato apostolico di Wuhu in forza del decreto \"Vicarii et Praefecti\" della Congregazione di Propaganda Fide.\nIl 21 febbraio 1929 cedette porzioni di territorio a vantaggio dell'erezione dei vicariati apostolici di Anqing (oggi arcidiocesi) e di Bengbu (oggi diocesi).\nIl 22 febbraio 1937 cedette un'altra porzione di territorio a vantaggio dell'erezione della prefettura apostolica di Tunxi.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 3 luglio 2001 il governo cinese ha unificato le tre diocesi della provincia di Anhui, e cio\u00e8 Anqing, Bengbu e Wuhu, in una sola, rinominando la nuova circoscrizione ecclesiastica \"diocesi di Anhui\". Questa nuova organizzazione non \u00e8 riconosciuta dalla Santa Sede. Il vescovo Joseph Zhu Huayu, appartenente all'Associazione patriottica cattolica cinese ma non riconosciuto da Roma, fino al 2001 era vescovo di Bengbu; con la fusione delle tre diocesi \u00e8 diventato primo vescovo della neonata diocesi di Anhui. \u00c8 morto il 26 febbraio 2005.\nIl 3 maggio 2006 \u00e8 stato ordinato, senza un previo consenso della Santa Sede, monsignor Giuseppe Liu Xinhong come nuovo vescovo dell'Anhui, cosa che ha suscitato una presa di posizione ufficiale di Roma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nAlla fine del 1950 la diocesi contava su una popolazione di 5.000.000 di persone 41.135 battezzati, corrispondenti allo 0,8% del totale."}
{"id": "505583", "revid": "287204", "url": "https://it.wikipedia.org/wiki?curid=505583", "title": "Prefettura apostolica di Yangzhou", "text": "La prefettura apostolica di Yangzhou (in latino: \"Praefectura Apostolica Yangchovensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica comprende parte della provincia cinese di Jiangsu.\nSede prefettizia \u00e8 la citt\u00e0 di Yangzhou.\nStoria.\nLa prefettura apostolica di Yangzhou (Yangchow) \u00e8 stata eretta il 9 giugno 1949 con la bolla \"Recta Ecclesiarum\" di papa Pio XII, ricavandone il territorio dalla diocesi di Shanghai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505584", "revid": "92723", "url": "https://it.wikipedia.org/wiki?curid=505584", "title": "Diocesi di Yan'an", "text": "La diocesi di Yan'an (in latino: \"Dioecesis Iennganensis\") \u00e8 una sede della Chiesa cattolica in Cina suffraganea dell'arcidiocesi di Xi'an. La sede \u00e8 vacante.\nTerritorio.\nLa diocesi comprende parte della provincia cinese dello Shaanxi.\nSede vescovile \u00e8 la citt\u00e0 di Yan'an.\nStoria.\nIl vicariato apostolico di Shensi Settentrionale fu eretto il 12 aprile 1911 con il breve \"Non sine magno\" di papa Pio X, ricavandone il territorio dal vicariato apostolico omonimo, che contestualmente assunse il nome di vicariato apostolico di Shensi Centrale (oggi arcidiocesi di Xi'an).\nIl 3 dicembre 1924 assunse il nome di vicariato apostolico di Yenanfu in forza del decreto \"Vicarii et Praefecti\" della Congregazione di Propaganda Fide.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 2006 era vescovo della diocesi Francis Tong Hui, che era stato consacrato come vescovo coadiutore nel 1992 ed era succeduto come vescovo diocesano a Joseph Wang Zhen-ye nel dicembre 1999. Il 10 luglio 2010 la diocesi ha avuto un nuovo coadiutore nella persona di John Baptist Yang Xiaoting, il quale \u00e8 succeduto a Tong Hui come vescovo diocesano il 25 marzo 2011.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nSecondo l'Agenzia Fides, la diocesi \u00abche si estende su un'area di oltre 80.000 km\u00b2 nelle campagne del nord dello Shaanxi, conta circa 50.000 fedeli, 20 sacerdoti, una decina di seminaristi e 24 religiose appartenenti alle due Congregazioni delle Suore Missionarie di Nostra Signora della Cina e delle Missionarie di Maria. Vi sono 20 chiese, una ventina di altri luoghi di culto\u00bb."}
{"id": "505585", "revid": "92723", "url": "https://it.wikipedia.org/wiki?curid=505585", "title": "Diocesi di Yanzhou", "text": "La diocesi di Yanzhou (in latino: \"Dioecesis Ienceuvensis\") \u00e8 una sede della Chiesa cattolica in Cina suffraganea dell'arcidiocesi di Jinan. Nel 1950 contava 60.000 battezzati su 4.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Shandong.\nSede vescovile \u00e8 la citt\u00e0 di Yanzhou, dove si trova la cattedrale dello Spirito Santo.\nStoria.\nIl vicariato apostolico di Shantung Meridionale fu eretto l'8 gennaio 1886 con il breve \"Romani pontifices\" di papa Leone XIII, ricavandone il territorio dal vicariato apostolico di Shantung (oggi arcidiocesi di Jinan).\nIl 3 dicembre 1924 assunse il nome di vicariato apostolico di Yenchow-fu in forza del decreto \"Vicarii et Praefecti\" della Congregazione di Propaganda Fide.\nL'11 febbraio 1925, il 13 dicembre 1933 e il 12 novembre 1934 cedette porzioni di territorio a vantaggio dell'erezione rispettivamente delle prefetture apostoliche di Qingdao (oggi diocesi) e di Yanggu (oggi diocesi) e del vicariato apostolico di Caozhoufu (oggi diocesi di Caozhou).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 15 agosto 2005 \u00e8 deceduto monsignor Tommaso Zhao Fengwu, vescovo della diocesi dal 18 maggio 1993. Gli \u00e8 succeduto, dal 20 maggio 2011, monsignor John Lu Peisen, vescovo ufficiale consacrato in accordo con la Santa Sede.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 4.000.000 di persone contava 60.000 battezzati, corrispondenti all'1,5% del totale."}
{"id": "505586", "revid": "92723", "url": "https://it.wikipedia.org/wiki?curid=505586", "title": "Diocesi di Yanji", "text": "La diocesi di Yanji (in latino: \"Dioecesis Ienchivensis\") \u00e8 una sede della Chiesa cattolica in Cina suffraganea dell'arcidiocesi di Shenyang. La sede \u00e8 vacante.\nTerritorio.\nLa diocesi comprende parte della provincia cinese di Jilin.\nSede vescovile \u00e8 la citt\u00e0 di Yanji.\nLa maggior parte dei cattolici \u00e8 di origine coreana.\nStoria.\nLa prefettura apostolica di Yanji (Yenki) fu eretta il 19 luglio 1928 con il breve \"Ex hac Divi\" di papa Pio XI, ricavandone il territorio dal vicariato apostolico di Wonsan (oggi diocesi di Hamhung).\nIl 13 aprile 1937 la prefettura apostolica fu elevata al rango di vicariato apostolico con la bolla \"Ad regni Dei\" dello stesso papa Pio XI.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nFino al 2009 era amministratore apostolico della diocesi Damas Zhang Hanmin.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505587", "revid": "287204", "url": "https://it.wikipedia.org/wiki?curid=505587", "title": "Diocesi di Yantai", "text": "La diocesi di Yantai (in latino: \"Dioecesis Ientaevensis\") \u00e8 una sede della Chiesa cattolica in Cina suffraganea dell'arcidiocesi di Jinan. Nel 1950 contava 2.072 battezzati su 4.000.000 di abitanti. La sede \u00e8 vacante.\nTerritorio.\nLa diocesi comprende parte della provincia cinese di Shandong.\nSede vescovile \u00e8 la citt\u00e0 di Yantai.\nStoria.\nIl vicariato apostolico di Shantung Orientale fu eretto il 27 febbraio 1894 con il breve apostolico \"In hoc supremo\" di papa Leone XIII, ricavandone il territorio dal vicariato apostolico di Shantung Settentrionale (oggi arcidiocesi di Jinan).\nIl 3 dicembre 1924 esso assunse il nuovo nome di vicariato apostolico di Chefoo (Zhifou) in forza del decreto \"Vicarii et Praefecti\" della Congregazione di Propaganda Fide.\nIl 16 ed il 18 giugno 1931 cedette porzioni di territorio a vantaggio dell'erezione della prefettura apostolica di Yiduxian e della missione sui iuris di Weihaiwei (oggi prefettura apostolica di Weihai).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nDal 1997 vescovo \"clandestino\" della diocesi fu monsignor Giovanni Gao Kexian in qualit\u00e0 di amministratore apostolico, che gi\u00e0 dal 1993 era vescovo clandestino di Zhoucun. L'11 settembre 2004 la sala stampa vaticana annunci\u00f2 il suo decesso in prigione, avvenuto verso la fine di agosto di quell'anno. Altre fonti invece annunciarono la sua morte, avvenuta in ospedale, il 25 gennaio 2005.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 4.000.000 di persone contava 2.072 battezzati, corrispondenti allo 0,1% del totale."}
{"id": "505588", "revid": "110157", "url": "https://it.wikipedia.org/wiki?curid=505588", "title": "Prefettura apostolica di Yixian", "text": "La prefettura apostolica di Yixian (in latino: \"Praefectura Apostolica Yihsienensis\") \u00e8 una sede della Chiesa cattolica in Cina. Nel 1949 contava 6.375 battezzati su 800.000 abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese dello Hebei.\nSede prefettizia \u00e8 la citt\u00e0 di Yixian.\nStoria.\nLa missione sui iuris di Yixian (Yihsien) fu eretta il 25 maggio 1929 con il breve \"Cum venerabilis\" di papa Pio XI; il territorio fu ricavato dai vicariati apostolici di Pechino (oggi arcidiocesi) e di Baoding (oggi diocesi).\nIl 9 dicembre 1935 la missione sui iuris \u00e8 stata elevata al rango di prefettura apostolica con la bolla \"Si in enascenti\" dello stesso papa Pio XI.\nPoco si conosce della prefettura apostolica di Yixian dopo il ristabilimento dei culti all'inizio degli anni ottanta. Non sembra infatti che la prefettura sia riconosciuta dall'Associazione patriottica cattolica cinese, l'unica Chiesa cattolica legalmente riconosciuta (la legge impone il controllo dello Stato sulla Chiesa cattolica; inoltre la nomina dei vescovi deve essere approvata dal governo).\nIl primo vescovo titolare \u00e8 stato Francesco Zhou Shanfu, in carica dal 1981. Nel 1988 gli \u00e8 succeduto Pietro Liu Guandong. Alla fine degli anni ottanta Liu Guandong fond\u00f2 la Conferenza episcopale cinese in comunione con Roma (quindi non riconosciuta legalmente). Essa si riun\u00ec per l'unica volta il 21 novembre 1989 eleggendo come presidente monsignor Liu. La reazione del regime fu immediata: Pietro Liu fu prelevato e condotto in un laogai, dove scont\u00f2 tre anni di detenzione.\nIl 2 maggio 1993 moriva il vescovo ausiliare, monsignor Paolo Liu Shuhe, ordinato segretamente vescovo l'8 maggio 1982. Vescovo titolare era ancora Pietro Liu Guandong, che resse la chiesa locale in comunione con Roma fino al 1996. Dopo di lui la Santa Sede non ha pi\u00f9 nominato alcun vescovo titolare.\nIl successore di Pietro Liu Guandong \u00e8 stato il vescovo coadiutore Cosma Shi Enxiang, nato nel 1921. Il 13 aprile 2001, all'et\u00e0 di 80 anni, Shi Enxiang \u00e8 stato arrestato e imprigionato in un luogo segreto. Negli anni si sono susseguite pressanti richieste dei familiari sulla sorte del loro congiunto. Nel gennaio 2015 \u00e8 giunta la risposta delle autorit\u00e0, che hanno comunicato che monsignor Shi Enxiang \u00e8 deceduto. Le autorit\u00e0 non hanno rivelato la data del decesso.\nIl 28 ottobre 2013 era deceduto anche il vescovo emerito Pietro Liu Guandong. Dopo la morte di Shi Enxiang, la comunit\u00e0 cattolica in comunione col Papa \u00e8 rimasta senza guida.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1949 su una popolazione di 800.000 persone contava 6.375 battezzati, corrispondenti allo 0,8% del totale."}
{"id": "505589", "revid": "287204", "url": "https://it.wikipedia.org/wiki?curid=505589", "title": "Diocesi di Yingkou", "text": "La diocesi di Yingkou (in latino: \"Dioecesis Imcheuvensis\") \u00e8 una sede della Chiesa cattolica in Cina suffraganea dell'arcidiocesi di Shenyang. La sede \u00e8 vacante.\nTerritorio.\nLa diocesi comprende parte della provincia cinese di Liaoning.\nSede vescovile \u00e8 la citt\u00e0 di Yingkou.\nStoria.\nLa diocesi di Yingkou fu eretta il 14 luglio 1949 con la bolla \"Ne Sacri Pastores\" di papa Pio XII, ricavandone il territorio dall'arcidiocesi di Shenyang.\nNel 1981, con il ristabilimento della liceit\u00e0 dei culti in Cina, il governo cinese ha preteso di unificare, senza il consenso della Santa Sede, le diocesi di Yingkou, Fushun e Jinzhou con l'arcidiocesi di Shenyang, che al contempo avrebbe assunto il nuovo nome di \"arcidiocesi di Liaoning\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505590", "revid": "92723", "url": "https://it.wikipedia.org/wiki?curid=505590", "title": "Diocesi di Yanggu", "text": "La diocesi di Yanggu (in latino: \"Dioecesis Iamcuvensis\") \u00e8 una sede della Chiesa cattolica in Cina suffraganea dell'arcidiocesi di Jinan. Nel 1960 contava 10.237 battezzati su 1.430.000 abitanti. La sede \u00e8 vacante.\nTerritorio.\nLa diocesi comprende parte della provincia cinese dello Shandong.\nSede vescovile \u00e8 la citt\u00e0 di Yanggu, dove si trova la cattedrale.\nStoria.\nLa prefettura apostolica di Yanggu fu eretta il 13 dicembre 1933 con la bolla \"Ad melius\" di papa Pio XI, ricavandone il territorio dal vicariato apostolico di Yanzhoufu (oggi diocesi di Yanzhou).\nL'11 luglio 1939 la prefettura apostolica fu elevata al rango di vicariato apostolico con la bolla \"Apostolica de Yangku\" di papa Pio XII.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" dello stesso papa Pio XII.\nDal 7 maggio 2000 \u00e8 vescovo della diocesi monsignor Joseph Zhao Fengchang. Per le autorit\u00e0 cinesi la diocesi di Yanggu e la prefettura apostolica di Linqing formano un'unica circoscrizione ecclesiastica con il nome di \"diocesi di Liaocheng\". Agli inizi del nuovo anno 2011 \u00e8 stata consacrata, a Liaocheng, la nuova cattedrale, dedicata a San Giuseppe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1960 su una popolazione di 1.430.000 persone contava 10.237 battezzati, corrispondenti allo 0,7% del totale."}
{"id": "505591", "revid": "92723", "url": "https://it.wikipedia.org/wiki?curid=505591", "title": "Diocesi di Yongjia", "text": "La diocesi di Yongjia (in latino: \"Dioecesis Iomchiavensis\") \u00e8 una sede della Chiesa cattolica in Cina suffraganea dell'arcidiocesi di Hangzhou. La sede \u00e8 vacante.\nTerritorio.\nLa diocesi comprende parte della provincia cinese dello Zhejiang.\nSede vescovile \u00e8 la citt\u00e0 di Wenzhou (conosciuta in passato anche come Yongjia o Yung-chia), dove si trova la cattedrale di San Paolo.\nStoria.\nLa diocesi fu eretta il 3 marzo 1949 con la bolla \"Ecclesiasticas in catholico\" di papa Pio XII, ricavandone il territorio dalla diocesi di Ningbo.\nA causa degli eventi successivi che portarono al governo i comunisti, la Santa Sede non pot\u00e9 mai procedere alla nomina di un vescovo e per molti anni la diocesi fu retta da un amministratore apostolico, finch\u00e9 nel 1992 fu nominato vescovo e consacrato in clandestinit\u00e0 monsignor James Lin Xili. Pi\u00f9 volte arrestato dalla polizia, ha vissuto gli ultimi anni tra il carcere, gli arresti domiciliari e l'ospedale. \u00c8 deceduto il 4 ottobre 2009. La sua morte \u00e8 stata l'occasione per un riavvicinamento tra la parte \"patriottica\" ed \"ufficiale\" della diocesi, e quella \"clandestina\".\nNel 2011 \u00e8 segnalato come vescovo diocesano monsignor Vincenzo Zhu Weifang, deceduto nel settembre 2016.\nSecondo fonti giornalistiche e agenzie di stampa, la diocesi \u00e8 oggi comunemente nota con il nome di \"diocesi di Wenzhou\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nSecondo alcuni dati statistici, nel 2011 la diocesi comprenderebbe circa 110.000 fedeli, con 188 chiese e cappelle; circa 20 sacerdoti e 15 seminaristi."}
{"id": "505592", "revid": "455046", "url": "https://it.wikipedia.org/wiki?curid=505592", "title": "Diocesi di Weixian", "text": "La diocesi di Weixian (in latino: \"Dioecesis Iomnienina\") \u00e8 una sede della Chiesa cattolica in Cina suffraganea dell'arcidiocesi di Pechino. La sede \u00e8 vacante.\nTerritorio.\nLa diocesi comprende l'estrema parte meridionale della provincia cinese di Hebei.\nSede vescovile \u00e8 la citt\u00e0 di Handan.\nStoria.\nLa prefettura apostolica di Yongnian (Weixian) fu eretta il 24 maggio 1929 con il breve \"Quod Nobis\" di papa Pio XI, ricavandone il territorio dal vicariato apostolico di Xianxian (oggi diocesi).\nIl 6 marzo 1933 la prefettura apostolica \u00e8 stata elevata al rango di vicariato apostolico con il breve \"Comperimus\" dello stesso papa Pio XI.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nIl 20 aprile 1958 a Xianxian furono ordinati, per la prima volta, alcuni vescovi senza il consenso e l'autorizzazione della Santa Sede: tra questi anche il vescovo di Yongnian, Wang Shouqian.\nIl 14 novembre 1989 fu ordinato clandestinamente il vescovo John Han Dingxiang, arrestato dalle autorit\u00e0 nel 1995 e deceduto in prigionia il 9 settembre 2007.\nIl 29 aprile 1986 fu consacrato vescovo \"ufficiale\" della diocesi monsignor Peter Chen Bolu, ritiratosi nel 1999 dopo aver consacrato come suo vescovo coadiutore Stephen Yang Xiangtai; \u00e8 deceduto il 5 novembre 2009.\nIl 29 giugno 2011 era prevista l'ordinazione episcopale del vescovo ausiliare Joseph Sun Jigen, vescovo ufficiale ma approvato dalla Santa Sede. Il rifiuto di questi di ricevere l'ordinazione episcopale dalle mani di un vescovo illegittimo, ha obbligato le autorit\u00e0 cinesi ad annullare la cerimonia.\nSecondo fonti giornalistiche e agenzie di stampa, la diocesi \u00e8 oggi comunemente nota con il nome di \"diocesi di Handan\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nSecondo alcune fonti statistiche, la diocesi, che include 19 distretti civili nella parte meridionale della provincia dell'Hebei, conta nel 2011 circa 130.000 cattolici, con 100 luoghi di culto, 75 sacerdoti, circa 250 religiose appartenenti a due Congregazioni diocesane e una quarantina di seminaristi."}
{"id": "505593", "revid": "92723", "url": "https://it.wikipedia.org/wiki?curid=505593", "title": "Diocesi di Lulong", "text": "La diocesi di Lulong (in latino: \"Dioecesis Iompimensis\") \u00e8 una sede della Chiesa cattolica in Cina suffraganea dell'arcidiocesi di Pechino. La sede \u00e8 vacante.\nTerritorio.\nLa diocesi comprende la parte orientale della provincia cinese di Hebei e si estende sulla citt\u00e0-prefettura di Tangshan.\nL'odierna cattedrale, dedicata all'Immacolata Concezione, si trova nel distretto di Lubei. La primitiva cattedrale si trovava a Lulong (anticamente Yongping), oggi contea della citt\u00e0-prefettura di Qinhuangdao.\nStoria.\nIl vicariato apostolico di Ce-li orientale fu eretto il 23 dicembre 1899 con il breve \"Quae catholico nomini\" di papa Leone XIII, ricavandone il territorio dal vicariato apostolico di Ce-li settentrionale (oggi arcidiocesi di Pechino).\nIl 3 dicembre 1924 il vicariato apostolico assunse il nome di vicariato apostolico di Yungpingfu in forza del decreto \"Vicarii et Praefecti\" della Congregazione di Propaganda Fide.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nCon il ristabilimento dei culti in Cina, la diocesi ha assunto il nome di \"diocesi di Tangshan\".\nDal 2008 nella diocesi sono presenti due vescovi, entrambi appartenenti all'associazione patriottica cattolica cinese: il vescovo emerito, Liu Jinghe, deceduto l'11 dicembre 2013, e il vescovo in carica, Peter Fang Jianping.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505594", "revid": "1543377", "url": "https://it.wikipedia.org/wiki?curid=505594", "title": "Prefettura apostolica di Yueyang", "text": "La prefettura apostolica di Yueyang (in latino: \"Praefectura Apostolica Yochovensis\") \u00e8 una sede della Chiesa cattolica in Cina. La sede \u00e8 vacante.\nTerritorio.\nLa prefettura apostolica comprende parte della provincia cinese di Hunan.\nSede prefettizia \u00e8 la citt\u00e0 di Yueyang.\nStoria.\nLa prefettura apostolica di Yuezhou (Yueyang o Yochow) \u00e8 stata eretta il 7 maggio 1931 con il breve \"Ob nimiam latitudinem\" di papa Pio XI, ricavandone il territorio dal vicariato apostolico di Changde (oggi diocesi).\nCon l'avvento al governo del Partito Comunista Cinese, furono espulsi tutti i missionari, compreso il vescovo Angelo de la Calle Fontecha. Nel 1958 il governo procedette alla nomina e alla consacrazione, senza mandato papale, di Giacomo Li Shu-ren, membro dell'Ordine di Sant'Agostino, morto nel 1997.\nSuccessivamente alla riformulazione delle circoscrizioni ecclesiastiche ad opera dell'Associazione patriottica cattolica cinese, l'antica prefettura apostolica, assieme a tutte le sedi cattoliche dello Hunan, sono state accorpate a formare la \"diocesi di Hunan\" con sede a Changsha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505595", "revid": "92723", "url": "https://it.wikipedia.org/wiki?curid=505595", "title": "Diocesi di Yuanling", "text": "La diocesi di Yuanling (in latino: \"Dioecesis Iuen-limensis\") \u00e8 una sede della Chiesa cattolica in Cina suffraganea dell'arcidiocesi di Changsha. La sede \u00e8 vacante.\nTerritorio.\nLa diocesi comprende la parte nord-occidentale della provincia cinese dello Hunan.\nSede vescovile \u00e8 la citt\u00e0 di Yuanling, oggi sede della contea omonima nella citt\u00e0-prefettura di Huaihua.\nStoria.\nLa prefettura apostolica di Shenchow fu eretta il 13 marzo 1925 con il breve \"Quae rei sacrae\" di papa Pio XI, ricavandone il territorio dal vicariato apostolico di Changde (oggi diocesi).\nIl 28 maggio 1934 la prefettura apostolica fu elevata a vicariato apostolico con la bolla \"Ad potiorem vicariatus\" dello stesso papa Pio XI.\nIl 10 dicembre dello stesso anno assunse il nome di vicariato apostolico di Yuanling.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nPer questa sede non sono pi\u00f9 noti vescovi dopo l'avvento al potere del Partito Comunista Cinese. In seguito al ristabilimento dei culti agli inizi degli anni ottanta e alla riformulazione delle circoscrizioni ecclesiastiche ad opera dell'Associazione patriottica cattolica cinese, l'antica diocesi, assieme a tutte quelle dello Hunan, sono state accorpate a formare la \"diocesi di Hunan\" con sede a Changsha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505596", "revid": "287204", "url": "https://it.wikipedia.org/wiki?curid=505596", "title": "Diocesi di Yujiang", "text": "La diocesi di Yujiang (in latino: \"Dioecesis Iuchiamensis\") \u00e8 una sede della Chiesa cattolica in Cina suffraganea dell'arcidiocesi di Nanchang. La sede \u00e8 vacante.\nTerritorio.\nLa diocesi comprende parte della provincia cinese dello Jiangxi.\nSede vescovile \u00e8 la citt\u00e0 di Yujiang.\nStoria.\nIl vicariato apostolico del Kiangsi Orientale fu eretto il 28 agosto 1885 con il breve \"Quae catholico nomini\" di papa Leone XIII, ricavandone il territorio dal vicariato apostolico del Kiangsi Settentrionale (oggi arcidiocesi di Nanchang).\nIl 25 agosto 1920 e il 1\u00ba giugno 1921 mut\u00f2 denominazione due volte, dapprima in favore di vicariato apostolico di Fuzhou e poi in vicariato apostolico di Yujiang.\nIl 29 novembre 1932 cedette una porzione di territorio a vantaggio dell'erezione della prefettura apostolica di Jianchangfu (oggi diocesi di Nancheng).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nNel 1990 \u00e8 stato ordinato vescovo \"clandestino\" della diocesi il sacerdote Thomas Zeng Jinmu, che ha conosciuto lunghi periodi di detenzione. Dimissionario nel 2012, \u00e8 stato sostituito da John Peng Weizhao, nominato dalla Santa Sede ma non accettato dal governo cinese, che per questo motivo lo ha incarcerato.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "505597", "revid": "1543377", "url": "https://it.wikipedia.org/wiki?curid=505597", "title": "Prefettura apostolica di Lingling", "text": "La prefettura apostolica di Lingling (in latino: \"Praefectura Apostolica Yungchovensis\") \u00e8 una sede della Chiesa cattolica in Cina. Nel 1950 contava 4.064 battezzati su 3.400.000 abitanti. La sede \u00e8 vacante.\nTerritorio.\nLa prefettura apostolica comprende parte della provincia cinese di Hunan.\nSede prefettizia \u00e8 la citt\u00e0 di Lingling.\nStoria.\nLa prefettura apostolica di Yongzhoufu (Yungchowfu) fu eretta il 12 maggio 1925 con il breve \"In omnes catholici\" di papa Pio XI, ricavandone il territorio dal vicariato apostolico di Changsha (oggi arcidiocesi).\nIl 3 giugno 1938 ha ceduto una porzione del suo territorio a vantaggio dell'erezione della prefettura apostolica di Baojing.\nNel 1948 mut\u00f2 nome in favore di prefettura apostolica di Yongzhou (Lingling o Yungchow).\nCon l'avvento al governo del Partito Comunista Cinese, furono espulsi tutti i missionari, compreso il vescovo Blasius Sigibald Kurz. Nel 1958 il governo procedette alla nomina e alla consacrazione, senza mandato papale, di Luigi Li Zhen-lin, deceduto in data incerta tra il 1966 e il 1976.\nSuccessivamente alla riformulazione delle circoscrizioni ecclesiastiche ad opera dell'Associazione patriottica cattolica cinese, l'antica prefettura apostolica, assieme a tutte le sedi cattoliche dello Hunan, sono state accorpate a formare la \"diocesi di Hunan\" con sede a Changsha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1950 su una popolazione di 3.400.000 persone contava 4.064 battezzati, corrispondenti allo 0,1% del totale."}
{"id": "505598", "revid": "92723", "url": "https://it.wikipedia.org/wiki?curid=505598", "title": "Diocesi di Yuci", "text": "La diocesi di Yuci (in latino: \"Dioecesis Iuzeana\") \u00e8 una sede della Chiesa cattolica in Cina suffraganea dell'arcidiocesi di Taiyuan. Nel 1950 contava 15.410 battezzati su 1.500.000 abitanti. La sede \u00e8 vacante.\nTerritorio.\nLa diocesi comprende la citt\u00e0-prefettura di Jinzhong nella provincia cinese dello Shanxi.\nSede vescovile \u00e8 la citt\u00e0 di Pujong, dove si trova la cattedrale di San Giuseppe.\nStoria.\nLa prefettura apostolica di Yuci fu eretta il 17 giugno 1931 con il breve \"Cum Minister\" di papa Pio XI, ricavandone il territorio dal vicariato apostolico di Taiyuanfu (oggi arcidiocesi di Taiyuan).\nIl 9 marzo 1944 la prefettura apostolica fu elevata al rango di vicariato apostolico con la bolla \"Apostolicam de Y\u00fctze\" di papa Pio XII.\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" dello stesso papa Pio XII.\nCon l'espulsione dei missionari stranieri, la diocesi rimase vacante fino al 1953 quando, nella clandestinit\u00e0, fu consacrato vescovo il sacerdote Anthony Humilis Yang Guangqi: questi venne per\u00f2 ben presto arrestato e mor\u00ec in prigione nel 1957. Da allora la diocesi \u00e8 rimasta vacante, anche perch\u00e9, per decisione del governo cinese, essa perdette grande parte del suo territorio, ceduto all'arcidiocesi di Taiyuan, e cambi\u00f2 pure il nome in diocesi di Jinzhong. Solo il 14 settembre 1999 fu ordinato un nuovo vescovo nella persona del sacerdote Jean-Baptiste Wang Jin.\nNel 2014 \u00e8 stato inaugurato un monastero femminile di vita contemplativa, il \"monastero del giardino di Sant'Agostino\", il primo monastero di clausura esistente in Cina dall'avvento del comunismo nel 1949.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1950 su una popolazione di 1.500.000 persone contava 15.410 battezzati, corrispondenti all'1,0% del totale.\nSecondo statistiche riportate dall'Agenzia Fides, \u00abla diocesi conta oltre 20 mila fedeli, una trentina di sacerdoti, 29 seminaristi e una trentina di religiose della congregazione diocesana dell'Assunzione\u00bb."}
{"id": "505599", "revid": "287204", "url": "https://it.wikipedia.org/wiki?curid=505599", "title": "Diocesi di Zhengding", "text": "La diocesi di Zhengding (in latino: \"Dioecesis Cemtimensis\") \u00e8 una sede della Chiesa cattolica in Cina suffraganea dell'arcidiocesi di Pechino attualmente vacante. Nel 1948 contava 52.000 battezzati su 4.000.000 di abitanti.\nTerritorio.\nLa diocesi comprende parte della provincia cinese dello Hebei.\nSede vescovile \u00e8 la citt\u00e0 di Zhengding (facente parte dell'area metropolitana di Shijiazhuang). Nel villaggio di Wuqiu, paese natale del vescovo Julius Jia Zhiguo, si trova la cattedrale \"clandestina\" di Cristo Re, mentre a Shijiazhuang si trova la cattedrale \"ufficiale\" dell'Immacolata Concezione.\nStoria.\nIl vicariato apostolico di Pechino occidentale fu eretto il 30 maggio 1856 con il breve \"Pastorum principis\" di papa Pio IX, ricavandone il territorio dalla soppressa diocesi di Pechino (oggi arcidiocesi).\nSuccessivamente assunse il nome di \"vicariato apostolico di Ce-li sud-occidentale\".\nIl 15 aprile 1924 cedette una porzione di territorio a vantaggio dell'erezione della prefettura apostolica di Lixian (oggi diocesi di Anguo).\nIl 3 dicembre 1924 mut\u00f2 nome in favore di vicariato apostolico di Chengtingfu in forza del decreto \"Vicarii et Praefecti\" della Congregazione di Propaganda Fide.\nNel 1929 e nel 1933 cedette altre porzioni di territorio a vantaggio dell'erezione delle prefettura apostoliche di Zhaoxian (oggi diocesi) e di Shundefu (oggi diocesi di Xingtai).\nL'11 aprile 1946 il vicariato apostolico \u00e8 stato elevato a diocesi con la bolla \"Quotidie Nos\" di papa Pio XII.\nL'8 febbraio 1981 \u00e8 stato ordinato vescovo \"clandestino\" il sacerdote Julius Jia Zhiguo, di 44 anni d'et\u00e0; uomo stimato e \u00abfigura-chiave della Chiesa cinese per la sua fermezza nella fede e per la sua chiara posizione riguardo alla vita di fede e alla politica\u00bb, \u00e8 stato pi\u00f9 volte arrestato dalla polizia; l'ultima sua scarcerazione risale al 7 luglio 2010. In questa occasione, il cardinale prefetto della Congregazione per l'Evangelizzazione dei Popoli, Ivan Dias, a nome di papa Benedetto XVI, ha fatto pervenire a monsignor Jia Zhiguo un messaggio di stima e di augurio.\nIl 21 maggio 1989 fu ordinato vescovo \"ufficiale\" di Shijiazhuang (diocesi creata dal governo cinese occupando parte di quella di Zhengding) il sacerdote Paul Jiang Taoran, il quale in seguito sembra abbia chiesto ed ottenuto da papa Benedetto XVI la legittimazione. Non potendoci per\u00f2 essere due ordinari titolari nella medesima circoscrizione ecclesiastica, sembra che Jiang Taoran abbia accettato l'autorit\u00e0 di Jia Zhiguo, ritirandosi dal ministero. Paul Jiang Taoran \u00e8 deceduto il 15 novembre 2010.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 1948 su una popolazione di 4.000.000 di persone contava 52.000 battezzati, corrispondenti all'1,3% del totale."}
{"id": "505603", "revid": "256896", "url": "https://it.wikipedia.org/wiki?curid=505603", "title": "Dichiarazione sull'Unione dell'Europa occidentale", "text": ""}
{"id": "505604", "revid": "767487", "url": "https://it.wikipedia.org/wiki?curid=505604", "title": "Ron Rinehart", "text": "Entr\u00f2 nel gruppo nel 1987, prendendo il posto di Don Doty, primo cantante e uno dei membri fondatori del gruppo. A differenza della maggior parte dei cantanti thrash metal che usano un tono di voce urlato e graffiante (ma non di tipo growl), Rinehart ha uno stile di voce pi\u00f9 pulito, fortemente ancorato al metal classico. La band si sciolse nel 1992 e lui milit\u00f2 nella christian metal band Oil. \u00c8 tornato nei Dark Angel nel 2004, anche se non \u00e8 stato pubblicato un nuovo disco, per il momento."}
{"id": "505606", "revid": "124306794", "url": "https://it.wikipedia.org/wiki?curid=505606", "title": "Industrial metal", "text": "L\u2019industrial metal \u00e8 un genere musicale di musica post-industriale evolutosi dall'industrial rock mescolando la musica heavy metal a sonorit\u00e0 ed intuizioni tipiche della musica industriale. Fra gli esponenti pi\u00f9 noti di questo genere si possono citare gli statunitensi Ministry, Nine Inch Nails, Fear Factory, e Marilyn Manson, i tedeschi Rammstein, i norvegesi The Kovenant e i finlandesi Ruoska e Turmion K\u00e4til\u00f6t (questi ultimi con forti contaminazioni death metal). \nCaratteristiche.\nTra i gruppi industrial metal \u00e8 difficile individuare un filone comune, tuttavia, il sound dei gruppi appartenenti a questo genere presenta le seguenti caratteristiche:\nStoria del genere.\nIl primo tentativo di unione delle tecniche vocali e degli strumenti di rock ed industrial, lo effettuarono i Cabaret Voltaire, che gi\u00e0 a cavallo tra i '70 e gli '80 provarono ad aggiungere al sound minimale e ritmato dell'Industrial tradizionale, strumenti come basso e batteria, rendendo pi\u00f9 accessibile il loro sound rumorista, quindi diventando di diritto i precursori dell'industrial rock.\nAlcuni album dei KMFDM, gruppo formatosi nel 1984, saranno determinanti nel passaggio da industrial a industrial metal, ma saranno poi i Ministry di Al Jourgensen a decretare la nascita del genere; il disco \"The Land Of Rape And Honey\" (1987) era caratterizzato dalle ritmiche punk, dagli inserti puramente \"crossover\" di svariati stili. La vera esplosione dell'industrial metal si ebbe per\u00f2 all'inizio dei '90, con l'avvento di gruppi come Godflesh, Nine Inch Nails e Fear Factory, i primi nati per volere di Trent Reznor, e dediti ad un Industrial pi\u00f9 tradizionale con contaminazioni metal e di altri generi, i secondi caratterizzati da una forte componente death e thrash metal, \"sound\" che verr\u00e0 da alcuni definito come \"cyber thrash\". In questo periodo i tedeschi Die Krupps e qualche anno dopo gli sloveni Laibach, dediti all'Industrial, cambiano rotta e si annoverano nel movimento industrial metal, i primi con l'album \u201cII \u2013 The Final Option\u201d e i secondi con \u201cJesus Christ Superstar\u201d. Nel 1995 esce il debutto dei Rammstein, band che riuscir\u00e0 a dare nuova linfa al genere grazie ad un sound originale e all'uso della lingua tedesca, sommato ad un notevole successo commerciale.\nInfluenze.\nL'industrial metal ha influenzato molto i gruppi nu metal, tra cui i Korn, ritenuti insieme ai Deftones gli iniziatori del genere, negli album \"See You on the Other Side\" e \"Untitled\". In tale contesto si situano anche Coal Chamber, Static-X, Sevendust, Powerman 5000, Dope e American Head Charge, tra i gruppi di genere ad avere una spiccata componente industrial metal, oppure anche gruppi come \nCyber metal.\nIl cyber metal \u00e8 una variante dell'industrial metal che affina le sonorit\u00e0 classiche dell'heavy metal a ritmi pi\u00f9 martellanti, abbinati a basi elettroniche che richiamano un'atmosfera futuristica o addirittura dubstep, i principali esponenti di questa variante sono i Sybreed.\nCi\u00f2 che differenzia il cyber metal dall'industrial metal sono principalmente i temi, infatti i temi prevalenti sono la tecnologia, l'esplorazione spaziale, l'apocalisse, il nichilismo e in alcuni casi tematiche politiche.\nIl sonoro \u00e8 rappresentato da un ritmo molto ripetitivo ricco di suoni tecnologici e riff martellanti, la voce \u00e8 generalmente scream o pulita, ma spesso modificata con sintetizzatori o effetti vocali, in modo da adattarsi alle sonorit\u00e0 pi\u00f9 futuristiche."}
{"id": "505607", "revid": "767487", "url": "https://it.wikipedia.org/wiki?curid=505607", "title": "Prassagora", "text": "Prassagora (gr. ), pu\u00f2 riferirsi a:"}
{"id": "505616", "revid": "86599", "url": "https://it.wikipedia.org/wiki?curid=505616", "title": "Cratere Feoktistov", "text": "Feoktistov \u00e8 un cratere lunare di 22,06 km situato nella parte nord-occidentale della faccia nascosta della Luna, a nordovest del Mare Moscoviense.\nIl cratere presenta una piccola protuberanza sul lato nord, che d\u00e0 l'impressione di due crateri distinti fusi insieme. Lungo l'orlo orientale e nordoccidentale si vedono alcune frastagliature, ma complessivamente esso non \u00e8 significativamente consumato. Tranne una striscia irregolare a nordest, il fondo \u00e8 relativamente piatto.\nIl cratere \u00e8 dedicato al cosmonauta russo Konstantin Petrovi\u010d Feoktistov.\nCrateri correlati.\nAlcuni crateri minori situati in prossimit\u00e0 di Feoktistov sono convenzionalmente identificati, sulle mappe lunari, attraverso una lettera associata al nome."}
{"id": "505620", "revid": "21079", "url": "https://it.wikipedia.org/wiki?curid=505620", "title": "Mappa continua", "text": ""}
{"id": "505628", "revid": "287204", "url": "https://it.wikipedia.org/wiki?curid=505628", "title": "Miguel Rodriguez Orejuela", "text": ""}
{"id": "505631", "revid": "114295167", "url": "https://it.wikipedia.org/wiki?curid=505631", "title": "Regno di Polonia", "text": "Regno di Polonia \u00e8 il nome assunto da tre stati nella storia della Polonia:"}
{"id": "505632", "revid": "86599", "url": "https://it.wikipedia.org/wiki?curid=505632", "title": "Cratere Fermat", "text": "Fermat \u00e8 un cratere lunare di 37,77 km situato nella parte sud-orientale della faccia visibile della Luna, ad ovest di Rupes Altai, a est-nordest del pi\u00f9 grande cratere Sacrobosco e a nordest dell'irregolare cratere Pons.\nIl bordo di Fermat \u00e8 eroso ed irregolare, ma ha ancora una raggiera esterna. L'orlo settentrionale \u00e8 spezzato da un doppio cratere che include 'Fermat A'. Il fondo \u00e8 relativamente piatto e non presenta alcun picco centrale.\nIl cratere \u00e8 dedicato al matematico francese Pierre de Fermat.\nCrateri correlati.\nAlcuni crateri minori situati in prossimit\u00e0 di Fermat sono convenzionalmente identificati, sulle mappe lunari, attraverso una lettera associata al nome."}
{"id": "505633", "revid": "92723", "url": "https://it.wikipedia.org/wiki?curid=505633", "title": "Helmer Herrera", "text": ""}
{"id": "505634", "revid": "767487", "url": "https://it.wikipedia.org/wiki?curid=505634", "title": "Atomo (personaggio)", "text": "Atomo \u00e8 un personaggio immaginario dei fumetti dell'universo della DC Comics, alter ego supereroistico di quattro diversi personaggi:\nIl personaggio di Atomo ha avuto nel corso della storia del DC Universe diverse fasi di popolarit\u00e0, alternando considerevole successo come negli anni sessanta e settanta a periodi con poche apparizioni, ma \u00e8 sempre stato nel gruppo dei supereroi pi\u00f9 importanti durante gli eventi editoriali della DC Comics. Molto spesso \u00e8 apparso anche come membro di gruppi di supereroi, come la Justice Society of America, la Justice League e la Suicide Squad. \u00c8 stato anche protagonista di varie serie a fumetti. In Italia \u00e8 apparso spesso sulla pi\u00f9 longeva collana di supereroi italiana, gli \"Albi del Falco\". In Italia il volume \"Sword of the Atom\" edito dalla Labor, \u00e8 noto tra i collezionisti come uno dei pi\u00f9 rari albi di supereroi pubblicati in Italia (anche detto il \"cartonato rosso\").\nVersioni del personaggio.\nAl Pratt.\nIl primo a impersonificare il personaggio fu Al Pratt, creato da Ben Flinton e Bill O'Connor ed esordito su \"All-American Comics\" n. 19 (ottobre 1940) della All-American Publications (che in seguito diverr\u00e0 la DC Comics insieme ad altre compagnie). Era un eccezionale lottatore seppur di bassa statura, membro della Justice Society of America e dellAll-Star Squadron. \u00c8 comparso anche in Crisi sulle Terre infinite ed \u00e8 morto nella saga Ora zero scritta da Dan Jurgens.\nRay Palmer.\nDurante il periodo noto come Silver Age, venne impersonificato dal fisico Ray Palmer, personaggio creato da Gardner Fox e Gil Kane nel 1961 sulle pagine di \"Showcase\" n. 34. Era capace di ridurre le proprie dimensioni a livello sub-atomico; membro della Justice League, \u00e8 comparso in numerose testate della DC Comics e in moltissime saghe, come \"Crisi sulle Terre infinite\", \"Ora zero\", \"Il Cavaliere oscuro colpisce ancora\", \"Vendicatori/JLA\" e \"Crisi d'identit\u00e0\", al termine della quale \u00e8 scomparso; pare infatti che la sua ex moglie, Jean Loring, abbia usato la tecnologia che gli conferisce la capacit\u00e0 di rimpicciolirsi per uccidere Sue Dibny, moglie del suo amico Elongated Man.\nAdam Cray.\nLa terza impersonificazione fu il personaggio Adam Cray, creato da John Ostrander nel 1990. Figlio di un senatore ucciso, assunse i poteri di Palmer e divenne membro della Suicide Squad. \u00c8 morto durante il corso di una missione con la sua squadra.\nRyan Choi.\nQuarta impersonificazione, Ryan Choi \u00e8 stato creato nel 2006 da Gail Simone e Grant Morrison. Nato ad Hong Kong ed esperto in nanotecnologia, fu per molti anni amico di lettera di Ray Palmer; quando Palmer scomparve misteriosamente al termine di \"Crisi d'identit\u00e0\", Choi si rec\u00f2 negli States alla sua ricerca e in breve tempo ne prese il posto come supereroe.\nPoteri e abilit\u00e0.\nLe varie impersonificazioni del personaggio possiedono capacit\u00e0 simili, dipendendo esse dalla tecnologia di cui sono attrezzati, che gli consente di rimpicciolirsi fino a raggiungere dimensioni subatomiche. Usando queste capacit\u00e0, gli Atomo possono muoversi in maniera estremamente veloce cavalcando piccole particelle. Inoltre da minuscoli possiedono il completo controllo di tutte le molecole del loro corpo e possono rendersi talmente leggeri da volare cavalcando le correnti d'aria o cos\u00ec pesanti da rompere a pugni un muro di cemento."}
{"id": "505635", "revid": "767487", "url": "https://it.wikipedia.org/wiki?curid=505635", "title": "Byron Stroud", "text": "\u00c8 un musicista industrial metal che ha militato negli Strapping Young Lad e nei Fear Factory.\nFiglio di immigrati sudafricani, comincia la sua carriera nel 1987 con i Caustic Thought, insieme Devin Townsend e Jed Simon, poi sciolti nel 1995. Dopo una parentesi come tecnico della batteria durante il tour di supporto a Hard Wired dei Front Line Assembly, entra negli Strapping Young Lad poco prima delle registrazioni di \"City\".\nNel 2004 entra a far parte anche dei Fear Factory, riuniti un anno prima senza il chitarrista Dino Cazares, sostituito da Christian Olde Wolbers, bassista della band ai tempi di Demanufacture.\nInoltre \u00e8 membro anche degli Zimmer's Hole, degli e dei Punky Br\u00fcster, una parodia punk.\nHa anche partecipato ai Tenet, un side-project di Jed Simons che ha pubblicato un solo demo."}
{"id": "505638", "revid": "2166030", "url": "https://it.wikipedia.org/wiki?curid=505638", "title": "Yaghisiyan", "text": "Fu uno schiavo turco del Sultano selgiuchide di Rum Malik Sh\u0101h I, che conquist\u00f2 Antiochia nel 1085 nominandovi come suo governatore Y\u0101gh\u0131siy\u0101n verso il 1090. Malik Sh\u0101h mor\u00ec nel 1092 e il suo successore Tutush I assegn\u00f2 a Y\u0101gh\u0131siy\u0101n un territorio ancora pi\u00f9 esteso intorno a Manbij e Turbessel. Quando Tutush mor\u00ec a sua volta nel 1095, i suoi nipoti, Ridw\u0101n e Duq\u0101q, si disputarono con le armi il controllo della Siria, reclamando rispettivamente Aleppo e Damasco. La pretesa di Ridw\u0101n di governare Aleppo si scontr\u00f2 con l'alleanza formata contro di lui da Y\u0101gh\u0131siy\u0101n, Ilgh\u0101z\u012b e Duq\u0101q. Y\u0101gh\u0131siy\u0101n era avverso a Jan\u0101h al-Dawla, tutore ( \"at\u0101beg\" ) di Ridw\u0101n, pi\u00f9 di quanto non fosse ostile allo stesso Ridw\u0101n e cos\u00ec prefer\u00ec allearsi con Duq\u0101q.\nRidw\u0101n e i suoi alleati attaccarono il territorio di Y\u0101gh\u0131siy\u0101n e poi assediarono Damasco allorch\u00e9 Duq\u0101q e Ilgh\u0101z\u012b giunsero a prestare soccorso ad Antiochia. Nel 1097 Ridw\u0101n entr\u00f2 in contrasto con Jan\u0101h al-Dawla e Y\u0101gh\u0131siy\u0101n divent\u00f2 pi\u00f9 disposto a un'alleanza con Ridw\u0101n. Essa fu realizzata e perfezionata con un matrimonio contratto da sua figlia con lo stesso Ridw\u0101n. I due consuoceri mossero insieme all'attacco di Shayzar quando giunsero notizie concernenti la Prima Crociata, cosicch\u00e9 tutte le parti si ritirano nei propri domini per prepararsi a fronteggiare il prevedibile attacco.\nSe le alleanze contratte fossero state osservate lealmente o se le varie parti coinvolte si fossero accordate per cooperare, esse sicuramente sarebbero state in grado di sconfiggere i Crociati ma appena tutto ci\u00f2 si verific\u00f2 Y\u0101gh\u0131siy\u0101n fu lasciato solo con il suo proprio esercito ad Antiochia. Preparandosi a un assedio, egli esili\u00f2 numerosi esponenti cristiani della Chiesa ortodossa greca e armena ortodossa, che egli considerava inaffidabili. Imprigion\u00f2 il Patriarca ortodosso di Antiochia, Giovanni l'Ossita e trasform\u00f2 la Cattedrale di S. Pietro in un edificio civile. I cristiani Siro-Ortodossi furono per lo pi\u00f9 risparmiati perch\u00e9 Y\u0101gh\u0131siy\u0101n li considerava pi\u00f9 leali nei suoi confronti, in quanto ostili ai Greci e agli Armeni.\nNell'inverno del 1097-1098, Antiochia fu assediata dai Crociati e Y\u0101gh\u0131siy\u0101n e suo figlio Shams al-Dawla chiesero aiuto a Duq\u0101q. Egli di frequente effettu\u00f2 sortite contro l'accampamento cristiano e attacc\u00f2 pattuglie incaricate di procurare il foraggio per le cavalcature. Y\u0101gh\u0131siy\u0101n sapeva dai suoi informatori che si erano manifestati dissensi fra i cristiani Raimondo IV di Tolosa e Boemondo di Taranto, ognuno dei quali mirava a impadronirsi della citt\u00e0 per proprio conto. Mentre Boemondo era in giro per procurarsi foraggio, il 29 dicembre 1097, Raimondo attacc\u00f2 ma fu respinto dalle truppe di Y\u0101gh\u0131siy\u0101n. Il 30 dicembre, rinforzi inviati da Duq\u0101q furono sconfitti dalle forze di Boemondo che tornavano dal loro impegno e si ritirarono su Hims.\nY\u0101gh\u0131siy\u0101n allora si rivolse per ottenere aiuti a Ridw\u0101n. In febbraio anche l'esercito di Ridw\u0101n fu sconfitto. Mentre l'esercito crociato era lontano dalla citt\u00e0 per affrontare Ridw\u0101n, Y\u0101gh\u0131siy\u0101n effettu\u00f2 una sortita per aggredire le fanterie lasciate a difesa degli accampamenti, ma fu anch'egli respinto nel momento in cui i crociati vittoriosi tornarono al campo davanti Antiochia. In marzo Y\u0101gh\u0131siy\u0101n tese un'imboscata ai Crociati che stavano facendo legna e che stavano trasportando materiale sbarcato nel porto di S. Simeone, nelle loro retrovie. Quando il campo crociato ad Antiochia seppe che Raimondo e Boemondo erano stati uccisi, ci fu una confusione generalizzata e Y\u0101gh\u0131siy\u0101n attacc\u00f2 il resto dell'esercito cristiano condotto da Goffredo di Buglione. Boemondo e Raimondo tornarono tuttavia rapidamente e Y\u0101gh\u0131siy\u0101n fu una volta ancora respinto all'interno della citt\u00e0 assediata.\nQuesta volta il governatore si rivolse a Kerbogha di Mosul per avere aiuti. I Crociati sapevano di dover impadronirsi della citt\u00e0 prima che arrivassero i rinforzi di Kerbogha. Boemondo segretamente negozi\u00f2 con una delle guardie di Y\u0101gh\u0131siy\u0101n, un Armeno di nome F\u012br\u016bz, che si disse d'accordo nel tradire la citt\u00e0. La notte del 2 giugno 1098 i Crociati entrarono in citt\u00e0; Y\u0101gh\u0131siy\u0101n fugg\u00ec con la sua guardia personale, mentre suo figlio rimase indietro a difendere la cittadella. Durante la sua fuga, Y\u0101gh\u0131siy\u0101n cadde da cavallo e le sue guardie pensarono che fosse impossibile condurre con loro il governatore ferito e lo abbandonarono sul terreno e fuggirono oltre senza di lui. Fu trovato da un Armeno che gli tagli\u00f2 la testa e la sped\u00ec in dono a Boemondo.\nAntiochia fu rivendicata da Boemondo e Raimondo, con quest'ultimo insediatosi nell'abitazione di Y\u0101gh\u0131siy\u0101n e Boemondo nella cittadella che era stata strappata a Shams al-Dawla dopo una settimana. La loro contesa rallent\u00f2 la Crociata per vari mesi.\nI Crociati ricordarono il nome di Y\u0101gh\u0131siy\u0101n in vari modi in Latino, tra cui Acxianus, Gratianus e Cassianus. La residenza reclamata da Raimondo divenne nota come \"palatium Cassiani\"."}
{"id": "505642", "revid": "599013", "url": "https://it.wikipedia.org/wiki?curid=505642", "title": "Jos\u00e9 Santacruz Londono", "text": ""}
{"id": "505643", "revid": "2519", "url": "https://it.wikipedia.org/wiki?curid=505643", "title": "Necker", "text": ""}
{"id": "505644", "revid": "729019", "url": "https://it.wikipedia.org/wiki?curid=505644", "title": "Ferrovia della Valle Seriana", "text": "La ferrovia della Valle Seriana era una ferrovia, attiva fra il 1884 e il 1967, che collegava la citt\u00e0 di Bergamo con Ponte Selva e Clusone, in alta Valle Seriana. Assieme alla Ferrovia della Valle Brembana la linea formava il complesso noto come \"ferrovie delle valli bergamasche\".\nStoria.\nLa concessione per la costruzione e l'esercizio di una ferrovia che avrebbe collegato Bergamo alla Valle Seriana fu ottenuta dalla societ\u00e0 belga Soci\u00e9t\u00e9 G\u00e9n\u00e9rale des Chemins de Fer Economiques (SE). Il primo tratto dal capoluogo orobico ad Albino fu aperto il 21 aprile 1884, mentre il 23 agosto dello stesso anno fu aperto il tratto Albino-Vertova. La ferrovia venne completata il 6 luglio 1885 con l'apertura del tratto Ponte Nossa-Ponte Selva.\nSuccessivamente l'esercizio pass\u00f2 alla Societ\u00e0 Anonima della Ferrovia Valle Seriana (FVS) che si occup\u00f2 di costruire nel 1911 il breve collegamento tra il bivio Ponte Selva e Clusone, di 6 chilometri. La diramazione per Ponte Selva rimase in esercizio come raccordo merci fino al 1949, quando fu chiusa al traffico.\nNel 1918, nel quadro della politica dell'epoca che mirava a diminuire la presenza di capitali stranieri in Italia, in quello della \"belga\" subentr\u00f2 una societ\u00e0 bergamasca che si fuse con quella che dal 1906 eserciva la linea della valle Brembana, pur mantenendo distinti i due esercizi.\nNel 1950 il traffico passeggeri risultava ancora elevato, tanto che fino al 1960 venne istituita una coppia di treni diretti estivi verso Milano effettuata con automotrici FS che a Bergamo veniva scisso in due sezioni instradate rispettivamente da/per Clusone e San Martino de' Calvi (il cambio di nome in Piazza Brembana risale al 1956). Tra Bergamo e Clusone era richiesto un supplemento rispetto alla tariffa FVS ordinaria.\nNel 1965 la FVS fu incorporata nella Societ\u00e0 Autoferrovie Bergamo (SAB) che assunse l'esercizio della ferrovia. Questa segu\u00ec lo stesso destino della Ferrovia della Valle Brembana, altra linea delle valli bergamasche, venendo chiusa il 31 agosto 1967. Parte del materiale rotabile pi\u00f9 moderno venne ceduto alla Ferrovia Centrale Umbra.\nLa riattivazione delle due linee, decisa a livello governativo nell'ambito di una strategia che mirava ad eliminare le linee ferroviarie minori, fu sempre caldeggiata dalle autorit\u00e0 locali che nel 1977 affidarono alle Ferrovie Nord Milano il relativo studio di fattibilit\u00e0, che non condusse al momento ai risultati auspicati: gli alti costi previsti suggerirono l'acquisizione della sede; un ulteriore incarico alle stesse FNM fu affidato nel 1990.\nLe strutture e il sedime ferroviario passarono dunque al Demanio che con Legge n. 579 del 31 dicembre 1993 li cedette alla Provincia di Bergamo, intenzionata a riattivare la ferrovia. Dopo anni di discussioni, studi e progetti, alla neocostituita Tramvie Elettriche Bergamasche (TEB) fu affidato il compito di costruire una linea tranviaria da Bergamo ad Albino che utilizzasse in gran parte il vecchio tracciato della ferrovia con fondi derivanti dalla Legge 211/92. La linea, denominata T1 e gestita dalla stessa TEB, \u00e8 entrata in esercizio il 25 aprile 2009 per il tratto dal capoluogo fino ad Alzano Lombardo, e successivamente fino ad Albino.\nParte del sedime del tratto che da Colzate prosegue verso Clusone, \u00e8 stata utilizzata per la costruzione della ciclovia della Valle Seriana.\nCaratteristiche.\nLa linea era una ferrovia a binario semplice e a scartamento regolare di 1435 mm.\nIl tracciato era lungo 34,128 km tra la stazione di Bergamo FVS e Clusone; la diramazione Ponte Selva-Ponte Nossa era lunga circa un chilometro. In fase progettuale, le curve furono concepite con un raggio minimo di 300 metri, mentre la pendenza fu contenuta al 20\u2030. In questo caso ci furono due eccezioni: un tratto nei pressi di Alzano e un altro nei pressi di Comenduno sui quali si raggiunse un'acclivit\u00e0 del 22\u2030. Il tratto Ponte Nossa-Clusone, costruito nel 1911, ebbe una pendenza costante del 33\u2030 e curve dal raggio di 80 metri.\nPer l'armamento in origine furono impiegate rotaie Vignoles da 21\u00a0kg/m, lunghe 12 metri ciascuna e poggianti su diciotto traversine in rovere, mentre sul tratto tra Ponte Selva e Clusone le rotaie ebbero un peso per metro lineare di 27\u00a0kg. Nel 1925, le rotaie da 21\u00a0kg/m furono sostituite con quelle da 30\u00a0kg/m. Undici anni dopo tra la stazione di Bergamo e quella di Redona fu sperimentata la saldatura delle rotaie a due a due, ottenendo campate lunghe 24 metri. Nello stesso periodo, sempre a titolo sperimentale, sulla curva di Borgo Santa Caterina furono posate traverse composte da due zoccoli in cemento armato collegate tra loro da una sbarra in acciaio allo scopo di ridurre i costi di manutenzione dovute alla sostituzione delle traverse in rovere.\nPercorso.\nAttestati a Bergamo presso una stazione posta a fianco di quella della ferrovia della Val Brembana, a lato della piazza su cui si affaccia anche la stazione di Bergamo FS, i treni partivano in direzione nord est sul medesimo percorso urbano a binari affiancati in seguito occupato della tranvia. Lasciato sulla sinistra il bivio per Piazza Brembana e impegnato il tratto in seguito riadattato per il doppio binario tranviario, si incontrava la stazione di Redona, il secondo impianto cittadino, che prendeva il nome dall'omonimo quartiere il quale fu comune autonomo fino al 1927.\nOrmai inoltrata lungo la valle del Serio la ferrovia incontrava nell'ordine le stazioni di Torre Boldone, Ranica, Alzano Lombardo e Nembro, per giungere a quella denominata Albino-Desenzano, riaperta nel 2009 quale capolinea della tranvia. Tale impianto era caratterizzato dall'imponente edificio a tre piani, rimasto in opera, e disponeva di un fascio di quattro binari passanti, pi\u00f9 alcuni binari tronchi, che serviva altres\u00ec una scalo merci e il raccordo che conduceva a un cementificio posto sulla sponda sinistra del fiume Serio.\nI treni proseguivano dunque lungo la valle, sempre in direzione nord ovest, servendo nell'ordine la stazione di Cene, quella di Gazzaniga-Val Gandino, Fiorano, Vertova e Ponte Nossa. Quest'ultimo impianto fungeva da bivio per la diramazione per Ponte Selva, in comune di Parre, trasformata in raccordo merci con l'attivazione del prolungamento del 1911 e definitivamente soppressa nel 1949.\nServita la fermata di Ponte Selva Alta si raggiungeva infine la stazione di Clusone, capolinea della ferrovia e riconvertita in autostazione dopo la chiusura della linea.\nMateriale rotabile.\nIl materiale di trazione d'origine era costituito da un nutrito parco di locomotive a vapore: alla prima locomotiva a tre assi denominata \"Stura\", utilizzata per al costruzione della linea, si affianc\u00f2 un gruppo di cinque unit\u00e0 costruita dagli Ateliers St. Leonard di Liegi e acquistate fra il 1884 e il 1886, che formarono il gruppo 1-5 con i nomi di \"Bergamo\", \"Albino\", \"Serio\", \"Vertova\" e \"Ponte Selva\". Ulteriori unit\u00e0 analoghe giunsero fra il 1900 e il 1914 con la classificazione 28-31 e i nomi di \"Settimo\", \"Torino\", \"Roma\", e \"Derna\". A una pi\u00f9 piccola unit\u00e0 Orenstein &amp; Koppel fu assergnato il numero 32. Infine, sotto la gestione FVS furono acquistati fra il 1924 e il 1929 due gruppi di locomotive di costruzione Breda costituiti dalle unit\u00e0 a sette assi (rodiggio 1-5-1) FVS 51-52 e dalle cinque locomotive a cinque assi (rodiggio 1-3-1) 34-38; il ricorso a un fornitore nazionale fu conseguenza del passaggio di propriet\u00e0 avvenuto nel 1918.\nNel 1931 passarono formalmente in carico alla FVS anche le cinque locomotive a vapore a suo tempo impiegate per la costruzione della ferrovia della val Brembana; si tratta via di unit\u00e0 realizzate dalla Orenstein &amp; Koppel, a due e tre assi, numerate 1-5.\nAvendo il medesimo concessionario in comune rispetto alla tranvia Bergamo-Soncino il materiale di quest'ultima era spesso impiegato sulla ferrovia della Valle Seriana, per cui le locomotive furono dotate di un terzo respingente e di attacchi tranviari.\nDopo la prima guerra mondiale la FVS manifest\u00f2 l'intenzione di abbandonare l'esercizio della tranvia: nel 1921, a seguito dell'opposizione alla chiusura da parte delle amministrazioni locali e dell'opinione pubblica, l'impresa decise di donare impianti e materiale rotabile alle province di Bergamo e Cremona. Per garantirne l'esercizio, le due amministrazioni stipularono una convenzione provvisoria con la tranvia della val Cavallina (TVC) e con la Bergamo-Trescore-Sarnico (BTS). La nuova convenzione dur\u00f2 dal 1\u00ba agosto al 31 dicembre 1921 e vide il trasferimento del materiale rotabile dalla stazione di Bergamo FVS a quella in comune alle due linee tranviarie.\nDopo la seconda guerra mondiale, accantonata l'ipotesi della completa elettrificazione fino a Clusone, i mezzi diesel sostituirono progressivamente le vaporiere: il 10 giugno 1947 arrivarono alla FVS tre automotrici tipo ALn 56 Breda, provenienti dalle FS e che furono classificate nella serie AD 5601-5603, e due rimorchiate, sempre ALn 56 ex-FS demotorizzate, le quali furono classificate come R6001 e R6002. Nel dicembre alle automotrici si aggiunge la AD 5604, una macchina analoga alle precedenti, ma di nuova costruzione accompagnata dalla rimorchiata R6003. Il 29 aprile 1954 giuunsero infine sulla rete sociale le AD 5605 e 5606, di foggia leggermente diversa, assieme alla rimorchiata R6004. Tutti i nuovi mezzi ricevettero la livrea FVS rosso cupo per la parte bassa della cassa e avorio per la fascia dei finestrini e alla cessazione del servizio vennero ceduti alla societ\u00e0 Mediterranea Umbro Aretina per l'esercizio sulla Ferrovia Centrale Umbra.\nPer le manovre e la trazione dei treni in affiancamento alle locomotive a vapore 51 e 52, negli anni 1953-54 vennero inoltre acquistate due locomotive costruite dalla Greco di Reggio Emilia su licenza Deutz del modello V 36. Alla chiusura della linea le stesse furono cedute alla Ferrovia Suzzara-Ferrara."}
{"id": "505650", "revid": "628767", "url": "https://it.wikipedia.org/wiki?curid=505650", "title": "Regno di Polonia (1025-1138)", "text": "Il Regno di Polonia dei primi Piast fu uno Stato polacco esistito negli anni tra l'incoronazione di Boleslao I di Polonia nel 1025 e la morte di Boleslao III di Polonia nel 1138. La base legale per l'esistenza di questo regno cristiano fu stabilita nel 1000 durante il Congresso di Gniezno, durante il quale la Polonia fu riconosciuta come stato dal Sacro Romano Impero e dal Papa.\nStoria.\nContesto storico.\nL'odierna Polonia risultava abitata a ridosso dell'anno Mille da una serie di popolazioni di origine slava: tra queste, fu quella localizzata nella Grande Polonia e capeggiata dai Piast a dare lo slancio definitivo affinch\u00e9 prendesse vita una nuova potenza nello scenario dell'Europa orientale. Boleslao I di Polonia, detto il Coraggioso, sal\u00ec al potere nella regione nel 992. La Polonia, allora Ducato, era uno Stato estremamente fragile e, per assicurarsi una maggiore autorit\u00e0 sulle regioni in mano al nuovo sovrano, situate grosso modo presso l'odierna Polonia occidentale, Boleslao collabor\u00f2 con il re tedesco Ottone III, al fine di trovare un nuovo alleato. Nel 995 partecip\u00f2 a una spedizione in cui vi erano polabi, una sottostirpe degli slavi occidentali. Quando per\u00f2 Ottone III si rec\u00f2 in Italia per ottenere la corona imperiale, il principe polacco mut\u00f2 atteggiamento decidendo di allontanare sua moglie Oda, di origine teutonica, e i suoi figli, e di conseguenza assumere il pieno potere nello stato. Ci\u00f2 port\u00f2 a un raffreddamento delle relazioni polacco-tedesche, cosa che tuttavia dur\u00f2 solo in modo temporaneo. Il riavvicinamento avvenne di nuovo a seguito di ulteriori problemi con i polabi: bench\u00e9 Boleslao avesse collaborato con loro, si tratt\u00f2 di un'eccezione, in quanto tale popolazione spesso effettuava incursioni e razzie nel Ducato di Polonia. Il ripristino delle relazioni diplomatiche fu originato per motivi diversi, in quanto Boleslao aveva bisogno ancora di un supporto dall'esterno, mentre Ottone III sognava di dare vita a un impero cristiano universale che doveva includere anche la Polonia.\nQuesto progetto contribu\u00ec a rafforzare la posizione della Polonia. Quando il vescovo Adalberto di Praga () mor\u00ec nel tentativo di proseguire la cristianizzazione tra i prussiani nel 997, segu\u00ec una sua immediata canonizzazione e Boleslao si mise in moto per conformare un'organizzazione ecclesiastica indipendente in Polonia. L'anno successivo Ottone III si rec\u00f2 in pellegrinaggio alla tomba di un martire a Gniezno. Nell'incontro che ne segu\u00ec, furono scambiati dei doni tra l'imperatore e il sovrano di Polonia, oltre a costituire diversi arcivescovadi. Fu il cosiddetto congresso di Gniezno, una tappa molto importante nella storia della Polonia.\nLe relazioni diplomatiche seguirono una brusca interruzione dopo la morte inaspettata del giovane imperatore tedesco nel 1002. Boleslao approfitt\u00f2 delle lotte interne del Sacro Romano Impero e si insedi\u00f2 in un'area importante dell'Oder, la quale includeva Mei\u00dfen, Milsko e la Lusazia. Quando il potere in Germania venne finalmente assunto da Enrico II il Santo, questi accett\u00f2 la situazione di fatto e non ingaggi\u00f2 battaglia. Tuttavia, il tentativo di assassinare Boleslao architettato probabilmente dai tedeschi ingener\u00f2 nuovi dissapori che per\u00f2 non sfociarono in una guerra aperta. L'improvvisa crescita della posizione del sovrano della Polonia preoccup\u00f2 Enrico II quando si rifiut\u00f2 di rendere omaggio alla Boemia, una regione molto appetita.\nNel 1003, Boleslao scaten\u00f2 una guerra nei pressi di Meissen e ne fu subito coinvolta la vicina Cechia, a seguito della quale la Moravia e la Slovacchia rimasero in mano alla Polonia. I vari scontri proseguiti fino al 1010 tra i due sovrani non portarono a risultati stabili e arrecarono gravi danni agli abitanti della Slesia.\nNel 1012 fu conclusa una tregua quinquennale: Boleslao ruppe l'accordo e invase di nuovo la Lusazia, ma desistette quando nel 1013 fu raggiunto una nuova intesa. Il sovrano della Polonia dovette rendere omaggio a Enrico,e ricevendo in cambio Milsko e la Lusazia, cos\u00ec come assistenza militare nella spedizione in Rutenia. Segu\u00ec una serie di asperit\u00e0 e incomprensioni tra i due monarchi cessata, dopo qualche scaramuccia, il 30 gennaio 1018 a Bautzen. Il vincitore finale del conflitto risult\u00f2 essere Boleslao, che mantenne per s\u00e9 Milsko e la Lusazia.\nFrattanto, Boleslao progettava di estendere la Polonia a est e sud: per questo, in difesa dei diritti al trono del principe Svjatopolk I su Kiev, si diresse presso l'odierna capitale ucraina portando a casa numerosi bottini. Il 18 aprile 1025 Boleslao fu incoronato re, forse dall'arcivescovo di Gniezno su ordine reale, senza dunque il consenso della Santa Sede. Ci\u00f2 permetterebbe di comprendere come mai non viene eseguita alcuna menzione ad una bolla pontificia dalle fonti coeve e giustificherebbe le numerose accuse dei cronisti tedeschi. Pochi mesi dopo, Boleslao si spense all'et\u00e0 di 58 anni, lasciando ai suoi figli territori che la Polonia non aveva mai posseduto in passato (Milsko, la Lusazia, la Moravia, la Slovacchia e le citt\u00e0 di \u010cerven). Malgrado la perdita della Pomerania occidentale, importante centro commerciale e divenuta indipendente durante i combattimenti con la Germania, Boleslao rafforz\u00f2 la posizione politica della Polonia in concomitanza dell'incoronazione: la presenza del clero nello Stato assunse inoltre un valore importante per creare una connessione con Roma, come in altri regni cristiani. Inoltre, instrad\u00f2 la dinastia Piast, pur non essendone il capostipite, al comando fino al 1370. Tra le scelte discutibili intraprese dal primo re di Polonia rientra sicuramente l'aver lasciato un'eredit\u00e0 di conflitti esterni, divenuti in futuro fonte di oneri imposti agli abitanti del paese che portarono a un lento esaurimento delle risorse erariali.\nMiecislao II Lambert (1025-1031).\nMiecislao II ricevette il trono in eredit\u00e0 dal padre e poi probabilmente band\u00ec due dei suoi fratelli dal paese. Nel 1025, fu incoronato re di Polonia, ma si tratt\u00f2 forse di nuovo di un evento avvenuto senza interpellare direttamente la Santa Sede. Miecislao II prov\u00f2 a continuare la politica espansionistica del padre e si un\u00ec dapprima agli insorti contrari al duca svevo Ernesto II e poi, nel 1028, diresse una devastante invasione in Sassonia. L'imperatore Corrado II il Salico rispose un anno dopo con una spedizione di rappresaglia contro Milsko e la Lusazia, la quale per\u00f2 non sort\u00ec risultati.\nProbabilmente, nello stesso periodo il principe ceco Ulrico di Boemia conquist\u00f2 la Moravia e la Slovacchia ai danni di Miecislao. Nonostante secondo alcuni si fosse diretto in Sassonia nel 1030, il sovrano polacco non riusc\u00ec pi\u00f9 a scagliare offensive. Nello stesso anno, il principe della Rus' di Kiev, Jaroslav I, espugn\u00f2 Be\u0142z, unendosi in un secondo momento ad alcuni feudatari tedeschi per un nuovo attacco alla Polonia. L'offensiva congiunta port\u00f2 alla fine della monarchia in Polonia: \u0141u\u017cyce, Milsko e le citt\u00e0 di \u010cerven non appartennero pi\u00f9 alla Polonia e Miecislao fu costretto a lasciare la corte; gli subentr\u00f2 Bezprym.\nIl regno di Bezprym e il governo di Miecislao II (1031-1034).\nBezprym assunse il potere grazie all'appoggio armato ottenuto dal principe Jaroslav. Dopo aver forse assunto delle posizioni contrarie al crescente clero locale, si guadagn\u00f2 dei sostenitori tra chi non voleva fornire benefici a delle caste. Alcuni storici presumono che avesse persino guidato una rivolta popolare, a seguito della quale i cronisti polacchi decisero di condannarlo alla damnatio memoriae. Bezprym restitu\u00ec le insegne dell'incoronazione polacca a Corrado II, abbandonando cos\u00ec la corona reale e riconoscendo il primato dell'imperatore. Da allora cominci\u00f2 un periodo di rigida tirannia, finalizzato a contrastare quella parte della szlachta (nobilt\u00e0) a lui contraria e favorevole invece al predecessore Miecislao. Dopo pochi mesi Bezprym fu assassinato, probabilmente su iniziativa di entrambi i suoi fratelli.\nNel frattempo, dopo essere fuggito in Boemia, Miecislao fu imprigionato per ordine del principe Ulrico e presumibilmente castrato. A giustificare una simile punizione dovette essere la vendetta perch\u00e9 il polacco, quando si trovava al comando, ordin\u00f2 di accecare il principe ceco Boleslao III di Boemia. Ulrico rilasci\u00f2 Miecislao solo dopo la morte di Bezprym, sebbene il principe non riusc\u00ec a riconquistare il pieno potere, come invece desiderava. Minacciato dall'intervento imperiale, il figlio di Boleslao il Coraggioso accett\u00f2 nel 1032 a Merseburg di ripartire lo stato tra i tre pretendenti in cerca di trono: lui stesso, Ottone Boles\u0142awowic e Dytryk, figlio di uno dei fratelli di Boleslao il Coraggioso. A Mieszko andarono la Piccola Polonia e la Masovia, a Ottone la Slesia, a Dytryk la Grande Polonia. Secondo un'altra ricostruzione, a Miecislao and\u00f2 la Grande Polonia e gli altri distretti a Ottone e Dytryk. Solo dopo la morte di Ottone nel 1033 Miecislao rilev\u00f2 il suo distretto, espellendo dunque Dytryk e ricreando lo stato dei Piast. Mor\u00ec l'anno seguente lasciando un paese indebolito e dilaniato dalle divisioni interne.\nIl primo regno di Casimiro il Restauratore e la crisi politica (1034-1039).\nL'unico erede al trono rimaneva il principe Casimiro I di Polonia, circostanza che imped\u00ec ulteriori scontri dinastici. Il nuovo sovrano si trovava a dover gestire una situazione molto sfavorevole, poich\u00e9 lo stato era disorganizzato e la Masovia acquis\u00ec una completa autonomia. Poco si sa su come amministr\u00f2 la Polonia: secondo Gallo Anonimo, Casimiro non fu in grado di rimediare alla separazione della Masovia. Forse l'esempio di Miec\u0142aw provoc\u00f2 una ribellione anche da parte di altri aristocratici locali. Intorno al 1037, si verificarono delle lotte tra alcuni nobili che innescarono una rivolta popolare, a seguito della quale il principe fu costretto a lasciare il paese.\nPer la prima volta, lo stato polacco si vide privato di un monarca al potere, rendendolo un facile bersaglio per i suoi vicini. La situazione fu sfruttata dal principe ceco Bretislao I, che invase la Piccola Polonia nel 1038, saccheggi\u00f2 Cracovia, si impadron\u00ec delle principali citt\u00e0 della Grande Polonia e distrusse la cattedrale di Gniezno: fu capace a quel punto di impadronirsi dei ricchi addobbi della chiesa e delle reliquie di Adalberto di Praga e i cinque martiri. L'invasione e la rivolta popolare del 1037 portarono al crollo dell'amministrazione della chiesa, oltre che delle strutture militari e amministrative, anche se non \u00e8 chiaro fino a che punto si sia verificata l'anarchia e fino a che punto abbiano cercato di governare i nobili in maniera congiunta. In tali circostanze, probabilmente ottenne l'indipendenza la Pomerania orientale, le cui avvisaglie si vedevano gi\u00e0 durante il dominio di Bezprym.\nNon risulta chiaro quale connessione possa esistere tra la gi\u00e0 citata rivolta popolare con il fallimento di Casimiro; i tumulti anticristiani e antifeudali in Polonia vengono menzionati fra l'altro pure da fonti tedesche, ceche e rutene, nonch\u00e9 dalla cronaca di Gallo Anonimo. A causa di significative discrepanze nella datazione degli eventi, non \u00e8 possibile dire quando questi si sono verificati esattamente. Secondo la tradizione storiografica, la rivolta popolare si deve associare al vuoto di governo causato dall'allontanamento di Casimiro (1034-1038) o all'invasione di Bretislao (accaduta dopo il 1038), che potrebbero, avendo distrutto i centri principali della nuova fede, risvegliare sentimenti anticlericali nella gente comune. L'ipotesi che i primi disordini non andassero attribuiti a Bretislao ma al regno di Boleslao il Coraggioso (1022), non hanno ottenuto un riscontro pi\u00f9 ampio.\nCasimiro lasci\u00f2 il paese e fugg\u00ec in Ungheria, dove fin\u00ec probabilmente prigioniero del re Stefano. Solo dopo la morte di quest'ultimo riusc\u00ec a recarsi in Germania e sfrutt\u00f2 le truppe messe a disposizione dall'imperatore Corrado II il Salico per la guerra con Bretislao: con l'autorizzazione del sovrano del Sacro Romano Impero e a capo di svariate truppe, fece ritorno in Polonia nel 1039.\nSecondo regno di Casimiro il Restauratore (1039-1058).\nCasimiro si reinsedi\u00f2 in Polonia al comando di 500 cavalieri tedeschi, i quali risultarono funzionali a sedare la rivolta popolare, rimettere in piedi lo stato e restaurare la religione cristiana nel paese. Si tende a ritenere che ottenne il favore di una grossa fetta dell'aristocrazia, resasi conto della necessit\u00e0 di disporre di un'autorit\u00e0 centrale. A causa dei danni causati da Bretislao nella Grande Polonia, Casimiro scelse di trasferire la sua residenza a Cracovia. Fu da allora che tale citt\u00e0 cominci\u00f2 ad assumere il ruolo di centro principale del regno nei secoli successivi.\nIn futuro, il principe inizi\u00f2 a scontrarsi con il principe ceco per riconquistare la Slesia, persa a causa delle invasioni nel 1038. In primo luogo, ag\u00ec con il sostegno imperiale, poi in modo indipendente. La Slesia fin\u00ec invasa per quattro volte: solo nel 1054 si decise di consegnare, in cambio di un tributo annuale pagato al sovrano della Cechia per un importo di 500 monete d'argento e 30 monete d'oro, la regione alla Polonia. In contemporanea con i combattimenti appena citati, Casimiro si mosse per riconquistare la Masovia. Con grande probabilit\u00e0, nel 1047, forte del sostegno del principe di Rutenia Jaroslav il Saggio, sconfisse gli oppositori e riprese possesso della provincia ribelle. Il principe cerc\u00f2 altres\u00ec di soggiogare la Pomerania, ma dai combattimenti non emersero cambiamenti geopolitici duraturi.\nIl principe contribu\u00ec anche alla ricostruzione del clero, verosimilmente rivolgendosi a suo zio Ermanno, arcivescovo di Colonia. Un aiuto sui quadri sacerdotali potrebbe essere stato fornite pure dal monastero di Brauweiler, luogo dove di recente si erano sposati Azzo di Lotaringia e Matilde di Sassonia. Quasi in contemporanea con l'arrivo del principe, giunse in Polonia Aron, il successivo vescovo di Cracovia, investito inoltre dal papa di un pallio (un simbolo dei poteri arcivescovili). Le attivit\u00e0 di revisione del sistema clericale furono senza dubbio ostacolate dalla situazione particolarmente delicata avvenuta in Slesia. Papa Leone IX all'inizio degli anni Cinquanta ristabil\u00ec in loco una sede vescovile, ma la subordin\u00f2 all'arcidiocesi di Magdeburgo, non a Gniezno. Casimiro viene anche ritenuto il patrocinante della costruzione dell'abbazia benedettina a Tyniec, per tradizione risalente al 1044.\nCasimiro, definito negli ultimi anni della sua vita il Restauratore, si spense nel 1058, cedendo ai suoi figli uno stato con strutture di potere ricostruite e possedimenti maggiori di quelli che lui aveva trovato nel 1034 (si pensi alla Piccola e alla Grande Polonia, la Cuiavia, alla Masovia e alla Slesia). La parte sud-orientale della Slesia, cos\u00ec come la Pomerania, Milsko, la Lusazia e le citt\u00e0 di \u010cerven rimasero al di fuori dei suoi confini.\nIl regno di Boleslao l'Ardito (1058-1079).\nDopo la morte di Casimiro, il potere supremo and\u00f2 al figlio maggiore, Boleslao. Anche due fratelli del nuovo principe ottennero alcuni distretti: a Ladislao Herman tocc\u00f2 la Masovia, a Miecislao la Cuiavia con Kruszwica. Nei primi anni del suo regno, Boleslao continu\u00f2 la cauta politica di suo padre, ma intorno al 1060 inizi\u00f2 a combattere con il suo vicino meridionale. La prima invasione della Cechia si concluse con un fallimento e la controversia si risolse attraverso il matrimonio di \u015awi\u0119tos\u0142awa con Vratislao II. Le relazioni si deteriorarono nuovamente a causa del conflitto dinastico in Ungheria: dopo la morte del re B\u00e9la, scoppiarono scontri tra Salomone, sostenuto dall'Impero e dalla Cechia, e i suoi cugini, G\u00e9za e Ladislao.\nInizialmente, Boleslao opt\u00f2 per non intervenire direttamente; tuttavia, poich\u00e9 il crescente conflitto con i cechi port\u00f2 alla cessazione dei tributi dalla Slesia e agli anni di reciproche invasioni su scala minore lungo i confini, il principe di Polonia ignor\u00f2 i tentativi di cercare una soluzione diplomatica al conflitto promossi dal sovrano tedesco Enrico IV, circostanza che convinse quest'ultimo ad allestire i preparativi per invadere lo stato dei Piast. Alla fine, la campagna non ebbe luogo perch\u00e9 una rivolta sassone scoppi\u00f2 nell'impero nel 1073. In un siffatto contesto, Boleslao pot\u00e9 concedersi maggiore libert\u00e0 decisionale nei rapporti con i suoi vicini e riusc\u00ec a far installare G\u00e9za sul trono ungherese, organizzando altres\u00ec due spedizioni in Rutenia in difesa del principe Izjaslav. Quest'ultimo, grazie all'intervento polacco nel 1069, riconquist\u00f2 il trono, venendo esiliato quattro anni dopo. Boleslao in principio si rifiut\u00f2 di aiutarlo una seconda volta, ma cambi\u00f2 idea, probabilmente cedendo alla richiesta del pontefice romano, e nel 1076 support\u00f2 Izjaslav nella sua riuscita lotta per il trono: a seguito di questo evento, Boleslao si dimostr\u00f2 insofferente nei confronti del Gran Principe di Kiev.\nI contatti con la Santa Sede non si limitarono alle questioni rutene: infatti, in vista della disputa per l'investitura tra Enrico IV e Gregorio VII, il duca di Polonia si schier\u00f2 dalla parte del secondo. Ci\u00f2 permise di ripristinare l'organizzazione della chiesa negli anni 1075-1076 e di ottenere la corona il 25 dicembre 1076.\nLa condizione del clero polacco nel 1075 \u00e8 nota grazie alla conservata lettera di Gregorio VII indirizzata al principe polacco: in brevi termini, i vescovi dovevano essere pochi e senza seggi permanenti. La missione di apportare tali accorgimenti fu affidata a legati pontifici, che convocarono un sinodo speciale a cavallo del 1075-1076, forse con la partecipazione dei vescovi sassoni. La nuova divisione presupponeva l'esistenza della metropoli di Gniezno con quattro entit\u00e0 minori: Cracovia, Breslavia, Pozna\u0144 e P\u0142ock. Bogumi\u0142 ricevette il titolo di arcivescovo.\nL'autorit\u00e0 del re risultava minacciata da un conflitto con il vescovo di Cracovia, Stanislao di Szczepan\u00f3w. Pare che la disputa presentasse radici pi\u00f9 profonde dell'insubordinazione personale del chierico, anche se \u00e8 impossibile tentare di ricostruirla a causa della penuria di informazioni. Verosimilmente, durante la spedizione di Boleslao in Rutenia, il paese visse disordini sociali e tumulti: alcuni dei cavalieri del monarca polacco disertarono o tornarono in patria e cominciarono a fomentare violente rivolte. Il re sollecit\u00f2 le truppe a lui fedeli ad agire in fretta e ci\u00f2 irret\u00ec ancor di pi\u00f9 l'ala di aristocratici a lui ostile, sostenuta o addirittura capitanata da Stanislao di Szczepan\u00f3w. Questi prese infatti le parti dei cavalieri, critic\u00f2 lo stile di vita dissoluto della corte e forse scomunic\u00f2 persino il re. Per tutta risposta, Boleslao fece decapitare per alto tradimento il religioso, nel corso di una celebrazione, e i congiurati a lui vicini. Stando a una tradizione successiva, contenuta nella cronaca di Wincenty Kad\u0142ubek, non ci fu un'esecuzione formale, ma una pena di morte eseguita dal sovrano in persona. Questa versione degli eventi, sebbene contenta elementi irrealistici, non viene esclusa dagli storici odierni. Dopo la morte di Stanislao, scoppi\u00f2 una ribellione nella szlachta, dalla portata tale che Boleslao dovette scappare in Ungheria. L'eventuale ruolo assunto nella sommossa dal fratello del principe, Ladislao Herman, non \u00e8 chiaro: nella storiografia pi\u00f9 antica, la sua figura veniva spesso direttamente associata a quella degli oppositori. Oggi, si presume che avesse assunto il potere solo dopo il rovesciamento di Boleslao, su istigazione dell'\u00e9lite a lui fedele, tra cui il famoso voivoda Sieciech.\nBoleslao, sulla strada per la terra magiara, immagin\u00f2 di ottenere aiuti militari dal re Ladislao, il cui fratello e predecessore egli stesso pose sul trono ungherese. Tuttavia, non riusc\u00ec a convincerlo a intervenire e di l\u00ec a poco per\u00ec in circostanze poco chiare.\nIl regno di Ladislao Herman (1079-1102).\nLadislao Herman si mosse per assumere il potere nel paese probabilmente solo dopo la morte di Boleslao, cio\u00e8 nel 1081 o 1082. Fin dall'inizio persegu\u00ec una politica cauta, tessendo buoni rapporti con la Cechia e l'Ungheria. Rinunci\u00f2 inoltre alla corona e si un\u00ec ad alcuni scontri in Germania. Dal momento in cui sal\u00ec al trono, non si dimostr\u00f2 di grande personalit\u00e0 e il vero potere rimase al suo palatino Sieciech della famiglia Top\u00f3r. Verosimilmente, fu lui a decidere di avvelenare il figlio di Boleslao l'Audace, Mieszko, e a spedire in un monastero il primo figlio di Ladislao Herman, Zbigniew, che, secondo Gallo Anonimo, sarebbe stato illegittimo. Ottenne supporto grazie alle spedizioni alla Pomerelia nel 1090, le quali avrebbero consentito l'incorporazione di questo territorio nello stato dei Piast. Tuttavia, la guerra si concluse con un fallimento, minando la reputazione del palatino. I suoi nemici fuggirono in Boemia, dove ottennero il sostegno di Bretislao II, e poi liberarono il principe Zbigniew. Allo stesso tempo (intorno al 1092), il sovrano polacco smise di pagare tributi dalla Slesia.\nNel 1093, si verific\u00f2 una rivolta in Slesia ispirata dagli emigranti. Il komes locale, tale Magnus, si pieg\u00f2 a Zbigniew proprio mentre al contempo ci fu un'invasione ceca. Bretislao saccheggi\u00f2 la Slesia e assunse il controllo della terra di K\u0142odzko. W\u0142adys\u0142aw Herman \u00e8 stato costretto a iniziare una guerra civile volta a ripristinare l'unit\u00e0 del paese. In primo luogo, ha ripreso a rendere omaggio, normalizzando cos\u00ec i rapporti con i cechi. In cambio, Brzetys\u0142aw II cedette la terra di K\u0142odzko (oggi parte meridionale del Voivodato della Bassa Slesia) in feudo al figlio minore di Ladislao, Boleslao Boccatorta. Il sovrano della Polonia pianific\u00f2 quindi un attacco ai ribelli con l'appoggio delle truppe ungheresi: tuttavia, i magiari non solo non assistessero il principe, ma eseguirono anche un tentativo infruttuoso di rapire Ladislao e Sieciech. Il cavalierato polacco rifiut\u00f2 di combattere da solo, cosa che costrinse il principe a dover trattare con gli oppositori, riconoscendo i diritti di Zbigniew e consegnandogli la Slesia. Sieciech non fu d'accordo con questa decisione e assold\u00f2 alcuni silesiani allo scopo di attaccare Zbigniew. L'assalto riusc\u00ec in parte perch\u00e9 fu fatto prigioniero il principe, ma la sua posizione ne usc\u00ec ancor pi\u00f9 indebolita. La ribellione si esaur\u00ec tra il 1093 e il 1096.\nSotto l'influenza dell'opposizione, probabilmente capeggiata dalla potente casata degli Abdank in competizione con la famiglia Top\u00f3r e con la Chiesa, nel 1097 Ladislao Herman restitu\u00ec al principe Zbigniew i suoi diritti, affidando poi a entrambi i figli il comando dell'esercito che doveva colpire la Pomerania. La spedizione non ebbe mai luogo, poich\u00e9 i fratelli unirono le forze contro il padre e Sieciech. Ladislao, temendo per la sua posizione, accett\u00f2 la divisione dello stato: la Slesia and\u00f2 a Boleslao, la Grande Polonia a Zbigniew, mentre lui stesso mantenne la Piccola Polonia e la Masovia. Questa suddivisione non compiacque i fratelli, soprattutto perch\u00e9 Ladislao (de facto Sieciech) conservava il diritto di nominare i governatori della citt\u00e0 e a Boleslai fu assegnato un tutore per controllare le sue azioni. Di conseguenza, i combattimenti ripresero e perdurarono fino al 1100 o 1101, quando Sieciech dovette infine arrendersi. Presto termin\u00f2 anche il regno di Ladislao Herman, morto nel 1102.\nIl duumvirato Boleslao-Zbigniew (1102-1107).\nDopo la morte di Ladislao Herman, furono creati due paesi, i cui governanti avevano uguali poteri: Zbigniew in Grande Polonia e Masovia e Boleslao in Piccola Polonia e Slesia. Certo, Zbigniew era formalmente il sovrano superiore per via della sua maggiore et\u00e0, ma Boleslao non si comport\u00f2 mai alla stregua di un vice. I fratelli perseguirono una politica estera indipendente e la mancanza di una chiara definizione della sovranit\u00e0 pose gli estremi affinch\u00e9 un conflitto potesse avvenire da l\u00ec a poco. La politica relativa alla Pomerania fu sopra ogni altra questione controversa: Zbigniew mostr\u00f2 intenzioni pacifiche nei confronti del suo vicino settentrionale, mentre l'aggressivo Boleslao organizz\u00f2 cinque incursioni ai danni dei pomerani. Le controffensive interessarono solo le regioni nelle mani di Zbigniew. In siffatto contesto, Zbigniew tent\u00f2 di trovare un accordo con i cechi, cosa che gli avrebbe dato l'opportunit\u00e0 di controllare suo fratello. Nel frattempo, Boleslao decise di avvicinarsi alla Rutenia e all'Ungheria, e poi nel 1105, insieme al re ungherese Colomanno, invase la Cechia. Per i primi anni, il conflitto tra i fratelli si limit\u00f2 ad assemblare una coalizione e combattere con gli alleati del concorrente. Allo stesso tempo, intorno al 1106, i fratelli strinsero un'intesa ai sensi della quale avrebbero dovuto condurre una politica estera comune senza stringere alleanze l'uno contro l'altro. Quest'accordo si rivel\u00f2 assai fragile, anche se non appare chiaro quale sovrano per primo si oppose apertamente al fratello. Secondo la cronaca di Cosma Praghese, Zbigniew brand\u00ec le armi nel 1103 contro Boleslao, che tent\u00f2 invano di ottenere il supporto ceco. Gallo Anonimo attribu\u00ec l'iniziativa invece a Boleslao, che era l'erede in linea retta e pertanto si sentiva il naturale sovrano dell'intero stato polacco.\nNel 1106 riusc\u00ec a rompere l'alleanza con Zbigniew rivolgendosi al principe ceco Bo\u0159ivoj II. Approfittando di questo successo, colp\u00ec il fratello accusandolo di stringere contatti segreti con i cechi. La Grande Polonia venne conquistata per prima senza grossi problemi e poi fu il turno della Mazovia. Boleslao assunse il potere supremo nello stato e lasci\u00f2 a suo fratello solo la Masovia come feudo.\nIl dominio indipendente di Boleslao III Boccatorta (1107-1138).\nNel 1107, Boleslao organizz\u00f2 un'altra spedizione in Pomerania, non sostenuta da Zbigniew con i suoi uomini. Boleslao sfrutt\u00f2 tale mancanza come pretesto per strappare via il feudo a suo fratello. In inverno, a cavallo tra il 1107 e il 1108, con l'aiuto dei ruteni e degli ungheresi sconfisse Zbigniew e lo band\u00ec dal paese. Da quel momento in poi, persegu\u00ec la politica in maniera del tutto indipendente. Decise di lavorare a stretto contatto con l'Ungheria e di ostacolare invece il Sacro Romano Impero. Mentre prendeva contatti con i nemici di quest'ultima potenza, Boleslao prov\u00f2 invano a collocare il principe esiliato Bo\u0159ivoj II sul trono ceco. Allo stesso tempo, ci fu un'invasione tedesco-ceca dell'Ungheria: l'attacco di Boleslao alla Cechia indebol\u00ec le capacit\u00e0 della coalizione, cosa che permise al re Colomanno di stipulare una pace con la Germania. Tra le condizioni che portarono a un tale atto figurava verosimilmente come condizione il ritiro dei magiari dall'alleanza con la Polonia. Di conseguenza, Boleslao perse il suo alleato, utilizzato dal tedesco Enrico V nel 1109 per difendere le rivendicazioni di Zbigniew. La vera ragione che spinse di l\u00ec a poco Enrico V all'invasione fu probabilmente il gi\u00e0 citato attacco di Boleslao alla Cechia, considerata un'azione ostile. La spedizione in Polonia si chiuse con un fallimento e i tedeschi, nonostante l'impiego di innovative macchine d'assedio, non espugnarono nessuno degli importanti insediamenti polacchi. Circa 10.000 soldati tedeschi marciarono attraverso la Slesia passando per Bytom sull'Oder, G\u0142og\u00f3w e Breslavia; Boleslao evit\u00f2 di ingaggiare una grande battaglia, sforzandosi invece di distruggere l'esercito e il morale nemico tramite estenuanti attacchi alle truppe in distacco, ai sistemi di approvvigionamento, ecc. Questo metodo fu ripagato ed Enrico V torn\u00f2 senza nemmeno raggiungere l'Alta Slesia.\nNel 1110, il sovrano polacco avvi\u00f2 un'altra infruttuosa campagna in Boemia, in quanto, sebbene surclass\u00f2 gli avversari a Trutina, non riusc\u00ec a raggiungere la capitale e a installare sul trono il pretendente da lui sostenuto, Sob\u011bslav, che avrebbe dovuto poi operare alla stregua di un fantoccio. Non furono eseguiti ulteriori tentativi per non aggravare i rapporti con Enrico V e, nel 1111, si giunse a una tregua, in base alla quale Sob\u011bslav torn\u00f2 in Boemia e Zbigniew in Polonia. Boleslao, nonostante avesse promesso di accettare suo fratello, lo condusse in una trappola, lo accec\u00f2 e da l\u00ec a poco Zbigniew mor\u00ec. Per non ledere eccessivamente la sua immagine agli occhi del clero, il principe decise di compiere pellegrinaggi penitenziali a Gniezno e in Ungheria, ma di fatto il suo potere fu rafforzato in virt\u00f9 dell'eliminazione di un possibile concorrente.\nLe relazioni con la Germania e la Repubblica Ceca si normalizzarono, cosa che permise a Boleslao di concentrarsi sulla Pomerania. Sebbene le spedizioni durarono dal 1102, nessuna di esse si caratterizz\u00f2 per essere diversa da sporadici saccheggi. Dopo il 1109, Boleslao scaten\u00f2 una guerra per sottomettere la regione: entro il 1119, espugn\u00f2 la Pomerania e raggiunse Danzica, mentre nel 1121 rese omaggio alla Pomerania occidentale. In seguito, focalizz\u00f2 la sua attenzione sull'Ungheria, dove mor\u00ec il re Stefano II. Nel 1131, il principe polacco intervenne per difendere i diritti al trono di Boris, che si spacciava come figlio di Colomanno I. L'azione si concluse in un disastro: l'esercito di Boleslao fu sbaragliato e il principe ceco Sob\u011bslav invase la Slesia, causando gravi danni. L'infruttuosa spedizione in Ungheria fece precipitare Boleslao nell'isolamento politico, tanto che nel 1134 scelse di non interessarsi pi\u00f9 alle questioni ungheresi. L'inizio degli anni Trenta, oltre a portare la crisi della politica estera, comport\u00f2 anche un'incrinatura dei rapporti con la Chiesa, condotta fino a quel momento con notevole successo. Nel 1124 furono creati tre nuovi vescovati: Lebus, Kruszwica e W\u0142oc\u0142awek, di cui gli ultimi due furono congiunti presto. Dal 1123, ebbe luogo un processo di cristianizzazione della Pomerania prima diretto da Bernardo lo spagnolo, poi, dopo il suo fallimento, da Ottone di Bamberga che avvi\u00f2 i preparativi per la creazione di un'organizzazione diocesana in Pomerania. A causa di un possibile conflitto di interessi (si prevedeva di istituire due vescovadi, uno sotto Magdeburgo con la capitale a Stettino e uno sotto Gniezno a Wolin), l'occupazione delle capitali episcopali fu ostacolata da una nuova spaccatura nella chiesa: lo scisma di Anacleto II. Nella disputa tra questo antipapa e Innocenzo II, sostenuto dal re tedesco Lotario II di Supplimburgo, il principe polacco si schier\u00f2 con Anacleto. Quando Innocenzo sembr\u00f2 prevalere, la presa di posizione della Polonia non venne dimenticata. Nel 1131 il vescovado di Pozna\u0144 pass\u00f2 all'arcidiocesi di Magdeburgo e nel 1133 questo subordin\u00f2 ad esso tutti i vescovati polacchi.\nQuesta crisi, cos\u00ec come i fallimenti nelle relazioni estere e l'isolamento politico, incrinarono la posizione di Boleslao in favore dell'imperatore. Il 15 agosto 1135 dovette pagare a questi un tributo feudale (in occasione del congresso di Merseburg) e acconsent\u00ec a rendere omaggio dalla Pomerania e da R\u00fcgen. Negli anni successivi, grazie all'adesione al campo imperiale, si procedette a ridefinire anche i rapporti con Boemia e Rus'. L'organizzazione ecclesiastica polacca riacquis\u00ec una sua autonomia (lo testimonia la bolla \"Ex commisso nobis a Deo\" del 1136, il pi\u00f9 antico testo scritto di cui si ha notizia ritrovato in Polonia). Ci\u00f2 rese possibile ribadire il sostegno finale a Innocenzo II, avvenuta quasi in concomitanza con la morte dell'arcivescovo di Magdeburgo, fortemente influenzato, Norberto di Pr\u00e9montr\u00e9.\nBoleslao mor\u00ec nel 1138; in base alla legge sulla successione, divise lo stato tra i suoi figli, introducendo il principio dell'anzianit\u00e0 agnatizia, secondo il quale dovevano rimanere al potere i rappresentanti pi\u00f9 anziani della famiglia. In questo modo, probabilmente intendeva istituire regole chiare che evitassero lotte di successione, simili a quelle che Boleslao intraprese con Zbigniew. Se questo fosse stato effettivamente il piano del sovrano, di sicuro non raggiunse l'effetto desiderato. L'atto di successione innesc\u00f2 numerose guerre interne e alla frammentazione della Polonia nei distretti della Polonia esistiti fino all'inizio del XIV secolo. Alcuni ricercatori indicano altre possibili ragioni per ordinare la questione della successione dell'autorit\u00e0 suprema, tra cui sforzi crescenti per ridurre l'impatto dei nobili e il desiderio di garantire i diritti al trono dei figli dal secondo matrimonio. Vi \u00e8 inoltre un gruppo di storici che nega l'importanza di questo atto e fa notare che, in precedenza, la spartizione del potere tra pi\u00f9 membri della dinastia. Questi ricercatori datano l'inizio della disgregazione regionale fino alla fine del XII secolo. A volte l'atto di successione viene collegato alla ribellione rapidamente soppressa del voivoda Skarbimir del 1117, che potrebbe essere una manifestazione delle suddette aspirazioni dei circoli nobili.\nCultura e societ\u00e0.\nLo sviluppo della Chiesa e la cristianizzazione delle terre polacche.\nLe influenze del cristianesimo in Polonia prima del 966 (anno in cui si insedi\u00f2 Miecislao I) sono oggetto di discussione tra gli accademici e, a causa della mancanza di prove inequivocabili nei documenti e nell'archeologia, rimangono solo ipotesi. Si presume che lo Stato della Grande Moravia abbia iniziato ad influenzare le terre della Piccola Polonia e della Slesia, che potrebbe aver incorporato nella sua composizione intorno all'875. \u00c8 possibile che, per mezzo di questi fattori, il cristianesimo, che si stava diffondendo in Moravia in quel momento grazie alle attivit\u00e0 dei santi Cirillo e Metodio, giunse in Polonia. Si racconta in particolare che un certo \"\u017bywot\" convoc\u00f2 un principe della Vistola che avrebbe smesso di perseguitare i cristiani e avrebbe abbracciato lui stesso la loro fede, venendo dunque battezzato. \u00c8 impossibile determinare la validit\u00e0 storica di questo evento, cos\u00ec come la presunta istituzione di diversi vescovadi di rito ortodosso nella Polonia meridionale.\nUlteriori tentativi di cristianizzazione potrebbero essere apparsi anche nel sud da parte dell'odierna Repubblica Ceca. A met\u00e0 del X secolo, con la pressione ceca verso la Slesia e la Piccola Polonia, potrebbe essere iniziata l'azione missionaria di due vescovati tedeschi, ovvero Ratisbona e Passau, sotto la cui giurisdizione a quel tempo erano rispettivamente la Cechia e la Moravia. Tuttavia, non ci sono tracce chiare che confermino la cristianizzazione in questo periodo.\nAbbiamo le prime notizie certe sulla cristianizzazione grazie alla menzione del battesimo del principe Miecislao I nel 966, che port\u00f2 alla creazione del primo vescovado in Polonia situato a Pozna\u0144, guidato dal vescovo Giordano (primo vescovo della storia polacca). Lo status del primo vescovato polacco non \u00e8 chiaro: secondo il racconto di Tietmaro di Merseburgo, realizzato solo diversi decenni dopo questi eventi, era sottoposta alla nuova diocesi di Magdeburgo. Nonostante questa testimonianza, che appare fuorviante, Giordano \u00e8 considerato un vescovo missionario direttamente subordinato al papa: la scelta di Pozna\u0144 come sede del vescovo missionario fu probabilmente determinata dalla fondazione del primo edificio cristiano l\u00ec.\nIl clero, che inizi\u00f2 a piantare le radici della cristianit\u00e0 nello stato di Gniezno, era prevalentemente di etnia tedesca, sebbene lo stesso Giordano provenisse dall'Europa occidentale, mentre il suo successore, Unger, era sassone o della Turingia. La conseguenza del congresso di Gniezno nel 1000 fu la creazione della metropoli di Gniezno, la prima metropoli ecclesiastica in Polonia, subordinata direttamente al Papa e guidata dal fratello di Adalberto di Praga, Gaudenzio. Insieme a tale costituzione, furono creati nuovi vescovati-suffraganei sotto Gniezno a Cracovia con il vescovo Poppo, a Ko\u0142obrzeg con il vescovo Reinbern, a Breslavia con il vescovo Giovanni. Il vescovato di Pozna\u0144 rimase fuori dalla metropoli di Gniezno fino alla morte del vescovo Unger. Fino al XII secolo, la cristianizzazione ha compiuto progressi significativi in Polonia e la conversione formale della Pomerania occidentale nella prima met\u00e0 del XII secolo, realizzata grazie agli sforzi di Boleslao III Boccatorta, ha permesso di stabilire una sede vescovile a Wolin ed edificare molte chiese nella regione."}
{"id": "505652", "revid": "114848113", "url": "https://it.wikipedia.org/wiki?curid=505652", "title": "Premi Oscar 1940", "text": "La 12\u00aa edizione della cerimonia di premiazione degli Oscar si \u00e8 tenuta il 29 febbraio 1940 al \"Coconut Grove\" dell'Hotel Ambassador di Los Angeles, condotta dall'attore comico Bob Hope.\nVincitori e candidati.\nVengono di seguito indicati in grassetto i vincitori. &lt;br&gt;\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Douglas Fairbanks Sr. in memoria del suo unico ed importante contributo, come primo presidente dell'Academy, allo sviluppo internazionale del cinema.\nA William Cameron Menzies per i notevoli traguardi raggiunti nell'uso del colore, al fine di catturare i drammatici stati d'animo di \"Via col vento\" (\"Gone with the Wind\").\nAl Motion Picture Relief Fund in riconoscimento dei notevoli servizi resi all'industria cinematografica negli anni scorsi, dalla societ\u00e0 e dalla sua dirigenza progressista.\nAlla Technicolor Co. per il suo contributo nell'aver portato con successo la tecnica dei tre colori sullo schermo.\nPremio giovanile.\nA Judy Garland\nPremio alla memoria Irving G. Thalberg.\nA David O. Selznick per il film Via col Vento."}
{"id": "505654", "revid": "1305772", "url": "https://it.wikipedia.org/wiki?curid=505654", "title": "Pilota", "text": ""}
{"id": "505658", "revid": "124769127", "url": "https://it.wikipedia.org/wiki?curid=505658", "title": "Pronome relativo", "text": "Il pronome relativo sostituisce un componente della frase mettendo in relazione proposizioni diverse, subordinando la frase da esso introdotta a quella che contiene la parola sostituita (proposizione reggente).\nI pronomi relativi possono sostituire, a seconda dell'utilizzo, il soggetto, il complemento oggetto o un complemento indiretto della proposizione relativa.\nIl pronome relativo serve in genere a evitare la ripetizione di un componente della frase, detto \"antecedente\". Nell'esempio riportato Carlo \u00e8 l'antecedente di cui si vuole evitare la ripetizione.\nI principali pronomi relativi sono i seguenti:\nA questi ultimi si affiancano i \"pronomi relativi doppi\", detti anche pronomi relativi misti: \"chi, chiunque, quanto, quanti, dovunque, ovunque\".\nQuesti pronomi differiscono per il ruolo sintattico che possono svolgere nella proposizione subordinata: soggetto, complemento oggetto, complementi indiretti.\nIl pronome relativo che.\nQuesto pronome \u00e8 invariabile e assume solo il ruolo sintattico di soggetto e complemento oggetto. Considerando i seguenti enunciati\nVedremo come il pronome \"che\" riveste nella frase subordinata del primo esempio il ruolo di soggetto ('la donna vende'), mentre nel secondo esempio riveste invece il ruolo di complemento oggetto ('tu vedi la donna').\nAltri esempi:\nComplemento oggetto:\nSoggetto:\nQuesto pronome nella lingua italiana non fa dunque distinzioni per il caso come avviene invece in francese (\"qui\" per il soggetto oppure \"que\" per il complemento), n\u00e9 tiene conto di aspetti semantici come la distinzione tra cose e persone (in inglese, per esempio, si distinguerebbe tra \"which\" per le cose e \"who\"/\"whom\" per le persone).\nAltre funzioni del \"che\".\nOccorre prestare attenzione, dato che la parola \"che\" assume anche altre sei funzioni, oltre che quella di pronome relativo, come si vede negli esempi seguenti.\nIl pronome relativo \"il quale\".\nPu\u00f2 sostituire \"che\" nel ruolo di soggetto:\nNel ruolo di complemento oggetto, invece, questo pronome \u00e8 raro.\nIl vantaggio di questo pronome sta nel fatto di indicare esplicitamente genere e numero evitando quindi casi ambigui. \n\"Il quale\" pu\u00f2 inoltre indicare complementi indiretti se accompagnato da una preposizione:\nNell'esempio, \"alla quale\" indica il complemento di termine.\nIl pronome relativo \"cui\".\nQuesto pronome indica complementi indiretti, generalmente combinato a una preposizione:\nAltri esempi:\nNel caso il pronome regga un complemento di termine, \u00e8 possibile omettere la preposizione \"a\": \"cui\" \u00e8 gi\u00e0 di per s\u00e9 una forma di dativo (si tratta del dativo singolare del pronome relativo latino \"qui, quae, quod\") e quindi l'aggiunta della preposizione \"a\" pu\u00f2 essere sentita come pleonastica e ridondante. Nel primo degli esempi esposti sopra \u00e8 allora possibile dire anche:\nSe il pronome \u00e8 compreso tra un articolo e un sostantivo, significa \"del quale\":\nPronomi relativi \"doppi\" (o \"misti\" o \"senza antecedente\").\nEssi possono essere ricondotti all'unione di un pronome dimostrativo, o indefinito, oppure di un nome, accompagnato da aggettivo indefinito, con un pronome relativo, incorporando nel loro \"significato\" sia l'uno che l'altro:\nQuesti pronomi non prevedono specificazione dell'antecedente, dato che lo contengono."}
{"id": "505663", "revid": "287204", "url": "https://it.wikipedia.org/wiki?curid=505663", "title": "Cratere Fermi", "text": "Fermi \u00e8 un cratere lunare intitolato al fisico italiano Enrico Fermi.\nDescrizione.\n\u00c8 una formazione molto grande che si trova sul lato nascosto della Luna. Una delle sue caratteristiche principali \u00e8 il grande cratere Tsiolkovskiy, che si trova sul bordo sudorientale di Fermi. A differenza di Tsiolkovskiy, il fondo del cratere Fermi non \u00e8 coperto dalla scura lava basaltica, dunque \u00e8 sostanzialmente indistinguibile dal terreno circostante. Se si trovasse sul lato visibile del satellite sarebbe certamente uno dei crateri pi\u00f9 notevoli; le sue dimensioni, 183\u00a0km di diametro, sono grossomodo uguali a quelle del cratere Humboldt, che si trova a parecchie centinaia di chilometri a ovest-sudovest.\nTale formazione \u00e8 stata significativamente erosa e danneggiata da impatti seguenti, e parecchi crateri, anche di dimensioni notevoli, sono visibili sia sul bordo che nel fondo di Fermi. Il cratere Delporte, situato sull'orlo nordoccidentale, \u00e8 il pi\u00f9 grande; un po' pi\u00f9 a est sull'orlo settentrionale si trova il cratere Litke. Il piccolo cratere Xenophon \u00e8 circa al centro del bordo meridionale. Nella met\u00e0 sud del fondo si trovano i crateri Diderot e Babakin.\nIl bordo \u00e8 conservato meglio lungo la met\u00e0 settentrionale; quella meridionale, invece, \u00e8 ormai visibile soltanto come un tratto di terreno irregolare. Il fondo interno di Fermi, modificato pesantemente dalla nascita di Tsiolkovskiy, presenta delle striature sulla parte nordest, ed alcuni crinali paralleli lungo il bordo occidentale di Tsiolkovskiy. Il resto del fondo \u00e8 abbastanza livellato, sebbene sia punteggiato da piccoli crateri. La sezione centrale in particolare presenta numerosissime formazioni."}
{"id": "505665", "revid": "1451528", "url": "https://it.wikipedia.org/wiki?curid=505665", "title": "Grumman A-6 Intruder", "text": "Il Grumman A-6 Intruder era un aereo da attacco al suolo imbarcato statunitense, il primo velivolo con capacit\u00e0 di attacco a bassa quota in ogni condizione meteo per eludere le difese aeree avversarie.\nCostruito in circa 700 esemplari ed entrato in servizio nel 1963, combatt\u00e9 durante la guerra del Vietnam portando a termine azioni poco \"pubblicizzate\" ma molto efficaci. Almeno 59 aerei andarono distrutti in tale guerra, due dei quali abbattuti da caccia cinesi J-6 (la versione su licenza del MiG-19).\nL'A-6 era una macchina da circa 25 tonnellate con un carico utile di 8.100\u00a0kg ed una velocit\u00e0 di oltre 1.000\u00a0km/h.\nVenne ritirato dal servizio nel 1996 e venne sostituito dalle versioni da bombardamento del Grumman F-14 Tomcat e dal pi\u00f9 moderno McDonnell Douglas F/A-18 Hornet. Esiste ancora un derivato in servizio, l'EA-6B Prowler da guerra elettronica, uno dei pi\u00f9 efficaci aerei ECM mai costruito, ma anche tristemente noto al grosso pubblico per l'incidente noto come la strage del Cermis.\nSviluppo.\nNella necessit\u00e0 di sostituire i bombardieri imbarcati A-3 Skywarrior, dalla prevedibile obsolescenza e dalle dimensioni non propriamente trascurabili, l'US Navy, con la sua specifica TS-149 del 1956, richiese un aereo imbarcato ogni tempo, con raggio di 1.850\u00a0km e capacit\u00e0 di decollo breve.\nLe richieste riguardo alle capacit\u00e0 di attacco erano particolarmente severe, anche in seguito alla dura esperienza della guerra di Corea, dove molti degli attacchi dovettero essere eseguiti in cattive condizioni meteo e di visibilit\u00e0. Alcune delle otto ditte che intervennero con i loro 11 progetti proposero addirittura dei velivoli con turboeliche, malgrado la velocit\u00e0 di crociera richiesta fosse di 925\u00a0km/h, ma alla fine della competizione, con l'inizio dell'esame delle proposte nel maggio del 1957 e termine gi\u00e0 il dicembre dello stesso anno, i vari contendenti, tra cui la Douglas e la Martin, cedettero il passo al \"Project 128\" della Grumman, risultato dopo varie altre modifiche il vincitore, e completato in maniera definitiva nel 1959. Inizialmente esso era noto come A2F, ma la designazione, di stampo ancora legato alle procedure degli anni trenta-quaranta, sarebbe stata poi ridefinita come A-6.\nNel frattempo, con la specifica SR-195 l'USAF ebbe a che fare con il progetto Grumman, in quanto un A2F modificato nella struttura e nelle componenti elettroniche venne presentato al concorso, il cui elemento fondamentale era per\u00f2 l'alta velocit\u00e0 supersonica, requisito che determin\u00f2 la vittoria dell'F-111.\nIl Grumman A2F avrebbe dovuto essere considerato un caccia \"century series\", con la denominazione di F-112. Nel frattempo, L'US Navy ordin\u00f2 8 prototipi che vennero approntati con molta rapidit\u00e0, in quanto il primo di essi vol\u00f2 gi\u00e0 il 19 aprile 1960. La corsa di decollo corto era importante non tanto per l'US Navy quanto piuttosto per i Marines, che richiedevano un valore, effettivamente incredibile, di appena 245 metri a pieno carico. Per tentare di ovviare a tale richiesta, vennero montati dei turbogetti con ugello orientabile verso l'alto, ma la soluzione non era del tutto efficace. La corsa di atterraggio, oltre 2.000 metri, era inoltre gi\u00e0 da sola troppo elevata per definire l'A2F una macchina STOL, e cos\u00ec il dispositivo venne abolito.\nA partire dal quarto esemplare venne montata l'avionica di missione completa, e per il 1962 erano gi\u00e0 iniziate le prove in mare, al termine delle quali il Grumman, ora ribattezzato A-6A, venne giudicato come pienamente rispondente alle specifiche originali, a parte i requisiti STOL.\nLa progettazione, ma soprattutto la realizzazione in un tempo tanto rapido per un velivolo tanto complesso e sofisticato, \u00e8 un risultato davvero notevole: una macchina imbarcata da 25 tonnellate, pensata con criteri totalmente diversi da quanto in passato era definito come \"attacco ogni tempo\", era una sfida senza precedenti che venne vinta.\nTecnica.\nStruttura.\nIl Grumman A-6, battezzato \"Intruder\" (Intrusore), era una macchina da bombardamento bireattore, biposto, ogni tempo, con caratteristiche idonee all'impiego imbarcato e prestazioni subsoniche.\nLa struttura dell'Intruder era convenzionale, a parte quella strana progettazione di massima che lo voleva con un muso assai pi\u00f9 grande e tozzo della coda, come se esso fosse una sorta di TBF Avenger a reazione, rispetto al quale effettivamente l'A-6 ricopriva molti degli stessi compiti, tra cui attacco antinave e bombardamento terrestre, ora anche con ordigni termonucleari.\nLa struttura era capace di sopportare un fattore di carico di 6,5 g, 5,2 con carichi asimmetrici. Possono sembrare valori modesti, ma in realt\u00e0, tenuto conto che si trattava di un bombardiere tattico, essi sono molto elevati. I materiali impiegati nella costruzione erano essenzialmente leghe d'alluminio, ed erano disposti in maniera convenzionale, senza metodologie particolarmente avanzate.\nLa fusoliera era massiccia, con un muso molto grosso e pesante che ospitava avionica e equipaggio, la parte centrale con serbatoi di carburante e i due motori affiancati, mentre il cono di coda era rastremato, terminando con dei piani convenzionali, sia orizzontali che verticali, entrambi assicurati alla fusoliera.\nL'ala aveva una freccia moderata, 25 gradi, che l'ampia corda sembra quasi dare l'impressione che siano ancor meno, con una struttura multilongherone e una posizione alta, che d\u00e0 alla capacit\u00e0 di carico utile un grande spazio, nonostante la ridotta apertura, per essere esercitata appieno. A met\u00e0 della sua apertura \u00e8 presente un meccanismo di ripiegamento delle ali, basato su una cerniera ad apertura verticale. Le superfici di controllo comprendono un bordo d'attacco a curvatura variabile grazie ad un'aletta abbassabile, e ipersostentatori semi-Fowler su quello d'uscita. Parte degli ipersostentatori ha una funzione anche di alettoni (flaperon) mentre verso le estremit\u00e0 alari vi sono due aerofreni a spacco, che ad un certo punto sono stati introdotti al posto di quelli di fusoliera, in seguito disattivati (a partire dal 311\u00ba esemplare).\nL'abitacolo \u00e8 di grandi dimensioni, e nonostante i posti affiancati offre una elevata comodit\u00e0. La mancanza del requisito di dover ridurre drasticamente la sezione frontale, come in macchine supersoniche analoghe, ha consentito di dare ai piloti un abitacolo che \u00e8 certamente il pi\u00f9 spazioso e confortevole della categoria interdittori-bombardieri leggeri. Il campo visivo, grazie alla posizione elevata, \u00e8 eccellente, anche se ovviamente limitato dalla disposizione a posti affiancati.\nI due membri dell'equipaggio avevano a disposizione strumenti di tipo tradizionale, con schermi radar rotondi ed un piccolo HUD per il pilota, un display AVA-1 per i dati di combattimento e un gran numero di indicatori di vario genere.\nTipiche caratteristiche esterne dell'Intruder sono le due scalette di accesso all'abitacolo (una per lato), ripiegabili nello spessore della parete delle prese d'aria dei motori, e la sonda di rifornimento in volo montata di fronte all'abitacolo, non ripiegabile e leggermente inclinata verso il lato destro per permettere una miglior visibilit\u00e0 al pilota.\nMotori.\nI motori, due turbogetti assiali Pratt &amp; Whitney J52, erano affiancati nella parte centrale della fusoliera, con gli scarichi uscenti verso la coda, alla radice del bordo d'uscita. La spinta iniziale era davvero molto modesta: inizialmente essa non superava i 3.800\u00a0kg, poi portati a 4.220. I motori, indubbiamente, rappresentano l'elemento meno prestante del progetto, sia come potenza che come tecnologia.\nLe prese d'aria si trovavano nella parte bassa del muso, con una semplice struttura dotata di sezione a \"D\", leggermente inclinata verso il basso per seguire la curvatura della scocca della fusoliera. Dietro gli ugelli venivano situati gli aerofreni a struttura rettangolare, con due serie di fori a largo diametro. La capacit\u00e0 dei serbatoi ammontava a 8.873 litri, con ben 5 serbatoi da 1.500 litri sistemabili sotto le ali e la fusoliera.\nAvionica.\nL'elettronica di missione, integrata nel complesso di navigazione ed attacco digitale DIANE (\"Digital integrated attack and navigation equipment\") comprende anzitutto un computer centrale digitale Litton ASQ-61 (modello A) oppure IBM ASQ-133 (Sull'A-6E), un doppio radar Norden APQ-92 o 112 (A) poi passato al -148, almeno nel modello E di ultima produzione, che \u00e8 ospitato dietro al grande radome prodiero. Esso ha capacit\u00e0 di ricerca e attacco, navigazione e cartografia.\nIl sistema di navigazione ogni tempo comprendeva la piattaforma di navigazione ASN-31 (A-6 A) o -92 (E), un sofisticato pilota automatico, un radar altimetro che dava un allarme di prossimit\u00e0 del terreno, un radar di navigazione Doppler APN-153, ed altri dispositivi che davano all'Intruder, per la prima volta al mondo, una capacit\u00e0 di volo ed attacco sotto l'orizzonte radar in condizioni ogni tempo.\nLa macchina era capace di volare con sicurezza a circa 150-250 metri d'altezza, qualcosa di pi\u00f9 della generazione successiva di interdittori, ma pur sempre un risultato notevolissimo per l'epoca. Altri dispositivi ricoprivano la necessaria difesa ECM, nel caso in cui la bassa quota non fosse da sola sufficiente alla protezione del velivolo: si trattava del disturbatore ALQ-41 o del pi\u00f9 recente ALQ-100-126, delle antenne per un apparato RWR di vario tipo e di un sensore per l'allarme missilistico. Infine erano presenti le apparecchiature radio HUF e VHF, l'IFF e altri sistemi minori.\nRiassunto delle dotazioni avioniche A-6A/A-6:\nArmamento.\nL'armamento non comprendeva alcun cannone fisso, ma verteva esclusivamente su lanciatori multipli per armi di vario genere, con una capacit\u00e0 di circa 1.500\u00a0kg, per cui i quattro punti d'aggancio sotto le ali e quello posto sotto la fusoliera avevano in tutto circa 8.100\u00a0kg di carico utile disponibile. A differenza di altri aerei questo carico utile veniva impiegato anche in situazioni pratiche, come nel caso del trasporto di 24-30 bombe da 227\u00a0kg Mk 82, quattro missili AGM-84 Harpoon o bombe laser Paveway, missili AGM-88 HARM e altri carichi ancora, trasportabili su un raggio di circa 700\u00a0km a bassa quota.\nLa riduzione del raggio d'azione a causa di un'eventuale necessit\u00e0 di dare piena potenza ai motori non era molto elevata, per via del fatto che essi non avevano il postbruciatore e mancavano quindi degli altissimi consumi che derivano dal suo impiego. Solo occasionalmente erano trasportati i missili aria-aria AIM-9 Sidewinder a scopo difensivo, anche se il velivolo era assai manovriero quando privo di carichi esterni.\nImpiego.\nIl nuovo bombardiere Grumman venne consegnato in due esemplari ai reparti di addestramento gi\u00f9 durante il febbraio 1963, e ben presto divenne il principale aereo d'attacco pesante delle portaerei statunitensi, inizialmente concepito soprattutto come interdittore nucleare, anche se la storia e la politica lo valorizzarono ben presto nel suo compito di \"camion portabombe\".\nL'Intruder venne usato estensivamente durante la guerra del Vietnam, durante la quale esegu\u00ec bombardamenti sia ad alta che a bassa quota, a seconda se stesse colpendo il Sud o il Nord. La prima missione venne eseguita da 12 macchine del \"VA-75\" gi\u00e0 nel luglio 1965. Circa una sessantina di velivoli andarono perduti, inclusi due che vennero sorpresi da J-6 cinesi, ed abbattuti senza scampo data la differenza di prestazioni e velocit\u00e0, nonch\u00e9 la mancanza in quella missione di armi aria-aria.\n\u00c8 sorprendente che un tale apparecchio, disponibile praticamente fin dall'inizio del conflitto, ebbe una parte tanto poco ricordata, anche se non poteva certo cambiare l'esito finale della guerra da dolo, sebbene fosse potente e difficilmente intercettabile per le pur fortissime difese antiaeree nord vietnamite. Esso esegu\u00ec sicuramente migliaia di missioni operative, spesso con carichi superiori a 5 tonnellate. Differentemente da macchine come il Panavia Tornado, l'Intruder aveva gran parte (se non tutto) del carburante in serbatoi interni, oltre agli apparati ECM; pertanto le sue capacit\u00e0 di carico pratiche non erano molto inficiate da altri carichi. I pochi punti d'aggancio potevano trasportare due triplette di bombe in tandem l'uno, e carichi di 18-24 Mk.82 erano tutt'altro che rari. Bisogna dire che la macchina non aveva un sistema di pilotaggio \"senza mani\" come i successivi interdittori quali l'F-111, per cui esso tendeva a volare, in condizioni notturne, ad una quota maggiore, che lo rendeva sensibilmente pi\u00f9 vulnerabile. Una delle cose notevoli dell'Intruder, probabilmente dovuta alla sua fusoliera \"a goccia allungata\", con la parte poppiera molto rastremata, era la possibilit\u00e0 di superare la velocit\u00e0 del suono, nonostante la debolezza dell'apparato motore, ma la sua velocit\u00e0 tipica in crociera era di circa 740\u00a0km/h, un valore molto basso. Vennero eseguite anche missioni di disturbo ECM e di attacco con missili anti-radar.\nPassata la guerra in estremo oriente, venne impiegato in altri conflitti, come l'attacco su obiettivi in Libano del 1983, quando uno degli aerei venne abbattuto durante un volo a media quota, scelta tattica per limitare i rischi della contraerea leggera. Poi vennero usati con successo nell'attacco alla Libia nel 1986 (operazione Attain Document), quando attaccarono con missili e bombe alcune navi libiche distruggendone alcune e danneggiandone altre, e poi distrussero alcuni aerei sulla base di Bengasi. La tensione estrema che ne deriv\u00f2 venne stemperata dalla catastrofe di Chernobyl, di poco successiva.\nDurante il 1987 crivellarono con missili Harpoon e LGB una corvetta ed una fregata iraniane nell'ambito dell'operazione Praying Mantis, il maggior scontro navale di superficie sostenuto dalla US Navy dopo la seconda guerra mondiale.\nMa l'ultima azione di rilievo fu l'operazione Desert Storm del 1991, quando almeno 140 macchine operarono sia da basi a terra che soprattutto con i reparti imbarcati. Almeno 5 vennero persi, ma i risultati vennero giudicati molto positivamente. Per migliorare la quota di attacco notturna, poste condizioni meteo adeguate, vennero adottati all'epoca occhiali NVG per i membri dell'equipaggio, tali da rendere possibile il volo senza usare il radar a quote molto basse. Il FLIR della torretta TRAM non \u00e8 un apparato per il volo di crociera, ma solo per la localizzazione ed attacco finale.\nL'Intruder, che aveva equipaggiato 5 squadroni dei Marines ed uno di ciascun stormo aereo dell'US Navy, in genere con 14 macchine (4-5 aerocisterne ed il resto bombardieri standard), ha avuto una carriera intensa, ma il suo pensionamento venne deciso da alcuni fattori concomitanti. Il modello A-6F, dotato di motori F404 (quelli dell'F-18, ma senza postbruciatore) e di un'elettronica rinnovata, con radar tale da guidare addirittura i missili AIM-120 AMRAAM per supportare i caccia principali contro gli attacchi dei bombardieri sovietici, avrebbe dovuto essere una misura adeguata per consentire il prolungamento dell'operativit\u00e0 della macchina, ma lo sviluppo dell'A-12 Avenger II (un progetto della McDonnell Douglas e della General Dynamics) dren\u00f2 tutte le risorse e soprattutto sembrava offrire un potenziale (come le doti stealth) decisamente superiore. Venne allora proposta la versione economica A-6G, con la conversione di 167 A-6E con l'elettronica del previsto F. Nemmeno questo avvenne, e poco dopo anche l'A-12 venne cancellato per i costi elevatissimi e senza che l'US Navy avesse potuto risolvere i propri problemi di sviluppo.\nQuando l'Avenger II venne abbandonato, era ormai troppo tardi per riesumare l'A-6F/G, o cos\u00ec venne pensato allora, e cos\u00ec questo pose fine alle speranze di continuare la lunga carriera dell'Intruder, terminata verso la fine degli anni novanta.\nNessun Intruder venne mai esportato, malgrado le sue buone qualit\u00e0.\nLa versione derivata EA-6B Prowler, quadriposto equipaggiato di missili HARM e di un sistemati disturbo ALQ-99 sistemato per la massima parte in pod subalari (fino a 5, normalmente 2 o 3), continua per\u00f2 a prestare servizio come aereo da guerra elettronica di grandi capacit\u00e0.\nAttualmente alcuni Intruder giacciono pacificamente, assieme a carri armati M60, su bassi fondali marini per la creazione di barriere coralline artificiali.\nLivree.\nLa livrea degli A-6 di tutte le versioni sia dell'US Navy che dell'USMC era inizialmente quella usata per tutti gli aerei imbarcati con grigio chiaro FS36440 su tutte le superfici superiori e laterali e bianco lucido FS17875 per tutte le superfici inferiori e le superfici mobili di controllo.\nNel 1978 la livrea divenne interamente grigio chiaro FS36440.\nNei primi anni ottanta venne introdotta per tutti gli aerei dell'US Navy e USMC una nuova livrea basata su diverse tonalit\u00e0 di grigio, usati anche per le insegne al posto dei colori vistosi.\nPer gli Intruder, compresi i KA-6D, la livrea era grigio medio FS36320 sulle superfici superiori e laterali del muso e delle prese d'aria dei motori, su un terzo anteriore delle superfici superiori delle ali, superfici superiori dei bordi d'attacco dei piani di coda, superfici laterali della fusoliera e della deriva, e tutto il resto grigio chiaro FS36375.\nPer i Prowler la livrea \u00e8 grigio medio FS36320 sulle superfici superiori con grigio chiaro FS36375 attorno all'abitacolo, grigio bluastro FS35237 sul pannello antiriflesso di fronte all'abitacolo, bordi delle prese d'aria, un terzo anteriore delle superfici superiori di ali e piani di coda e bordi anteriori dei pod ECM, e grigio chiaro FS36375 sulle superfici inferiori."}
{"id": "505667", "revid": "729019", "url": "https://it.wikipedia.org/wiki?curid=505667", "title": "Ferrovia della Valle Brembana", "text": "La ferrovia della Valle Brembana era una ferrovia, elettrificata con l'inusuale sistema a corrente alternata 6000 V 25 Hz, che fra il 1906 e il 1966 collegava la citt\u00e0 di Bergamo con Piazza Brembana attraverso l'omonima valle.\nStoria.\nAllo scopo di avviare lo sfruttamento su grande scala delle terme presenti nell'alta Valle Brembana, nel 1902 fu inaugurato a San Pellegrino un vasto complesso comprendente uno stabilimento balneare, il casin\u00f2 il Grand Hotel e la funicolare. I relativi edifici vennero edificati, come d'uso all'epoca, in stile liberty su progetto dell'architetto Romolo Squadrelli.\nIl medesimo artista fu ingaggiato per disegnare gli edifici di stazione di una nuova ferrovia che avrebbe servito la mobilit\u00e0 della valle. Il progetto della ferrovia derivava dai primi studi effettuati in tal senso a cura della deputazione provinciale a partire dal 1885 la quale il 15 marzo 1903 ottenne la relativa concessione governativa. L'opera venne subconcessa alla neocostituita Societ\u00e0 Anonima della Ferrovia Elettrica di Valle Brembana (FVB) il 15 ottobre dello stesso anno.\nPromossa e realizzata grazie a capitali privati fra i quali quelli messi a disposizione dalla Banca bergamasca di depositi e conti correnti, il primo tratto della ferrovia, lungo da Bergamo a San Pellegrino Terme venne aperto il 1\u00ba luglio 1906, seguito l'ottobre successivo da un breve prolungamento fino a San Giovanni Bianco.\nNata come ferrovia turistica, la FVB alimentava anche un cospicuo traffico merci attraverso i numerosi raccordi, ben 54, che la collegavano alle industrie della zona: oltre alle celebri acque minerali di San Pellegrino Terme e Terme della Bracca di Ambria sulla linea transitavano le merci delle cartiere Cima di San Giovanni Bianco, i marmi della Val Parina, la fluorite, il legname proveniente dall'alta valle (caricato nei raccordi di Lenna e Piazza Brembana), i prodotti del Linificio e Canapificio Nazionale di Villa d'Alm\u00e8, i materiali prodotti dalla Societ\u00e0 del Gres a Petosino, lo zucchero della ditta Sibella a Paladina e dalla cava di Brembilla.\nDurante il 1918 nella compagine societaria a capitali belgi che gestiva la ferrovia della Valle Seriana subentr\u00f2 una societ\u00e0 bergamasca, la quale si fuse con quella che eserciva la linea della valle Brembana, pur mantenendo distinti i due esercizi contrassegnati dalle sigle \"FVB\" ed \"FVS\".\nA causa delle difficolt\u00e0 economiche legate alla prima guerra mondiale e con l'obiettivo di dare lavoro ai reduci, il tratto successivo di 11\u00a0km, fino all'allora San Martino de' Calvi Nord (odierna Piazza Brembana), fortemente voluto da Bortolo Belotti e concesso gi\u00e0 il 30 giugno 1919, venne inaugurato sette anni pi\u00f9 tardi, il 31 luglio 1926.\nNel 1950 il traffico passeggeri risultava ancora elevato, tanto che fino al 1960 venne istituita una coppia di treni diretti estivi verso Milano effettuata con automotrici FS che a Bergamo venivano scissi in due sezioni instradate rispettivamente da/per Clusone e San Martino de' Calvi (il cambio di nome in Piazza Brembana risale al 1956). Nella valle Brembana le fermate intermedie effettuate erano quelle di Zogno, San Pellegrino e San Giovanni Bianco.\nAlla fine degli anni cinquanta a fianco del servizio ferroviario vengono istituiti, inizialmente solo nelle ore di morbida, servizi automobilistici paralleli alla ferrovia; nell'orario del 1964 i servizi con autobus rappresentavano la maggior parte delle corse (20 coppie di autobus e 6 coppie di treni) effettuate ogni giorno.\nNel quadro di una politica di investimenti non favorevole allo sviluppo del trasporto su ferro, la ferrovia venne chiusa il 17 marzo 1966 e sostituita integralmente da un servizio di autobus gestito dalla Societ\u00e0 Autoferrovie Bergamo, che era nel frattempo subentrata alle due societ\u00e0 ferroviarie delle valli bergamasche, sorte che sub\u00ec dopo pochi mesi anche la linea della valle Seriana.\nNegli anni 2000 gran parte del tracciato della ferrovia da Zogno a Piazza Brembana \u00e8 stato utilizzato per la costruzione della pista ciclabile denominata \"Ciclovia Valle Brembana\". Per la tratta Bergamo-Villa d'Alm\u00e8 \u00e8 invece in programma la ricostruzione come linea tranviaria T2, analogamente a quanto operato per la Bergamo-Albino; l'accordo per la relativa progettazione \u00e8 stato siglato dagli enti locali interessati nel maggio 2016 e prevede una linea di 9,2\u00a0km con 12 stazioni, per un totale di 103 milioni di euro, servita da una flotta di 11 tram distribuita fra i depositi di Ranica e Villa d'Alm\u00e8.\nCaratteristiche.\nLa ferrovia, a singolo binario a scartamento ordinario, era lunga complessivamente 40,663\u00a0km ed era elettrificata alla tensione di 6.000 V in corrente alternata a 25\u00a0Hz.\nLa scelta di tale sistema era legata alle forti livellette impegnate e alla presenza di numerose gallerie durante il percorso, poco compatibili con la trazione a vapore per una clientela di \u00e9lite, nonch\u00e9 alla possibilit\u00e0 di impiantare e sfruttare per l'alimentazione della linea aerea una centrale idroelettrica realizzata a San Giovanni Bianco, la quale venne realizzata, come tutti gli impianti elettrici della linea, dalla Westinghouse.\nPercorso.\nAttestati a Bergamo presso una stazione posta a fianco di quella della ferrovia della Val Seriana, a lato della piazza su cui si affaccia anche la stazione di Bergamo FS, i treni impegnavano il caratteristico percorso urbano a binari affiancati in seguito occupato della tranvia. Lasciato sulla destra il bivio per Clusone i treni si dirigevano dunque verso nord ovest con un percorso analogo rispetto a quello della strada statale 470 della Valle Brembana.\nAveva inizio da qui un percorso particolarmente ardito, caratterizzato da trenta gallerie e numerosi ponti, quindici dei quali di lunghezza superiore a e settantacinque di lunghezza inferiore.\nA motivo della presenza di numerosi raccordi lungo il percorso, quasi tutte le localit\u00e0 servite erano dotate di vere e proprie stazioni che oltre al binario di raddoppio disponevano di magazzino merci, binari di scalo e aste di manovra.\nFra gli scorci pi\u00f9 caratteristici della linea figurava il complesso di ponti realizzati a Sedrina; uno di questi dava accesso direttamente a un tunnel il cui portale, inglobato in un edificio privato, era posto direttamente su una delle spallette.\nMateriale rotabile.\nPer la trazione dei propri treni, che sui convogli passeggeri prevedevano la presenza di lussuose carrozze a salone di prima classe prive di freni per evitare ai passeggeri rumori fastidiosi, furono acquistate quale dotazione d'origine un gruppo di cinque locomotive a carrelli del tipo \"box cab\" e rodiggio Bo'Bo' immatricolate come locomotive FVB 1-5.\nPrima dell'entrata in servizio del materiale elettrico, tuttavia, la linea vide l'impiego regolare di cinque locomotive a vapore gi\u00e0 impiegate per la costruzione della linea; si trattava di unit\u00e0 realizzate dalla Orenstein &amp; Koppel, a due e tre assi, numerate 1-5, che nel 1931 passarono in carico alla ferrovia della Val Seriana.\nNel 1920-21 si aggiunsero due caratteristiche locomotive ordinate alcuni anni prima e consegnate dal TIBB (che nel frattempo aveva rilevato lo stabilimento Westinghouse di Vado Ligure) con parte meccanica di produzione Breda e immatricolazione FVB 11-12. Ulteriori due unit\u00e0 di tale tipo ordinate nel 1926 in occasione del prolungamento fino al capolinea definitivo, numerate 13-14, entrarono in servizio nel 1929; tali locomotive possedevano due carrelli motori a due assi azionati da un quinto asse cieco centrale, e disponevano di una cassa dotata di due avancorpi che valsero loro il soprannome di \"coccodrilli del Brembo\". Tali rotabili erano derivati da due prototipi consegnati alla ferrovia bavarese Freilassing-Berchtesgaden, disponevano di una potenza continuativa di 295\u00a0kW e raggiungevano una velocit\u00e0 massima di 40\u00a0km/h le prime due unit\u00e0, di 45\u00a0km/h le altre due. La coloritura dei \"coccodrilli\", in origine nera, mut\u00f2 negli anni cinquanta divenendo rosso mattone (invece le locomotive Cab Box, anch'esse inizialmente nere, vennero dipinte in isabella).\nQuale materiale trainato la FVB disponeva 2 vetture a salone di prima classe, 8 miste di prima e terza classe e 3 bagagliai, rotabili forniti dalla Carminati &amp; Toselli consegnate nel 1906, cui negli anni successivi si aggiunsero ulteriori 7 carrozze di terza classe, 5 miste e 5 bagagliai. Completavano la dotazione 14 carri pianali, 25 carri chiusi e 5 a sponde alte, integrati nel tempo con ulteriori 23 carri chiusi. Solo nel 1943 si aggiunsero al parco 4 carri ex FS di tipo M.\nAlle carrozze della dotazione originaria si aggiunsero, nel 1954, quattro rimorchiate Breda a carrelli di foggia analoga alle due automotrici e alla rimorchiata acquistate nello stesso periodo dalla FVS, a loro volta derivate dalle ALn 556 FS; alla chiusura della linea tali unit\u00e0 furono cedute alla societ\u00e0 Mediterranea Umbro Aretina per l'esercizio sulla Ferrovia Centrale Umbra."}
{"id": "505671", "revid": "729019", "url": "https://it.wikipedia.org/wiki?curid=505671", "title": "Polikarpov I-15", "text": "Il Polikarpov I-15 (in caratteri cirillici \u041f\u043e\u043b\u0438\u043a\u0430\u0440\u043f\u043e\u0432 \u0418-15) era un caccia monomotore biplano realizzato dall'OKB 84 diretto da Nikolaj Nikolaevi\u010d Polikarpov e sviluppato in Unione Sovietica negli anni trenta.\nCon lo scoppio della Seconda guerra sino-giapponese, della Guerra civile spagnola e della Seconda guerra mondiale si trov\u00f2 ad affrontare velivoli italiani, tedeschi e giapponesi, dimostrandosi adeguato contro altri biplani dalla bassa velocit\u00e0, ma avendo invariabilmente la peggio quando questi cedettero il passo ai monoplani laminati ad ala bassa ed elevate prestazioni.\nStoria del progetto.\nI caccia biplani progettati da Polikarpov sono stati una lunga serie, iniziata con l'I-5 del 1929, che per la prima volta consent\u00ec ai sovietici di disporre di aerei paragonabili ai tipi occidentali coevi, come il Fiat C.R.20 e il Bristol Bulldog. Ben presto, 4 anni dopo, si pass\u00f2 ad un miglioramento che venne conosciuto come I-15. Esso era dell'ottobre 1933 e si dimostr\u00f2 subito come un eccellente modello. Il velivolo dimostr\u00f2 ottime doti come quella di virare di 360 gradi in 8 secondi, anche se non era pesante come i tipi operativi. Il motore era un M-25, versione su licenza del Wright Cyclone.\nTecnica.\nIn termini tecnici, il velivolo era un classico progetto, con un motore radiale che dava origine a una fusoliera tozza, visto che la necessit\u00e0 di ridurre le dimensioni e il peso port\u00f2 ad una fusoliera molto corta. Questa dimensione era infatti regolabile, mentre il diametro era dettato dal motore. Il caccia aveva una struttura mista, con metallo nella parte anteriore e tela verniciata, in genere verde scuro con ventre azzurrino, caratteristica di tutti i caccia del tipo (tranne che in configurazione invernale, con livrea bianca).\nL'ala era un elemento di rottura rispetto al tipo precedente, perch\u00e9 aveva quella superiore con la parte centrale abbassata per poter favorire la visibilit\u00e0 per il pilota verso l'avanti, tipico problema di tutti i caccia biplani. Le ali erano diverse anche come superficie, con quelle superiori pi\u00f9 grandi e spostate in avanti in maniera netta. La presenza di alettoni era solo su quella superiore, ma come visto non limitava la manovrabilit\u00e0 della macchina. I supporti erano con una sola grande campata ad \"I\" , piccole travature su quella superiore per collegarla alla fusoliera in maniera pi\u00f9 robusta e due cavi di acciaio di controventatura.\nIl carrello d'atterraggio era costituito da tre elementi, quello posteriore un semplice slittino di acciaio, quelli anteriori con pneumatici di grande diametro, con robusta carenatura aerodinamica, talvolta assente (probabilmente sugli I-15 originali). Il tipo di supporto era unico, senza montanti di sorta, tanto leggero era il velivolo e ridotta la velocit\u00e0 di atterraggio. I carrelli erano leggermente inclinati verso l'esterno, con un compromesso tra avere una maggiore carreggiata senza compromettere la robustezza della struttura con angoli troppo elevati. I carrelli erano inclinati anche verso l'avanti e avevano ammortizzatori oleopneumatici interni.\nLa coda era piuttosto alta con una vistosa aletta di trim, mentre le superfici orizzontali erano supportate da 2 montanti metallici.\nArmamento.\nL'armamento del caccia era costituito da quattro mitragliatrici da 7,62 mm PV-1, in origine solo due, con cadenza minore rispetto alle Skhas, ma con una maggiore precisione. Il collimatore era a cannocchiale e l'elica attraverso cui le armi sparavano era bipala metallica, in duralluminio regolabile a terra.\nImpiego operativo.\nI primi esemplari erano muniti di un motore M-22, ovvero ancora il vecchio tipo del caccia I-5. Questo significava solo 480 cavalli, il 20% minore. Ben 404 apparecchi vennero prodotti cos\u00ec e non \u00e8 noto che tipo di prestazioni possedessero, verosimilmente leggermente migliori di quelle dell'I-5.\nDal gennaio 1936 vennero prodotti gli I-15 di serie, con motore M-25 da 600 cv, che vennero impiegati in azione in Spagna e Cina. Essi erano equipaggiati con elica a doppio passo, che consent\u00ec un notevole miglioramento della capacit\u00e0 operativa in termini di prestazioni al decollo e di velocit\u00e0. Gli ultimi 270 esemplari avevano 4 mitragliatrici PV-1 nella fusoliera, con un totale di 3000 colpi. Il carburante era ridotto e l'elica era stata migliorata grazie all'adozione del modello AV-1 (un modello Hamilton su licenza).\nNella guerra civile spagnola, gli I-15 vennero usati dai repubblicani, arrivando con i sovietici nel tardo 1936 e mettendo subito in crisi la superiorit\u00e0 aerea conquistata dai nazionalisti. Dopo un certo numero di successi, i nazionalisti iniziarono a combattere gli I-15 sfruttandone i punti deboli. I velivoli russi erano superiori in salita e pari in velocit\u00e0 orizzontale, ma erano pi\u00f9 lenti in picchiata dei Fiat C.R.32 nazionalisti, che erano pertanto tatticamente avvantaggiati. Anche le prestazioni in quota non erano molto buone per i velivoli russi da 5000 metri in su. Peraltro gli I-15 erano in grado di salire a quote maggiori, ma evidentemente questa quota maggiore non veniva sfruttata nelle condizioni tipiche di impiego.\nGli I-15 erano comunque in grado di salire a 1000 metri quasi alla stessa velocit\u00e0 di un Messerschmitt Bf 109E, ovvero circa 1 minuto.\nDopo oltre un anno di guerra aerea in equilibrio, i repubblicani persero via via la guerra durante l'Offensiva dell'Ebro, che vide perdite troppo elevate in rapporto a successi ridotti. Verso la fine i sovietici si erano ritirati, ma i repubblicani continuarono a combattere e talvolta si fecero valere. In generale, i caccia I-15 finirono per subire di pi\u00f9 degli I-16, che se non altro potevano disimpegnarsi pi\u00f9 facilmente rispetto alle minacce riportate, specie contro i caccia C.R.32. L'intercettazione dei bombardieri non era poi molto facile: gli I-16 erano sufficientemente veloci, per\u00f2 poco armati; gli I-15 erano meglio armati ma troppo lenti. Senza radar, vi erano poche possibilit\u00e0 di raggiungere l'obiettivo in tempo, il raggio d'azione dell'I-15 era minore rispetto a quello desiderato ma soprattutto non vi erano radio che avrebbero potuto aiutare a coordinare le azioni.\nVersioni.\nGli I-15 continuarono a combattere e la versione migliore era nota come I-15Bis, con una motorizzazione pi\u00f9 potente ed una velocit\u00e0 massima di circa 370 km/h. Venne usato soprattutto in Estremo oriente contro il Giappone, specie nel 1938, e partecip\u00f2 ad innumerevoli battaglie. Il caccia venne tuttavia battuto dai giapponesi anche se non era un bersaglio troppo facile. Infine venne usato in Finlandia e ancora nel 1941.\nIl successivo era il caccia I-15ter o I-153. Esso aveva un motore da 1000 cavalli, come gli ultimi I-16, ed era molto pi\u00f9 veloce dei tipi precedenti. I caccia di questo tipo avevano quattro mitragliatrici da 7,62 mm e talvolta da 12,7, possedevano razzi aria-aria (6 o 8), due bombe da 75 kg o serbatoi da 100 litri. Venne prodotto in migliaia di esemplari e combatt\u00e9 dal 1939 contro i giapponesi, poi in Finlandia (scontrandosi con i pari classe Gloster Gladiator in alcune situazioni) e poi durante la guerra contro i tedeschi nel 1941 durante l'Operazione Barbarossa.\nGli I-15 furono macchine di notevole valore ed efficacia, ma non ebbero molta fortuna. Chiamati dai nazionalisti \"Curtiss\" perch\u00e9 scambiati all'inizio per aerei americani di questo tipo, essi erano tuttavia molto rispettati. I piloti italiani che rimasero in Spagna videro gli aerei catturati in alcuni aeroporti e lo considerarono \"un caccia veramente eccezionale\"."}
{"id": "505676", "revid": "37401", "url": "https://it.wikipedia.org/wiki?curid=505676", "title": "Tempo verbale", "text": ""}
{"id": "505677", "revid": "729019", "url": "https://it.wikipedia.org/wiki?curid=505677", "title": "Polikarpov I-153", "text": "Il Polikarpov I-153 \"\u010cajka\", (in russo \u0427\u0430\u0439\u043a\u0430, \"gabbiano\") era un caccia monomotore biplano realizzato dall'OKB 84 diretto da Nikolaj Nikolaevi\u010d Polikarpov e sviluppato in Unione Sovietica nei tardi anni trenta.\nSviluppo finale del progenitore I-15, venne impiegato principalmente durante la seconda guerra mondiale dalla Sovetskie Voenno-vozdu\u0161nye sily (VVS), l'aeronautica militare sovietica, nella quale rimase in prima linea fino al 1943.\nStoria del progetto.\nLa produzione del suo predecessore, l'I-15/I-152, era terminata nel 1935 poich\u00e9 l'aereo era stato giudicato negativamente per le deficienze in manovrabilit\u00e0 e velocit\u00e0. A seguito dell'uso dell'I-15/I-152 nella guerra civile spagnola nel 1936, le autorit\u00e0 sovietiche riconsiderarono il progetto e incaricarono l'OKB 84, l'ufficio tecnico diretto da Nikolaj Nikolaevi\u010d Polikarpov, di procedere con una nuova versione, sulla base delle recenti esperienze di combattimento.\nLa nuova versione, la terza (da cui il nome di I-153, ovvero I-15 versione 3), diede risultati non soddisfacenti riguardo a velocit\u00e0, tempo di salita in quota e tangenza pratica, ma Polikarpov era molto fiducioso nell'applicazione del nuovo motore radiale Shvetsov M-62. Dopo che il prototipo venne portato in volo la prima volta il 16 giugno 1939, i test a cui venne sottoposto diedero risultati migliori. Il velivolo infatti riusc\u00ec a raggiungere la velocit\u00e0 vera di 442\u00a0km/h contro la velocit\u00e0 prefissata per il progetto di 462\u00a0km/h. A produzione gi\u00e0 avviata dell'I-153, Polikarpov tent\u00f2 invano di migliorare i vari problemi che continuavano ad affliggere l'aereo, ovvero la scarsa visibilit\u00e0 dovuta all'ala superiore, scarsa velocit\u00e0, fragilit\u00e0 strutturale in picchiata, scarsa manovrabilit\u00e0, difficolt\u00e0 di uscire da una vite.\nCi\u00f2 nonostante, alla fine della produzione nel 1941, gli esemplari realizzati furono 3\u00a0437.\nTecnica.\nIl Polikarpov I-153 conserva l'aspetto tozzo del suo predecessore dovuto alla ricerca del contenimento del peso a vuoto ed al generoso diametro della motorizzazione. La fusoliera, corta ed a sezione cilindrica, presentava un abitacolo aperto per il pilota corredato da un parabrezza di piccole dimensioni, come consuetudini per i similari velivoli dell'epoca, e terminava posteriormente in un tradizionale impennaggio monoderiva con piani orizzontali a semisbalzo. La configurazione alare era sesquiplana, con l'ala superiore ad \"ali di gabbiano\", soluzione utilizzata per favorire la visibilit\u00e0 anteriore, collegata all'inferiore di minori dimensioni tramite un paio di robusti montanti integrati da 4 tiranti in filo d'acciaio. Il carrello d'atterraggio presentava una configurazione triciclo classica e, a differenza di quello adottato dal suo predecessore I-15, era retrattile anteriormente ed integrato posteriormente da un ruotino d'appoggio. La propulsione era affidata ad un motore radiale Shvetsov M-62 capace di una potenza al decollo di 1\u00a0000 CV (735 kW), integrato completamente in una cappottatura avvolgente che presentava anteriormente alcune feritoie che caratterizzano altri progetti dello stesso studio di progettazione. L'armamento offensivo era affidato a 4 mitragliatrici ShKAS calibro 7,62\u00a0mm.\nModellismo.\nIl Polikarpov I-153 \u00e8 stato riprodotto in kit di montaggio scala 1/72 dalla Heller (Francia), dalla Amodel (Ucraina) e dalla Sm\u011br ceca"}
{"id": "505683", "revid": "767487", "url": "https://it.wikipedia.org/wiki?curid=505683", "title": "Myrddin", "text": "I Myrddin sono uno dei gruppi di musica celtica-popolare pi\u00f9 apprezzati a livello nazionale, ed hanno ottenuto una certa fama per i loro due ultimi cd, legati alle opere di Tolkien.\nLiguri Irlandesi.\nI Myrddin nascono a Savona nel 1995 su idea dei fratelli Pesenti.\nI loro interessi si concentrano sulle tradizioni musicali celtiche ed europee, arricchite da arrangiamenti personali molto innovativi. \nForti di una decisa qualit\u00e0 tecnica, inseriscono spesso nei loro pezzi ottimi strumentali, alternandoli tuttavia con ritmi e cadenze folk molto piacevoli anche per il pubblico meno esperto. \nI loro ultimi due cd sono \"Gli Anelli\" e \"Il Drago\", prodotti in collaborazione con la Societ\u00e0 Tolkieniana Italiana. Si tratta di originali interpretazioni di alcune delle pi\u00f9 celebri poesie tratte dalle opere del celebre autore del \"Signore degli Anelli\".\nLa loro ricerca nella musica ligure ha portato inoltre alla luce brani antichi liguri (moresche, mattaccini...) concretizzandosi in un progetto parallelo denominato \"Compagnia della Casaccia\"."}
{"id": "505691", "revid": "124756972", "url": "https://it.wikipedia.org/wiki?curid=505691", "title": "David Gallagher", "text": "Biografia.\nPrimi anni.\nGallagher \u00e8 nato a New York, da Elena Gallagher (nata Lopez) e Darren James Gallagher. I suoi genitori divorziarono quando David era piccolo e sua madre si \u00e8 risposata con Vincent Casey. Gallagher \u00e8 di origine cubana da parte di madre e di origine irlandese da parte di padre. Ha quattro fratellastri pi\u00f9 giovani, Michelle (n. 1988), Kelly (n. 1991), Kyle (n. 1995) e Killian (n. 1997). A Killian \u00e8 stato diagnosticato l'autismo e di conseguenza David \u00e8 un attivo sostenitore e portavoce dell'organizzazione Cure Autism Now.\nSi \u00e8 diplomato alla Chaminade College Preparatory School (California) nel 2003 e si \u00e8 iscritto alla University of Southern California, dove si \u00e8 laureato in studi cinematografici e televisivi nel maggio 2007.\nCarriera.\nFin dall'et\u00e0 di due anni prende parte a pubblicit\u00e0 televisive statunitensi. Nel 1993 debutta nel cinema, nel film \"Senti chi parla adesso!\" di Tom Ropelewski, in compagnia di John Travolta e Kirstie Alley. Diventa noto per l'interpretazione di Simon Camden nella serie tv \"Settimo cielo\", accanto a Jessica Biel.\nVita privata.\nDal 2003 al 2004 David Gallagher ha avuto una relazione con l'attrice Megan Fox.\nNel 2004 ha avuto una relazione con l'attrice americana Shannon Woodward durata un anno e poi nel 2005 ha iniziato una relazione con Jillian Grace.."}
{"id": "505702", "revid": "15756", "url": "https://it.wikipedia.org/wiki?curid=505702", "title": "Polikarpov I-16", "text": "Il Polikarpov I-16 (in caratteri cirillici \u041f\u043e\u043b\u0438\u043a\u0430\u0440\u043f\u043e\u0432 \u0418-16) era un caccia monomotore ad ala bassa a sbalzo, realizzato dall'OKB 84 diretto da Nikolaj Nikolaevi\u010d Polikarpov e sviluppato in Unione Sovietica negli anni trenta. Fu il primo monoplano al mondo con carrello d'atterraggio retrattile, ed il primo caccia sovietico ad avere la corazzatura dell'abitacolo.\nImpiegato negli anni successivi principalmente dalla Voenno-vozdu\u0161nye sily (VVS), l'aeronautica militare dell'Unione Sovietica, rimase operativo dalla met\u00e0 degli anni trenta fino all'inizio della Seconda guerra mondiale costituendo il principale modello a disposizione dei reparti di caccia sovietici in grado di competere con le prime versioni dei tedeschi Messerschmitt Bf 109 in condizioni di quasi parit\u00e0. Fuori dai confini nazionali ebbe risalto durante la guerra civile spagnola, dove fu erroneamente impiegato dalle Fuerzas A\u00e9reas de la Rep\u00fablica Espa\u00f1ola in combattimenti manovrati con i pi\u00f9 agili biplani italiani, i Fiat C.R.32 (che equipaggiavano l'Aviazione Legionaria), poi a disposizione dei piloti cinesi durante la Seconda guerra sino-giapponese.\nStoria del progetto.\nIl \"Rata\" aveva dato un notevole contributo nella guerra di Spagna, nel conflitto russo-finlandese e russo-tedesco. Il velivolo era, per l'epoca, un aereo interessante, una delle pi\u00f9 avanzate realizzazioni militari. Il progettista dello I-16 fu Nikolaj Nikolaevi\u010d Polikarpov, che lo realizz\u00f2 nel 1932. L'aereo comp\u00ec il primo volo il 31 dicembre 1933, dimostrandosi nettamente pi\u00f9 moderno delle altre macchine.\nQuesto caccia introdusse innovazioni quali l'ala a sbalzo e il carrello retrattile, e al suo confronto i monoplani con ala controventata e carrello fisso, come ad esempio il statunitense Boeing P-26, che cominciavano il servizio in qualche aviazione occidentale, apparivano arcaici, e ancora pi\u00f9 obsoleti apparivano nel confronto i biplani da caccia, all'epoca ancora molto diffusi. Il I-16 era realizzato molto bene come aerodinamica ma era carente strutturalmente e nell'impiantistica. I I-16 si confrontarono con il nemico con grande accanimento, sorprendendolo: erano molto veloci, rapidi in salita e in picchiata, con armi ad alta cadenza di tiro ma con una pronunciata tendenza ad incepparsi.\nL'evoluzione.\nCostruito in diverse serie, per un totale di circa 20.000 esemplari in un decennio, l'I-16 ebbe diverse versioni. Al prototipo equipaggiato con un motore radiale M-22 da 450 hp, il britannico Bristol Jupiter costruito su licenza in Unione Sovietica, armato con due mitragliatrici ShKAS calibro 7,62 mm, e capace di 360 km/h, seguirono presto le varianti I-16, I-16.4 (nota anche come Z.K.B. 12 bis) ed I-16.5.\nLa potenza sal\u00ec dai 400 CV dello I-16.1 ai 725 dell'M-25 delle versioni successive, ed anche se il peso pass\u00f2 da 1\u00a0300 a 1\u00a0400 ed a 1\u00a0450 kg (anche per l'introduzione della blindatura a protezione del pilota sullo I-16.5), le prestazioni migliorarono assai, con velocit\u00e0 massime che, per il I-16.4, variavano dai 398 km/h a livello del mare ai 455 a quota 3\u00a0000 m, grazie ad un motore sovralimentato, con salita a 5\u00a0000 m in 6 min.\nSpagna.\nLa prima versione dello I-16 impiegata fu la successiva 6. Il caccia sovietico fece la prima comparsa il 5 novembre 1936, in appoggio ad una controffensiva delle forze repubblicane nel settore Valdemoro, Sese\u00f1a ed Esquivias. Alcune modifiche strutturali avevano portato il peso a 1\u00a0600 kg, e le caratteristiche di salita, nonostante l'impiego di un motore M-25 A da 730 CV, risultarono meno brillanti. Anche il comportamento dell'aereo alle basse velocit\u00e0 divenne pi\u00f9 difficile, dato il carico alare pi\u00f9 elevato.\nSu alcune cellule di I-16.6 fornite per ferrovia attraverso la Francia, vennero impiegati motori Wright \"Cyclone\" F-54 da 775 hp statunitensi, che fornivano potenze pi\u00f9 elevate degli M-25 sovietici.\nIl successivo I-16.10 in Spagna fu dotato di uno M-25 B da 750 CV a 3\u00a0000 m, con castello motore modificato e armamento pi\u00f9 potente, dato che alle due armi in fusoliera, con 900 proiettili, si aggiunsero due ShKAS alari, con 750 proiettili. La velocit\u00e0 massima, a 3\u00a0000 m, era di 464 km/h, e la salita a 5\u00a0000 m richiedeva 6 min e 30 s.\nUnione Sovietica.\nLe versioni I-16 successive ebbero motori sempre pi\u00f9 potenti e armamenti pi\u00f9 pesanti. Lo I-16-P. o Z.K.B. 12 P (P sta per Pushka = cannone) essenzialmente sperimentale, ebbe in fusoliera due cannoncini automatici da 20 mm, mentre il successivo I.16.17, dal peso massimo di 1\u00a0790 kg, ebbe due mitragliatrici da 7,62 mm in fusoliera e due cannoncini alari da 20 mm. Lo Z.B.K. 18 fu sperimentale per l'attacco al suolo, con estesa blindatura ventrale per pilota e motore, e quattro mitragliatrici PV-1 da 7,62 mm, iin fusoliera e sparanti obliquamente verso il basso, con cadenza di 750 colpi al minuto. Due altre identiche armi in installazioni alari e due bombe da 50 kg completavano l'armamento.\nOltre allo Z.B.K. 29, con ipersostentatori e carrello azionati idraulicamente, gli sviluppi dello I-16 compresero la versione 18, potenziata da un M-62 a nove cilindri e compressore a doppio stadio, da 1\u00a0000 CV. Il peso era giunto a 1\u00a0800 kg, l'ala rivestita di lamiera, e due serbatoi sganciabili da 100 litri. L'armamento di quattro mitragliatrici ShKAS da 7,62 mm, fu portato a due mitragliatrici e due cannoncini ShVAK da 20 mm, con 90 colpi per arma, sui successivi I-16.24 e 24B, le versioni costruite nel maggior numero di esemplari, e che costituivano il grosso della caccia sovietica all'epoca dell'attacco nazista. Su queste versioni dello I-16, e sulle precedenti 10 e 18. il carrello poteva essere sostituito da sci retrattili, anche se in pratica gli sci erano generalmente bloccati nella posizione estratta.\nDall'I-16.24 deriv\u00f2 il tipo SPB, privo delle armi alari e adattato alle esigenze del bombardamento a tuffo, raggiungendo un peso totale, carico offensivo e velocit\u00e0 massima di 1941, 500 kg, 480 km/h. Lo I-180, versione abbondantemente modificata, affinata e potenziata da una doppia stella M-88 da 1\u00a0100 CV, rimase allo stadio di prototipo (pur avendo raggiunto i 550 km/h), ma l'I-16-UTI, o UTI-4, ebbe invece larghissima diffusione. Questa versione biposto, utilizzata sia per le scuole (UTI-4), sia per le missioni di collegamento, nelle prime serie ebbe il carrello bloccato nella posizione estratta e fu priva di armamento, ma poi vennero mantenute le due mitragliatrici alari e la possibilit\u00e0 di retrarre il carrello.\nTecnica.\nStruttura.\nL'I-16 era stato progettato basandosi sul motore radiale di cui disponeva, ma soprattutto su un'ala a sbalzo, rivestimento lavorante monoguscio e carrello d'atterraggio retrattile, caratteristiche che sarebbero diventate di norma nella produzione, ma fu importantissimo nel modernizzare la V-VS. Il prototipo prese il volo nel tardo 1933, due anni prima del tedesco Messerschmitt Bf 109 e dell'inglese Hawker Hurricane. Nel corso degli anni l'I-16 fu progressivamente modificato per vari tipi di missione.\nErano caccia tutt'altro che privi di difetti: instabili sull'asse longitudinale, per via della coda troppo corta rispetto alla posizione del baricentro e delle ali, con conseguente limitato braccio di forza. Il volume di fuoco era limitato da una scarsa precisione e da proiettili relativamente leggeri, anche se con traiettoria tesa, efficacia di fuoco scarsa tranne che a breve raggio. Le armi erano affidabili, ma secondo i piloti solo colpendo il pilota era possibile abbatterlo. Secondo altri, seppure a breve distanza, era possibile \"segare\" letteralmente gli apparecchi nemici.\nCellula.\nIl caccia aveva una struttura massiccia, corta e tozza, con una fusoliera monoscocca in legno, superfici di coda intelate di discrete dimensioni e coda estremamente vicina alle ali e al baricentro dell'aereo. Questo rendeva possibile contenere il peso, fattore importante soprattutto all'inizio, con il vecchio motore Cyclone da 480 hp, ma fu poi evidente che questa progettazione aveva qualit\u00e0 di volo scarsine. Il caccia aveva una struttura alare totalmente a sbalzo, cio\u00e8 senza supporti esterni. Il bordo d'uscita si estendeva molto all'indietro, fin sotto l'abitacolo, piccolo e con minuscolo parabrezza ricurvo. Dietro vi era una sorta di \"gobba\" abbinata al sedile del pilota che si prolungava fino a congiungersi con la struttura della coda. Un minuscolo portello sulla sinistra per entrare e uscire.\nMotori.\nIl motore aveva i cilindri con tubi di scappamento singoli, assai corti e rivolti all'indietro, con apposite carenature nella capote del motore. L'elica era bipala con carenatura semisferica. Il motore era un robusto radiale prodotto su licenza americana (modello Cyclone), che consentiva potenza e affidabilit\u00e0 adeguate, direttamente importato per i primi aerei, poi prodotto su licenza e infine sostituito da motori migliorati. Il primo prototipo con motore radiale M22 da 480 CV sovietico fu presto sostituito dai Cyclone che da 700 CV raggiunsero i 750 poi i 920 CV, per arrivare nelle ultime versioni ai 1000 - 1100 CV.\nSistemi ed impianti.\nIl carrello era a triciclo posteriore, con 2 gambe anteriori retrattili carenate nell'ala e ruotino di coda, un semplice slittino di metallo, persino pi\u00f9 semplice del solito. Una delle limitazioni degli I-16 fu la mancanza della radio.\nSuperfici alari.\nL'ala era molto tozza, con ridotta apertura alare, metallica con rivestimento metallico tranne che nella parte posteriore dell'ala, dietro il longherone centrale, dove era intelato. Gli alettoni erano nella parte centrale dell'ala, occupandone quasi tutto il bordo d'uscita.\nSistemi d'arma.\nL'armamento era innovativo, perch\u00e9 erano mitragliatrici Skhas, con una cadenza di tiro di almeno 1600 colpi al minuto, doppia rispetto alla maggioranza delle armi dell'epoca, che davano una potenza di fuoco inusuale per un aereo cos\u00ec piccolo. Le munizioni e il serbatoio dell'olio erano tra l'abitacolo e il motore. Successivamente venne prodotta, con la cooperazione dell'ingegnere di armamenti B.G. Shpitalnii, il modello TsKB-12P, il primo aereo al mondo ad essere armato con due cannoni sparanti attraverso il disco dell'elica.\nVarie armi furono sperimentate, come i cannoni e le mitragliatrici pesanti, di ottimo livello rispetto alle migliori realizzazioni mondiali dell'epoca. I razzi RS vennero sperimentati a bordo degli I-16, con 6 rampe per ordigni RS-75 da 75\u00a0mm, presto sostituiti da armi da 82\u00a0mm, le RS-82. Essi erano la soluzione intercettare i bombardieri. Pesando 24\u00a0kg, avevano una potenza elevata, ma rallentavano un caccia che gi\u00e0 faticava a inseguire i bombardieri. I razzi andavano molto bene anche per gli attacchi al suolo, ma bisognava lanciarli in picchiata e prendere bene la mira. Quando colpivano erano micidiali, ma il pi\u00f9 delle volte servivano per spaventare le formazioni nemiche e disperderle.\nImpiego operativo.\nI primi esemplari dell'I-16, dopo che le prove di volo avevano confermato la superiorit\u00e0 del Polikarpov rispetto al monoplano I-14 progettato da Pavel O. Sukhoi (appartenente all'ufficio tecnico diretto da Andrei N. Tupolev) andarono all'aviazione sovietica nell'autunno 1934, ed il caccia debutt\u00f2 (inosservato dagli osservatori occidentali) durante la manifestazione del 1\u00ba maggio 1935, quando le formazioni di I-16 sorvolarono la Piazza Rossa.\nL'I-16 era un aereo molto impegnativo. La sezione frontale della fusoliera, con il motore, era troppo vicina al centro di gravit\u00e0, mentre l'abitacolo del pilota era troppo indietro. La stabilit\u00e0 longitudinale era scarsa ed era impossibile pilotarlo senza tenere le mani sempre sui comandi. Decollo ed atterraggio erano difficili anche a causa del carrello poco elastico che tendeva a far rimbalzare l'aereo su piste irregolari. Il pilota doveva girare la manovella 44 volte per ritrarre il carrello. Eppure, nelle mani di un pilota esperto, l'I-16 era un aereo molto manovrabile e un avversario da rispettare.\nNessuno, fuori dell'Unione Sovietica, era a conoscenza di questo caccia quando 475 esemplari furono inviati via mare alle forze repubblicane in Spagna. Qui la sua affidabilit\u00e0, la cadenza di tiro di 1\u00a0800 colpi al minuto e la grande maneggevolezza sorpresero gli avversari.\nL'I-16 incontr\u00f2 difficolt\u00e0 per le alte velocit\u00e0 di decollo e di atterraggio, e di una stabilit\u00e0 scarsa, sacrificata alla manovrabilit\u00e0. In sostanza l'I-16, come primo esponente di una nuova formula di aereo da caccia, non era perfetto, con caratteristiche troppo diverse dai velivoli contemporanei, al punto che l'entusiasmo iniziale con cui i piloti russi l'avevano accolto si trasform\u00f2 presto in diffidenza. Il comando dell'aviazione sovietica, organizzando una serie di dimostrazioni in volo ad opera di abilissimi piloti, facendo allungare le piste degli aeroporti e dedicando particolare cura alle scuole di pilotaggio, riusc\u00ec ad evitare che si diffondesse la psicosi dell'aereo \"difficile\", anche se l'I-16 non fu mai \"facile\".\nUna nuova versione.\nLa nuova versione era la Tipo 10, migliorata con una corazzatura di circa 9\u00a0mm e capacit\u00e0 di resistere, stando alle testimonianze dei piloti, ai fucili anche a pochi metri. Questo aumentava molto la sicurezza a scapito di un aumento di peso di circa 20\u00a0kg. Anche le mitragliatrici da 12, 7\u00a0mm erano, tranne che a breve distanza e con proiettili perforanti, agevolmente neutralizzate. L'instabilit\u00e0 longitudinale del velivolo era per\u00f2 tale da ridurre l'efficacia di questo miglioramento e gli I-16 vennero abbattuti in molte occasioni, anche a causa di tattiche inadatte alle caratteristiche del velivolo. Le maggiori velocit\u00e0 e potenza di fuoco avrebbero potuto assicurare ai Polikarpov una netta superiorit\u00e0 sui Fiat C.R.32, ma spesso i piloti spagnoli e anche russi si impegnavano in combattimenti manovrati, nei quali il loro maggiore carico alare li rendeva vulnerabili.\nNella Guerra di Spagna.\nNelle operazioni di Spagna, furono impiegati quasi 500 I-16, di cui oltre 40 abbattuti in combattimento o distrutti al suolo. Il piccolo monoplano russo non era inferiore ai caccia nemici. L'I-16, anche costruito su licenza ad Alicante in una ventina di esemplari, surclass\u00f2 anzi ampiamente il tedesco Heinkel He 51, e dovette cedere nel confronto con l'italiano Fiat C.R.32.\nContro i Bf 109 il problema era la minore velocit\u00e0, non la manovrabilit\u00e0, ma i tedeschi utilizzavano i loro caccia con attacchi in picchiata da quote superiori. I caccia sovietici si trovavano a controbattere manovrando stretti oppure addirittura salendo in verticale e sparando ai caccia in picchiata; e prima bisognava vederli.\nI pochi Bf 109 forse abbatterono meno I-16 dei C.R.32, ma erano pi\u00f9 temuti. Per affrontarli, impedendo loro di attaccare dall'alto, furono comprati 24 motori americani con turbocompressore e i I-16 arrivarono a operare anche a 8\u00a0000 m., conosciuti come Naz Fria, \"naso freddo\". Il normale nome era invece, Moscas o Rata (\"topo\", perch\u00e9 apparivano in cielo a branchi come i topi di fogna), attribuito dai nazionalisti. Le qualit\u00e0 dell'I-16 sono provate dal fatto che, al termine delle ostilit\u00e0, i \"Rata\" superstiti furono presi in forza dall'aeronautica franchista, che li radi\u00f2 solo nel 1952.\nIl Polikarpov I-16 combatt\u00e9 fino alla fine, e molti superstiti furono riutilizzati nel dopoguerra, operando assieme ai Bf 109 e C.R.32 ex rivali.\nIn Cina e in Mongolia.\nIl monoposto sovietico fu fornito in circa 200 esemplari (compresi diversi biposto di addestramento) alla Cina nazionalista, che lo impieg\u00f2 contro i giapponesi.\nNel periodo 1938-39, l'I-16 combatt\u00e9 contro i giapponesi in Mongolia, sperimentando nell'agosto 1939 il rivoluzionario armamento composto da 8 razzi RS 82 da 82 millimetri, dimostrandosi all'altezza della caccia imperiale.\nAnche in questo caso i caccia sovietici furono sconfitti, ma si batterono con grande valore contro i Nakajima Ki-27 e Mitsubishi A5M giapponesi, dotati di pari velocit\u00e0 ma pi\u00f9 manovrieri; all'epoca erano i migliori caccia al mondo. Il colpo di grazia fu dato dagli A6M Zero, nettamente superiori. Eppure in Spagna i caccia I-16 erano stati capaci di abbattere anche i Bf 109E \"Emil\" con motore e armi potenziate.\nIn Finlandia nella Guerra d'Inverno.\nTra il 1939 e il 1940, durante la Guerra d'inverno in cui si fronteggiarono Finlandia ed Unione Sovietica, l'I-16 (soprannominato \"Isak\", asinello, dai piloti sovietici) si dimostr\u00f2 pericoloso, anche per gli abilissimi piloti finlandesi con i loro caccia Fokker D.XXI, Morane-Saulnier MS.406 e Gloster Gladiator, conseguendo alcuni successi ma non ottenendo mai un dominio completo, nonostante la superiorit\u00e0 aerea.\nGli I-16 furono spesso sconfitti dai caccia coevi, non necessariamente pi\u00f9 moderni, ma alla fine furono gli Zero e i Bf 109F ad annientarli. Ancora nel 1941 gli I-16 erano numerosi in servizio, ma i loro reparti furono devastati a terra e poi in aria, iniziando dal tremendo attacco del 22 giugno 1941 dell'Operazione Barbarossa. Nonostante la loro maneggevolezza e molte doti positive, gli I-16 erano definitivamente superati, ma il loro concetto, motore pi\u00f9 potente e abitacolo chiuso, fu ripreso da un altro ottimo apparecchio, il La-5FN/La-7.\nOperazione Barbarossa.\nQuando la Germania attacc\u00f2 l'Unione Sovietica nell'estate del 1941 aprendo il fronte orientale, l'I-16 risultava ormai superato e, pur essendo ancora in linea in un gran numero di esemplari, era sottopotenziato e lento nei confronti dei Bf 109E ed F avversari. Sfruttando per\u00f2 la sua grande robustezza e rusticit\u00e0, nonch\u00e9 le tecniche d'attacco quasi suicide (la collisione in volo ed i tentativi di segarne le ali e gli impennaggi con le eliche blindate in acciaio), il caccia sovietico continu\u00f2 ad opporsi tenacemente alla Lutwaffe, mentre l'industria sovietica iniziava la produzione in grande di caccia pi\u00f9 moderni, contribuendo alla controffensiva dell'Armata Rossa.\nL'I-16 fu infatti ritirato dei reparti di prima linea solo nell'estate del 1943, dopo che la battaglia di Stalingrado aveva capovolto le sorti del conflitto orientale, continuando a trovare largo impiego nelle scuole di volo, dove le sue caratteristiche \"difficili\" si rivelarono perfettamente adatte a preparare i piloti destinati ai MiG, ai Lavochkin Gorbunov Gudkov LaGG-1, agli LA e agli Yakovlev Yak-1, nessuno dei quali fu un aereo \"facile\".\nCome bombardiere a tuffo.\nAnche l'SPB, la sua variante da bombardamento a tuffo, venne impiegato con discreto successo nel settore del Mar nero dall'aviazione navale sovietica: manca per\u00f2 qualsiasi conferma da parte tedesca sull'impiego degli SPB; venivano trasportati fino in vicinanza dell'obbiettivo da un aereo madre (un vecchio quadrimotore Tupolev TB-3), che secondo i russi sarebbe invece stato utilizzato con risultati brillanti.\nQuesta tecnica si riallacciava ad esperimenti iniziati nel 1932 sotto la denominazione di \"Progetto Zveno\" (alla lettera \"grappolo\"), eseguiti impiegando un bombardiere TB-3 per trasportare due biplani Polikarpov I-15 agganciati sotto le semiali, e tre I-16 appesi uno tra le gambe del carrello e due sotto le semiali esterne. Nella tecnica utilizzata durante la seconda guerra mondiale, ogni TB-3 avrebbe trasportato due tuffatori SPB appesi sotto le ali, consentendo l'esecuzione di attacchi in picchiata a distanza dell'ordine di 1\u00a0200 km dalle basi di partenza.\nUna lunghissima carriera.\nIn termini di capacit\u00e0 e di efficacia, l'I-16 era una macchina instabile al punto di diventare pericolosa, tanto che il pilota era sensibilmente affaticato dalla sua guida. In compenso, la rapidit\u00e0 di virata era eccellente e superiore a quella di qualunque altro caccia dell'epoca, mentre anche il rollio, data l'ala di ridotta apertura, era ottimo. In totale, vennero costruiti 6.555 esemplari, prima che la produzione cessasse nel 1940.\nUn certo numero di I-16 esiste ancora, e qualcuno anche in condizioni di volo. Uno di questi venne provato in volo da Mark Hanna, un noto collaudatore di aerei storici morto in un incidente qualche anno fa. Nelle sue memorie in merito ha affermato che l'I-16, provato con un motore da 1\u00a0000\u00a0hp, quindi delle ultime serie, si era comportato in maniera eccezionale. Aveva provato di recente l'Hawker Hurricane, che nella storia si \u00e8 ritagliato una notevole posizione come \"secondo solo allo Supermarine Spitfire\". Comparato all'I-16 e alla sua agilit\u00e0 di manovra, l'Hurricane, con prestazioni simili e armamento non drasticamente superiore, appariva molto lento e pesante ai comandi, con una modesta velocit\u00e0 di rollio e in generale un comportamento inferiore in volo."}
{"id": "505708", "revid": "2184720", "url": "https://it.wikipedia.org/wiki?curid=505708", "title": "Make Me Pure", "text": "Make Me Pure \u00e8 una canzone del cantante inglese Robbie Williams contenuta nel sesto album \"Intensive Care\".\nIl brano \u00e8 stato pubblicato come singolo nel novembre 2005 solo in Nuova Zelanda e in Australia come singolo promozionale per pubblicizzare l'album.\nIl testo della canzone vede Williams chiedere a Dio di renderlo puro per il resto della sua vita.\nIl ritornello \u00e8 una traduzione di un verso di Agostino d'Ippona: \"Da mihi castitatem et continentiam, sed noli modo!\".\nWilliams si \u00e8 probabilmente ispirato a James Bond, il quale ha citato questo verso come suo, nel romanzo \"Goldfinger\" (nella forma: \"Oh Signore, dammi la Castit\u00e0. Ma non darmela ancora!\").\nLa canzone ha raggiunto la posizione numero 15 nelle classifiche dei Paesi Bassi, bench\u00e9 non sia stata mai pubblicata come singolo."}
{"id": "505709", "revid": "729019", "url": "https://it.wikipedia.org/wiki?curid=505709", "title": "Polikarpov Po-2", "text": "Il Polikarpov Po-2 (in cirillico \u041f\u043e\u043b\u0438\u043a\u0430\u0440\u043f\u043e\u0432 \u041f\u043e-2, nome in codice NATO Mule), precedentemente Polikarpov U-2 (in cirillico \u041f\u043e\u043b\u0438\u043a\u0430\u0440\u043f\u043e\u0432 \u0423-2), soprannominato dai piloti russi Kerosinka (traducibile con \"Lampada a cherosene\") per la sua tendenza ad incendiarsi, \u00e8 un monomotore biplano multiruolo progettato dall'OKB 84 diretto da Nikolaj Nikolaevi\u010d Polikarpov e sviluppato in Unione Sovietica dalla fine degli anni venti.\nImpiegato inizialmente come aereo da addestramento dalla Sovetskie Voenno-vozdu\u0161nye sily (VVS), l'aeronautica militare dell'Unione Sovietica, e come aereo da trasporto civile, rimase operativo in numerose forze aeree, principalmente filosovietiche e del Patto di Varsavia dal 1929 almeno fino agli anni sessanta.\nStoria.\nSviluppo.\nNegli anni venti il nuovo governo sovietico sent\u00ec l'esigenza di dotare la propria aviazione di un nuovo velivolo da addestramento che sostituisse l'U-1 Avrushka, copia su licenza del britannico Avro 504 il cui disegno risaliva oramai al periodo della prima guerra mondiale. A tale scopo, nell'ottobre 1924, la direzione della VVS emise una specifica che prevedeva la fornitura di un biplano dalle dimensioni compatte per la formazione primaria dei propri piloti, l'U-2.\nL'Ufficio tecnico (OKB) numero 84, diretto da Nikolaj Nikolaevi\u010d Polikarpov, svilupp\u00f2 un progetto per un velivolo spartano, semplice e razionale nella struttura e che soddisfaceva l'esigenza della costruzione con contenuti costi di realizzazione. Il prototipo, che assunse inizialmente la designazione U-2TPK, aveva tra le caratteristiche quella di possedere una configurazione alare biplana con ali a pianta rettangolare poste sullo stesso piano verticale, costituite da quattro pannelli intercambiabili uguali, cos\u00ec come erano identiche le superfici di controllo, gli alettoni sulle ali e gli equilibratori nell'impennaggio di coda, soluzione economicamente vantaggiosa ma che dava scarsi risultati in termini di volo.\nLe mediocri caratteristiche espresse nei voli di collaudo imposero una riprogettazione dell'apparecchio, affinando aerodinamicamente la sua linea modificando la velatura, ora con ali sfalsate a campana unica, adottando un carrello convenzionale con assale rigido, per dare robustezza alle due ruote principali, integrato posteriormente da un pattino d'appoggio posizionato sotto la coda.\nLe prove di volo, effettuate nel 1928 con il prototipo cos\u00ec modificato, vennero giudicate soddisfacenti rispetto all'U-2TPK ed idonee per avviarne la produzione in serie iniziata nel 1930.\nIn breve tempo vennero affiancate, all'originale versione destinata all'addestramento, una serie di versioni destinate all'uso civile; versione agricola dotata di impianti di irrorazione per insetticidi, una versione idrovolante a scarponi, una versione aeroambulanza ed una di trasporto passeggeri dotata di scompartimento passeggeri chiuso posizionato dietro l'abitacolo aperto del pilota.\nImpiego operativo.\nMilitare.\nAll'avvio dell'Operazione Barbarossa, nel 1941, quando le truppe della Wehrmacht e delle Potenze dell'Asse iniziarono l'avanzata verso l'Unione Sovietica, erano oltre 13\u00a0000 gli U-2 in servizio operativo con la V-VS. Questi non potevano assolvere ruoli di prima linea a causa delle modeste prestazioni, mentre come addestratori erano ormai superati dalle generazioni di moderni aerei da combattimento monoplani. Svolsero ugualmente un importante ruolo bellico, utilizzati comunque in vari compiti: propaganda equipaggiati con altoparlanti, attacco leggero, ma soprattutto incursioni notturne di disturbo, spesso assegnati ad equipaggi femminili. Il reparto pi\u00f9 celebre di queste ultime fu il 588\u00ba Reggimento Bombardamento Notturno, conosciuto con il soprannome di \"streghe della notte\", la cui missione tipica era quella di rovesciare cesti di piccole bombe sulle retrovie.\nVerso la fine del conflitto, l'impiego venne via via esteso anche ad azioni diurne con la progressiva scomparsa della caccia nemica pur nella minaccia della FlaK, la contraerea tedesca.\nNel dopoguerra la produzione continu\u00f2, come anche la carriera bellica, mentre il velivolo, dal 1944, assumeva una nuova designazione che integrava il suffisso Po dal cognome del progettista morto in un incidente.\nDurante la Guerra di Corea, i modelli in possesso della Chos\u014fn Inmin Kun Konggun, l'aeronautica militare della Corea del Nord, furono protagonisti, con buoni risultati, di un gran numero di missioni di disturbo a bassa quota verso obiettivi sudcoreani e statunitensi. La bassa velocit\u00e0 dei velivoli permise ai propri equipaggi di sfuggire agli attacchi avversari dotati di aerei con motore a getto non idonei a questo tipo di obiettivo, e di essere vulnerabili solo ai F4U Corsair nella loro versione caccia notturna.\nCivile.\nOltre all'utilizzo per l'irrorazione dei terreni agricoli in Unione Sovietica, nel periodo prebellico gli U-2 vennero utilizzati in buon numero dalla compagnia di bandiera sovietica Aeroflot nei collegamenti civili a corto raggio. Successivamente vennero adottati dal alcune compagnie aeree dell'area filosovietica\nEsemplari attualmente esistenti.\nA tutt'oggi vi sono diversi Po-2 tenuti in condizioni di volo o esposti in musei della 'grande guerra patriottica'. Pare che in tutto ne vennero prodotti oltre , uno dei totali pi\u00f9 alto, se non il pi\u00f9 alto, mai totalizzati da un singolo aereo (certamente al di fuori dell'URSS).\nIl Po-2 e la cultura.\nGrazie alla sua diffusione ed al suo lunghissimo periodo di servizio il Po-2 risult\u00f2 essere tra i pi\u00f9 conosciuti e popolari velivoli del blocco sovietico. L'amministrazione postale dell'Unione Sovietica lo immortal\u00f2 in pi\u00f9 di un francobollo diventando oggetto di collezione da parte degli appassionati di aerofilatelia.\nIn tempi pi\u00f9 recenti assume un ruolo da co-protagonista nel Ciclo dell'invasione, opera letteraria di fantascienza dello scrittore statunitense Harry Turtledove. Nei romanzi che fanno parte del ciclo, \u00e8 tra i pochi mezzi militari di produzione terrestre, tra i velivoli assieme al Lockheed U-2, a riuscire ad evitare la distruzione da parte dei tecnologicamente avanzati mezzi a disposizione degli invasori alieni. Grazie alla sua datata tecnologia, basata sulla struttura in legno, alla bassa quota operativa ed alla limitata velocit\u00e0, risultava estremamente difficile da individuare ed abbattere dagli alieni."}
{"id": "505715", "revid": "1543377", "url": "https://it.wikipedia.org/wiki?curid=505715", "title": "Ermolaev Er-2", "text": "LErmolaev Er-2 (in cirillico \u0415\u0440\u043c\u043e\u043b\u0430\u0435\u0432 \u0415\u0440-2) o anche Yermolaev Yer-2 nella letteratura anglosassone, era un bombardiere medio a lungo raggio con configurazione ad ala di gabbiano rovesciata progettato dall'OKB diretto da Vladimir Grigor'evi\u010d Ermolaev e sviluppato in Unione Sovietica negli anni quaranta.\nImpiegato dalla Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, prese parte ad alcuni attacchi notturni su Berlino durante la seconda guerra mondiale. Noto anche con la denominazione DB-240 (\u0414\u0411-240), il progetto derivava dall'aereo da trasporto Bartini Stal-7 (\"acciaio-7\") disegnato dal progettista italiano Roberto Oros di Bartini, trasferitosi in Unione Sovietica.\nStoria del progetto.\nIl predecessore dello Ermolaev ER-2, Lo Stal-7, era un progetto caratterizzato dalla innovativa ala a gabbiano rovesciato e dalla fusoliera a sezione triangolare introdotte da Bartini. Fu messo a punto negli anni trenta e dimostr\u00f2 potenzialit\u00e0 in termini di prestazioni e raggio di azione di assoluto rilievo per l'epoca, ottenendo giudizi positivi dai piloti collaudatori in termini di sicurezza del volo. Le fortune del progetto subirono un brusco fermo con l'arresto da parte della polizia politica di Bartini, insieme a altri progettisti aeronautici, il 14 febbraio 1938 durante il grande terrore.\nUn discepolo di Bartini, Vladimir Grigor'evi\u010d Ermolaev, subentr\u00f2 nella gestione dello studio tecnico. Stante la politica militare dell'URSS dell'epoca, che individuava nel Regno Unito la pi\u00f9 probabile minaccia, Ermolaev riusc\u00ec ad ottenere l'attenzione di Stalin, proponendo la conversione dello Stal-7 in un bombardiere con 5000\u00a0km di autonomia, in grado cio\u00e8 di raggiungere le isole britanniche. Ottenuta l'autorizzazione a procedere con lo sviluppo, Ermolaev venne messo a capo di un suo ufficio tecnico, l'OKB-240. Inizi\u00f2 quindi il lavoro di potenziamento del modello studiato da Bartini, conservando la geometria e le soluzioni aerodinamiche, installando motori pi\u00f9 potenti e in grado di garantire le prestazioni promesse al dittatore. Lottando contro la concorrenza, in termini di risorse e personale qualificato, messa in atto da parte di uffici tecnici pi\u00f9 affermati, quale quello di Tupolev, il prototipo effettu\u00f2 il primo volo il 14 maggio 1940 con il nome di DB-240. Ermolaev nelle corrispondenze ufficiali tendeva a sovrastimarne le prestazioni e ottenne dal governo centrale la decisione di produrre 70 aerei nella rimanente parte del 1940 pi\u00f9 altri 800 nel 1941.\nLa produzione di serie inizi\u00f2 nell'ottobre dello stesso anno presso gli stabilimenti aeronautici numero 18 di Vorone\u017e e 125 (39) di Irkutsk al confine con la Mongolia. La produzione fu interrotta nel settembre 1941 e riprese nel 1944 per un totale di 462 esemplari."}
{"id": "505717", "revid": "76652", "url": "https://it.wikipedia.org/wiki?curid=505717", "title": "Piccola Santa Sofia", "text": "Piccola Santa Sofia (precedentemente chiesa dei Santi Sergio e Bacco) \u00e8 una ex-chiesa bizantina convertita in moschea dopo la conquista ottomana di Costantinopoli. L'edificio fu iniziato nel 527, primo anno di regno di Giustiniano I. All'inizio del XVI secolo venne trasformata in moschea. \u00c8 nota in turco come K\u00fc\u00e7\u00fck Aya Sofya Camii (\"moschea della piccola Santa Sofia\") per affinit\u00e0 architettoniche con la vicina basilica di Hagia Sophia.\nCollocazione.\nL'edificio sorge a Istanbul, nel distretto di Fatih, nella \"mahalle\" (\"quartiere\") di Kumkap\u0131, a poca distanza dal Mar di Marmara, nei pressi delle rovine del Gran Palazzo a sud dell'Ippodromo. Oggi \u00e8 separato dal mare dalla linea ferroviaria dismessa Sirkeci-Halkal\u0131 e dalla strada litoranea.\nStoria.\nPeriodo bizantino.\nSecondo una leggenda tarda, durante il regno di Anastasio I, i suoi parenti Giustino (in seguito suo successore) e il nipote di quest'ultimo Giustiniano erano stati accusati di complottare per la corona e condannati a morte. I santi Sergio e Bacco apparvero in sogno all'Imperatore e sostennero la loro innocenza. \nDiventato poi anch'esso imperatore, Giustiniano avrebbe costruito questa chiesa come ex voto. La fondazione dell'edificio, tra i primi atti di governo di Giustiniano, avvenne tra il 527 e il 536 d.C. (poco prima dell'erezione di Hagia Sophia, avvenuta tra il 532 e il 537). Sorge tra la prima e la terza \"regio\" della citt\u00e0. Il sito venne scelto in un'area piuttosto irregolare tra il Palazzo di Hormisdas (la residenza di Giustiniano prima di salire al trono) e la chiesa dei Santi Pietro e Paolo (oggi demolita: faceva parte integrante del complesso). Alla chiesa, che divenne uno dei pi\u00f9 importanti edifici religiosi della citt\u00e0, presto si aggiunse un monastero.\nA causa di alcune somiglianze stilistiche con Hagia Sophia, in passato si \u00e8 ritenuto che la chiesa potesse essere opera degli stessi architetti Isidoro di Mileto e Antemio di Tralle, e che la sua costruzione sia servita da modello per l'edificazione della pi\u00f9 grande chiesa di Costantinopoli. A uno sguardo pi\u00f9 attento, le differenze rilevate tra i due edifici hanno imposto una maggiore cautela rispetto all'ipotesi accennata.\nNegli anni 536 e 537, il palazzo di Hormisdas divenne un monastero monofisita, i cui seguaci, provenienti dalle regioni orientali dell'Impero e in fuga dale persecuzioni, trovarono protezione da parte dell'imperatrice Teodora.\nNel 551 papa Vigilio vi si rifugi\u00f2 fuggendo dai soldati dell'Imperatore che volevano arrestarlo. Durante il periodo iconoclasta il monastero divenne il centro di questo movimento in citt\u00e0.\nPeriodo ottomano.\nDopo la Caduta di Costantinopoli nel 1453, la chiesa rimase intatta fino al regno di Bayezid II. In seguito (tra il 1506 e il 1513) fu trasformata in moschea da H\u00fcseyin A\u011fa, il capo degli Agha (Eunuchi neri) che custodivano la \"Bab-\u0131-Saadet\" (\"Porta della Felicit\u00e0\"), nella residenza sultaniale del Topkapi. In quest'occasione vennero aggiunti all'edificio il portico e la madrasa.\nNel 1740 il gran visir Hac\u0131 Ahmet Pa\u015fa restaur\u00f2 la moschea e costru\u00ec il \"\u015ead\u0131rvan\" (fontana per abluzioni). I danni causati da terremoti resero necessari ulteriori restauri nel 1831 sotto il sultanato di Mahmud II. Nel 1762 fu costruito il minareto, demolito nel 1940, poi riedificato nel 1956.\nIl degrado dell'edificio, dovuto a umidit\u00e0 e terremoti, fu aggravato dalla costruzione della ferrovia (che per altro determin\u00f2 la demolizione della chiesa dei Santi Pietro e Paolo). Altri danni furono dovuti all'utilizzo come rifugio di profughi nel corso delle guerre balcaniche.\nUn'ultima campagna di restauro, conclusa nel 2006, ha permesso la salvaguardia del sito.\nArchitettura.\nEdificio.\nCostituita da un vano centrale coperto da cupola a spicchi e attorniata da esedre alternativamente a curve e rette, \u00e8 ravvisata una significativa elaborazione dello schema a pianta centrale del \"martyrion\", santuario cristiano dedicato al culto di un martire.\nAll'esterno il muro meridionale presenta archi murati che collegavano l'edificio a una chiesa precedente. All'interno un primo ordine inferiore di archi a travatura continua (come a San Giovanni di Studio) conferisce una staticit\u00e0 e immobilit\u00e0 tipicamente greca.\nMolti effetti dell'edificio furono poi impiegati in Hagia Sophia: le esedre espandono lo spazio centrale sugli assi diagonali, colonne colorate schermano i deambulatori dal centro della chiesa, luce e ombre aumentano il contrasto sulle sculture dei capitelli e della trabeazione.\nLa pianta quadrata dell'edificio \u00e8 servita da modello per la basilica di San Vitale a Ravenna, come si pu\u00f2 apprezzare nell'organicit\u00e0 della struttura verticale e nell'impianto ottagonale. La struttura ispir\u00f2 l'architetto ottomano Sin\u0101n nella costruzione della moschea R\u00fcstem Pasha.\nDi fronte all'edificio c'\u00e8 un portico (che ha sostituito l'atrio) e un cortile (entrambi aggiunti nel periodo ottomano), con un piccolo giardino e una fontana per le abluzioni. Le celle della madrase sono occupate da venditori e rilegatori di libri.\nA nord del complesso vi \u00e8 un piccolo cimitero islamico, con la tomba di H\u00fcseyin A\u011fa, il fondatore della moschea.\nDecorazione.\nNulla rimane dell'originale decorazione pittorica del complesso, che i contemporanei descrivono, prima della caduta della citt\u00e0, come ricoperta di mosaici.\nDurante la conversione in moschea, furono modificate le finestre e gli ingressi, fu alzato il piano pavimentale e furono intonacate le pareti.\nSul colonnato che corre sui lati nord, ovest e sud, si trova un'elegante iscrizione in esametri greci dedicata a Giustiniano, sua moglie Teodora e san Sergio, patrono dell'esercito bizantino. Per ragioni oscure, san Bacco non \u00e8 menzionato. Molti capitelli recano i monogrammi di Giustiniano e Teodora."}
{"id": "505719", "revid": "729019", "url": "https://it.wikipedia.org/wiki?curid=505719", "title": "Polikarpov R-5", "text": "Il Polikarpov R-5 () era un monomotore biplano da ricognizione/bombardiere leggero progettato dall'OKB 84 diretto da Nikolaj Nikolaevi\u010d Polikarpov e sviluppato in Unione Sovietica dalla fine degli anni venti. Impiegato negli anni trenta sia per uso militare, dalla Voenno-vozdu\u0161nye sily (V-VS), l'aeronautica militare sovietica, che per uso civile dall'Aeroflot come aereo da trasporto, rimase operativo fino all'inizio degli anni quaranta.\nIl modello aggiornato, denominato R-Z e prodotto in circa un migliaio di esemplari, aveva il ruolo dell'aerocooperazione e ricognizione tattica e venne utilizzato durante la guerra civile spagnola dalle forze repubblicane.\nStoria del progetto.\nNegli anni venti in Unione Sovietica si ritenne di dover sostituire i bombardieri leggeri con incarichi anche di ricognizione Polikarpov R-1 e R-2, copie prodotte su licenza del britannico Airco DH.9A, un velivolo che era diventato l'ossatura dal bombardamento leggero della forza aerea sovietica ma che risalendo al periodo della prima guerra mondiale risentiva dell'et\u00e0 progettuale. L'OKB 84 diretto da Polikarpov inizi\u00f2 su propria iniziativa il progetto di un pari ruolo che si concretizz\u00f2 nel prototipo portato in volo per la prima volta nell'autunno 1928. Realizzato con struttura in legno, il nuovo velivolo era caratterizzato dalla configurazione alare biplana e dall'adozione come unit\u00e0 motrice di un motore V12 BMW VI.\nAlla fine di un intensivo sviluppo il nuovo modello, designato R-5, venne avviato alla produzione in serie nel 1930 dotato di motorizzazione Mikulin M-17, copia su licenza del BMW VI, e destinato al ruolo di bombardiere/ricognitore. Successivamente venne prodotto anche in numerose altre versioni, sia civili che militari, tra le quali la versione P-5 realizzata in 1\u00a0000 esemplari destinati all'Aeroflot; altre vennero dotate di galleggianti come idrovolante a scarponi o ottimizzate per la cooperazione con le truppe di terra e l'attacco al suolo.\nUn ulteriore sviluppo produsse una versione migliorata, la R-5SSS, versione che servir\u00e0 da base al successivo modello Polikarpov R-Z.\nTecnica.\nL'R-5 aveva un'impostazione classica per l'epoca; monomotore, biplano, carrello fisso.\nLa fusoliera era dotata di due abitacoli aperti posti in tandem, l'anteriore per il pilota ed il posteriore per l'osservatore/puntatore, che posteriormente terminava in una coda dall'impennaggio classico monoderiva dotato di piani orizzontali controventati.\nLa configurazione alare era biplana, dotata di un'ala inferiore montata bassa ed una superiore, caratterizzata da un rilevabile angolo di diedro, collegata all'inferiore tramite una serie di montanti in tubo d'acciaio ed alla fusoliera da montanti trasversali ed una struttura anch'essa in tubo d'acciaio.\nIl carrello d'atterraggio era semplice, fisso ed ammortizzato, dotato di ruote gommate di grande diametro per meglio operare su terreni non preparati ed integrato posteriormente da un semplice pattino d'appoggio. La propulsione era affidata ad un Mikulin M-17B, un motore aeronautico 12 cilindri a V raffreddato a liquido capace di erogare una potenza di 680 CV (500 kW). Poteva disporre di un carico utile di circa 400-500 kg e due mitragliatrici, una PV-1 da 7,62 mm in caccia ed una DA da 7,62 mm brandeggiabile posteriore.\nImpiego operativo.\nMilitare.\nGuerra civile spagnola.\nNegli anni trenta la Spagna acquist\u00f2 31 esemplari di R-5 che forn\u00ec alla propria aeronautica militare, la Fuerzas A\u00e9reas de la Rep\u00fablica Espa\u00f1ola (FARE), per utilizzarli nelle operazioni contro le forze franchiste durante la guerra civile spagnola. Gli R-5, soprannominati \"Rasante\" dalle forze repubblicane, entrarono in servizio nel novembre 1936 venendo immediatamente assegnati ai reparti in combattimento, ma a causa della loro vulnerabilit\u00e0 legata alla bassa velocit\u00e0 raggiungibile vennero ben presto relegati a compiti di bombardamento notturno. \nAlla fine del conflitto, nel marzo 1939, ne rimanevano ancora 7 esemplari in buone condizioni.\nSeconda guerra mondiale.\nLa versione R-5 fu quella militare, prodotta in 5\u00a0000 esemplari, che cominci\u00f2 ad equipaggiare la V-VS dal 1931 diventando il ricognitore ed aereo da attacco al suolo standard per oltre 100 reggimenti. Il battesimo in combattimento degli R-5 fu ad opera dell'aeronautica militare mongola che li utilizz\u00f2 nel 1939 durante le operazioni durante la battaglia di Khalkhin Gol per reprimere il tentativo di invasione giapponese. In seguito la V-VS lo utilizz\u00f2 intensamente prima durante l'invasione sovietica della Polonia del 1939 e poi, nel periodo 1939-1940, contro le forze finlandesi durante la guerra d'inverno e dove si conquist\u00f2 il soprannome \"hermosaha\" (nervo scoperto (?)). I finlandesi riuscirono ad abbattere e catturare numerosi R-5 ma nessuno di essi, al contrario di altri modelli sovietici, venne riutilizzato dalla Suomen ilmavoimat. Con i sovietici rimasero in servizio sul fronte orientale, principalmente usati come in operazioni di bombardamento notturno di disturbo e come aereo da collegamento, rimanendo operativi fino al 1944.\nCivile.\nLe versioni civili del R-5 sono state utilizzate in gran numero, principalmente con la compagnia di bandiera sovietica Aeroflot. Utilizzato come aereo da trasporto era impiegato per trasportare carichi fino a 40 kg e, con una modifica all'abitacolo posteriore, fino a 2 passeggeri, alcuni dei quali dotati di cabine passeggeri completamente chiuse per migliorare il comfort di viaggio.\nAlcuni P-5 potevano inoltre essere equipaggiati con dei contenitori supplementari posizionati tra le ali, chiamati \"kasseta\", utilizzati sia per il trasporto merci che, opportunamente modificati, per il trasporto passeggeri, portando la capacit\u00e0 dei P-5 fino a 16 adulti, 2 nella fusoliera e 7 per parte nelle sezioni interalari. Un esemplare dotato di \"kasseta\" ed equipaggiato con pattini da neve fu fondamentale nel 1934 per le operazioni di salvataggio dell'equipaggio del piroscafo sovietico \u010celjuskin rimasto incagliato nel mare ghiacciato.. Gli esemplari civili di R-5 rimasero in servizio fin dopo la conclusione del secondo conflitto mondiale."}
{"id": "505720", "revid": "15756", "url": "https://it.wikipedia.org/wiki?curid=505720", "title": "Antonov An-24", "text": "LAntonov An-24 (in cirillico \u0410\u043d\u0442\u043e\u043d\u043e\u0432 \u0410\u043d-24, nome in codice NATO Coke) \u00e8 un bimotore turboelica da trasporto ad ala alta progettato dall'OKB 153 diretto da Oleg Konstantinovi\u010d Antonov e sviluppato in Unione Sovietica negli anni sessanta.\nImpiegato negli anni successivi sia come velivolo civile, principalmente dalla compagnia aerea nazionale Aeroflot, che dalla Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, all'agosto 2006 ne rimanevano 448 esemplari in servizio operativo, soprattutto presso i paesi dell'ex blocco sovietico ed in Africa.\nStoria del progetto.\nL'An-24 venne progettato alla fine degli anni cinquanta per sostituire nel servizio operativo l'ormai superato bimotore Ilyushin Il-14, ancora dotato di motori a pistoni, sulle rotte a breve e medio raggio. Per la sua realizzazione si tenne conto della possibilit\u00e0 di operare da piste semipreparate situate nelle remote localit\u00e0 del territorio sovietico.\nA questo scopo venne adottata un'ala posizionata alta, cos\u00ec come i motori abbinati ad eliche quadripala alloggiati nelle gondole alari, per proteggere questi elementi dai detriti in fase di atterraggio e decollo. Inoltre era dotato di un favorevole rapporto potenza-peso, superiore a velivoli della stessa categoria, e da una struttura volutamente robusta per non richiedere sofisticate apparecchiature per la manutenzione a terra.\nLa realizzazione del prototipo e la principale linea di produzione vennero assegnate agli stabilimenti statali di Svyatoshyn, nei pressi di Kiev, che ne realizzarono 985 esemplari, pi\u00f9 altri 180 costruiti ad Ulan-Ud\u0117, nella Russia orientale. Un'ulteriore linea di produzione venne approntata ad Irkutsk, incaricata della produzione di 197 esemplari versione cargo. La produzione venne interrotta nel 1978.\nL'azienda aeronautica cinese Xi'an Aircraft Industrial Corporation realizz\u00f2 negli anni ottanta una versione locale dell'An-24RV che introdusse sul mercato ridenominandolo Yunshuji Y-7, prodotto in 70 esemplari nel periodo 1984-2000. Attualmente \u00e8 ancora in produzione una versione aggiornata, la Xi'an MA-60, dotata di avionica e motorizzazione statunitense.\nUtilizzatori.\nCivili.\nI principali operatori di alcune delle 448 compagnie aeree che risultavano avere gli An-24 ancora in servizio all'agosto 2006 includono: \nAltre 112 compagnie aeree operano con un solo esemplare di An-24.\nI principali operatori che hanno utilizzati gli An-24 sono:\nIncidenti.\nDal 1959, su 1 367 esemplari di Antonov An-24 prodotti, 139 sono stati coinvolti in incidenti di varia gravit\u00e0 con 1815 vittime dovute a cause tecniche."}
{"id": "505725", "revid": "465169", "url": "https://it.wikipedia.org/wiki?curid=505725", "title": "Centro Nazionale di Adroterapia Oncologica", "text": "Il Centro Nazionale di Adroterapia Oncologica (in acronimo Fondazione CNAO) \u00e8 il primo centro ospedaliero e di ricerca clinica e radiobiologica in Italia, quarto paese ad istituirne uno, istituito dal Ministero della Salute.\nDescrizione.\nL'ente \u00e8 dedicato al trattamento di tumori radioresistenti e/o inoperabili mediante l'impiego di ioni carbonio e protoni, mediante l'adroterapia.\nI membri Fondatori della Fondazione CNAO sono: il Policlinico di Milano, il Policlinico San Matteo di Pavia, l\u2019Istituto Nazionale dei Tumori di Milano, l\u2019Istituto Neurologico Besta di Milano, l\u2019Istituto Europeo di Oncologia di Milano e la Fondazione TERA di Novara.\nAi Fondatori si sono aggiunti i Partecipanti istituzionali: INFN (Istituto Nazionale di Fisica Nucleare), Universit\u00e0 di Pavia, Universit\u00e0 di Milano, Politecnico di Milano, Comune di Pavia e infine come Partecipante la Fondazione Cariplo.\nIl Centro si trova a Pavia e la sua inaugurazione \u00e8 avvenuta il 15 febbraio del 2010. Nell'ottobre 2011 sono incominciati i trattamenti su pazienti volontari e selezionati dal ministero della salute.\nIl CNAO si prefigge lo scopo di curare i pazienti affetti da tumori solidi mediante l'uso di fasci di protoni e ioni carbonio: si tratta di particelle denominate adroni, da cui il nome di \"adroterapia\". Nello stesso tempo effettuer\u00e0 ricerca scientifica per individuare strumenti sempre pi\u00f9 efficaci nella lotta contro il cancro.\nIn altri termini, il CNAO operer\u00e0 a due livelli: prester\u00e0 assistenza medica diretta ai malati di cancro e far\u00e0 ricerca clinica e radiobiologica.\nIl centro funzioner\u00e0 con prestazioni di carattere ambulatoriale; non sono previsti servizi di assistenza in regime di ricovero ordinario.\nA livello tecnologico il CNAO si avvale di un sincrotrone di 25 m di diametro, in grado di accelerare sia protoni, sia ioni di carbonio. Protoni e ioni saranno prodotti in due sorgenti, pre-accelerati da un acceleratore lineare, seguito da una linea di iniezione per il trasferimento delle particelle nell'anello del sincrotrone dove verranno ulteriormente accelerate ed estratte a energie sino a 250 MeV per i protoni e 480 MeV/u per gli ioni carbonio.\nIl CNAO ha tre sale di terapia, una delle quali dotata di un sistema di trattamento con fascio sia orizzontale sia verticale. In funzione del tipo di particelle utilizzate (protoni o ioni carbonio) e della loro energia, potranno essere irradiati tumori a profondit\u00e0 variabili da 1 a 27\u00a0cm."}
{"id": "505737", "revid": "767487", "url": "https://it.wikipedia.org/wiki?curid=505737", "title": "Costo medio", "text": "In economia il costo medio \u00e8 il rapporto tra il costo totale C e la quantit\u00e0 di merce x:\nMicroeconomia.\nIn microeconomia la precedente approssimazione non \u00e8 generalmente accettata e si assume per il costo totale un pi\u00f9 alto sviluppo di MacLaurin: \ndove N&gt;1 \u00e8 l'ordine dello sviluppo (solitamente 3), \"C0\" corrisponde al totale dei costi fissi e gli altri termini ai costi variabili. Dividendo per la quantit\u00e0 x si ha il costo medio, dello stesso ordine ma in generale non coincidente col costo marginale:\nMentre la sua derivata prima vale:\nIl minimo del costo medio cade nel punto di intersezione che ha con la curva del costo marginale. Infatti nel minimo la derivata prima deve essere nulla:\nSe il costo totale ha andamento parabolico anche il costo medio ha solitamente concavit\u00e0 positiva (forma a \"U\"):\nIl costo medio in tecnica attuariale.\nIn particolare, in tecnica attuariale, il costo medio, \u00e8 il rapporto tra il costo totale dei sinistri (pagati e riservati) il numero dei sinistri (sempre pagati e riservati) ed \u00e8 uno dei componenti nella determinazione del premio puro.\nNel 2004, ad esempio, il costo dei sinistri pagati e riservati sul mercato dell'R.C. auto italiano era di 4.457.595.186 \u20ac, mentre il numero dei sinistri era di 1.147.686.\nDi conseguenza, il costo medio era di 3883,98 \u20ac (fonte dati: ANIA)\nLe \"determinanti\" principali del costo medio sono:"}
{"id": "505744", "revid": "92723", "url": "https://it.wikipedia.org/wiki?curid=505744", "title": "Rito liturgico", "text": "Il rito liturgico \u00e8 il modo e l'ordine con cui si compie una funzione sacra, osservando un comportamento stilizzato, composto di sequenze di gesti e di formule verbali conformi ad uno schema prescritto.\nCristianesimo.\nNonostante l'unicit\u00e0 del Mistero celebrato dalla liturgia cristiana, le forme in cui il Mistero \u00e8 celebrato sono molteplici. Nessuna forma liturgica esaurisce completamente il Mistero, ma tutti i riti, nel loro sviluppo storico, si completano vicendevolmente, evidenziando aspetti diversi dello stesso Mistero. Grazie a questa complementarit\u00e0, i diversi riti liturgici costituiscono un arricchimento per le diverse Chiese particolari e un'opportunit\u00e0 di crescita nella fedelt\u00e0 alla tradizione apostolica. Il simbolismo, l'organizzazione della comunione e l'esposizione teologica rispecchiano le culture e la sensibilit\u00e0 di popoli ed epoche storiche diverse.\nDal punto di vista storico, nell'impero romano, luogo di nascita e di prima diffusione del cristianesimo, si svilupparono diverse tipologie di riti, che si distinguono in riti orientali e riti occidentali, seguendo la suddivisione politico-culturale dell'impero. I riti orientali sono comuni, con le dovute modifiche, a tutte le Chiese cristiane che ne fanno uso; i riti occidentali invece appartengono unicamente alla Chiesa cattolica.\nOriente.\nI riti dell'Oriente cristiano possono essere raggruppati in cinque tipologie. Tre di esse si rifanno ai grandi centri patriarcali dell'Impero romano d'Oriente (ossia Costantinopoli, Alessandria ed Antiochia; le altre due fanno riferimento a tradizioni e Chiese cristiane sorte fuori dai confini dell'impero:\nOccidente.\nIl rito ambrosiano \u00e8 tra i pochi ad essere sopravvissuto all'unificazione dei riti occidentali nel rito romano, gi\u00e0 iniziata con Carlo Magno e sancita dal Concilio di Trento, e alla riforma del Concilio Vaticano II.\nI riti liturgici della Chiesa cattolica latina (od occidentale) sono:\nChiesa cattolica.\nNella Chiesa cattolica, il Concilio Vaticano II, con la costituzione \"Sacrosanctum Concilium\", ha sancito la parit\u00e0 tra i diversi riti riconosciuti:\nInoltre, a norma del Codice dei canoni delle Chiese orientali, nella Chiesa cattolica i laici debbono osservare in ogni luogo il proprio rito, per\u00f2 hanno il diritto di partecipare alle celebrazioni liturgiche di qualunque Chiesa \"sui iuris\". I figli di genitori cattolici che appartengono a riti liturgici diversi, di regola seguono il rito del padre, ma i genitori di comune accordo possono optare per il rito della madre. Se un battezzato acattolico entra in piena comunione con la Chiesa cattolica, conserva il proprio rito liturgico.\nNell'Assemblea Speciale del Sinodo dei Vescovi per la regione Panamazzonica del 2019 si \u00e8 proposta la creazione di un nuovo rito liturgico: il rito amazzonico.\nEbraismo.\nI diversi riti (\"minhag\") dell'ebraismo sono generalmente suddivisi in tre famiglie principali:"}
{"id": "505745", "revid": "123582558", "url": "https://it.wikipedia.org/wiki?curid=505745", "title": "Italo Mancini (filosofo)", "text": "Biografia.\nDopo aver studiato in Seminario a Fano si laure\u00f2 in Filosofia all'Universit\u00e0 Cattolica di Milano nella quale ha successivamente insegnato per dieci anni come assistente e docente di Filosofia della religione. Nel 1965 Carlo Bo lo vuole all'Universit\u00e0 degli Studi di Urbino, dove insegna prima Filosofia della religione e Storia del cristianesimo, poi Filosofia teoretica presso la Facolt\u00e0 di Magistero e, negli ultimi anni Filosofia del diritto presso la Facolt\u00e0 di Giurisprudenza. Studioso dei massimi teologi del Novecento, ha curato le edizioni italiane degli scritti di Karl Barth, Rudolf Bultmann e Dietrich Bonhoeffer pubblicando, su quest'ultimo, anche una biografia e un'analisi dottrinale. Ha fondato l'Istituto superiore di scienze religiose di Urbino, oggi intitolato a lui, unico esempio, per molti anni, di \"facolt\u00e0 teologica\" in una universit\u00e0 laica.\nTra i filosofi, si \u00e8 dedicato molto a Immanuel Kant, pubblicando (nel 1981 e nel 1988) in due tomi \"Guida alla Critica della ragion pura\", contribuendo notevolmente alla diffusione del suo pensiero in ambito cattolico. In questo senso \u00e8 ancora pi\u00f9 importante \"Kant e la teologia\", che Italo Mancini pubblic\u00f2 nel 1975. In quest'opera Mancini tratta la filosofia della religione kantiana, fondata su una concezione morale rigorosa resa possibile dall'Imperativo categorico, che prospetta una trascendenza per l'uomo, attraverso i postulati dell'immortalit\u00e0 dell'anima e dell'esistenza di Dio. Questa filosofia della religione (in cui Kant mette in rapporto la religione razionale con la religione rivelata) si contraddistingue per i concetti di Male radicale e di Chiesa invisibile. \u00c8 considerata da Mancini feconda anche per la teologia cattolica alla luce del Concilio Vaticano II.\nNegli anni '70 del XX secolo Italo Mancini si \u00e8 anche confrontato con Marx e il Marxismo, allora dominanti nella cultura filosofica e politica italiana. In Marx, Mancini tiene in grande considerazione il concetto di Alienazione, presente soprattutto nei Manoscritti economico-filosofici del 1844. Questo concetto, che esprime l'estraneazione dell'operaio in rapporto al lavoro salariato, a causa dei modi di produzione capitalistici, capaci di sfruttare il lavoro come fosse una merce, deve essere stimolo per la Dottrina Sociale della Chiesa. Ci\u00f2 che Mancini critica in Marx \u00e8 l'ateismo e il materialismo; in particolare critica l'uso della dialettica hegeliana in una prospettiva materialistica (materialismo storico): questa concezione infatti mette in discussione la libert\u00e0 dell'uomo, inteso come persona, riducendolo all'insieme dei suoi rapporti economici. Italo Mancini ha inoltre fatto parte della redazione della rivista internazionale di teologia \"Concilium\". \u00c8 stato autore di numerosi libri di notevole spessore e di grande successo editoriale. Ha fondato nel 1981 la rivista di filosofia e teologia \"Hermeneutica\", che esce per numeri monografici, nota sia a livello nazionale che internazionale ed edita da Morcelliana.\nLa sua posizione di pensiero verte su un cristianesimo di matrice liberale e democratica, d'impronta sociale, che cercava uno spazio autonomo e libero, dando un'importante risposta da credente alla cultura laicista e marxista di quegli anni sulle orme del Concilio Vaticano II."}
{"id": "505747", "revid": "709565", "url": "https://it.wikipedia.org/wiki?curid=505747", "title": "Orgia Cartoon!!", "text": "Orgia Cartoon!! (1996), il quinto demo-tape dei Gem Boy, \u00e8 quello che ha ottenuto maggior successo, tanto da essere ristampato due volte.\nTitle track.\nLa title track, \"Orgia Cartoon\", una delle canzoni pi\u00f9 celebri del gruppo, \u00e8 il brano che introduce l'album: \u00e8 un medley che parodizza le canzoni di alcuni dei pi\u00f9 famosi anime (nell'ordine \"Candy Candy\", \"Rem\u00ec\", \"Gundam\", \"Mila e Shiro\", \"Lady Oscar\", \"L'Uomo Tigre\", \"Heidi\", \"Jeeg Robot d'acciaio\", \"UFO Robot Goldrake\") criticandoli perch\u00e9 si vedono solo \u00ab\"robot che fan la guerra\"\u00bb e \u00ab\"buoni sentimenti\"\u00bb (come dice il testo della canzone stessa). Dato il grande successo della canzone (e dell'album in generale) \u00e8 stato creato un altro medley simile - una sorta di sequel - intitolato \"Feccia Cartoon\" (nell'album \"Gem Boy\") e un'edizione speciale dell'album. Il brano si sente anche nel finale del ridoppiaggio \"Star Whores\"."}
{"id": "505752", "revid": "1543377", "url": "https://it.wikipedia.org/wiki?curid=505752", "title": "Agenzie dell'Unione europea", "text": "Le agenzie dell'Unione europea sono organi indipendenti, specializzati e decentralizzati che hanno lo scopo di fornire consulenza alle istituzioni comunitarie e agli Stati membri. L'istituzione delle agenzie \u00e8 la risposta al desiderio di decentramento geografico e alla necessit\u00e0 di far fronte a nuovi compiti di carattere giuridico, tecnico e/o scientifico.\nAgenzie decentrate.\nUn'agenzia dell'UE \u00e8 un organismo di diritto pubblico europeo, distinto dalle istituzioni comunitarie e dotato di personalit\u00e0 giuridica. \u00c8 istituita con atto di diritto derivato e svolge compiti molto specifici di natura tecnica o scientifica, ovvero di gestione.\nAutorit\u00e0 europee di vigilanza.\nLe Autorit\u00e0 europee di vigilanza nascono da una proposta della Commissione europea del settembre 2009 volta a rafforzare i poteri dei gi\u00e0 esistenti Comitati di supervisione che insieme formano il Comitato congiunto delle autorit\u00e0 europee di vigilanza. Nel settembre 2010 il Parlamento europeo ha votato la risoluzione, confermata nel novembre 2010 dall'Ecofin. Le tre autorit\u00e0, insieme al Comitato europeo per il rischio sistemico (CERS) che le vede riunite con la Banca centrale europea, sono entrate in funzione il 1\u00ba gennaio 2011 e formano il nucleo del Sistema europeo di vigilanza finanziaria (SEVIF), composto dalle tre autorit\u00e0, dal CERS e dalle autorit\u00e0 degli stati membri.\nAgenzie esecutive.\nSono organizzazioni istituite per svolgere determinati compiti relativi alla gestione di uno o pi\u00f9 programmi comunitari. Queste agenzie hanno una durata determinata e devono essere ubicate nella sede della Commissione europea (Bruxelles o Lussemburgo). Formalmente sono considerate Direzioni Generali della Commissione.\nAgenzie e organismi di EURATOM.\nSi tratta di organismi costituiti per realizzare gli obiettivi del trattato che istituisce la Comunit\u00e0 europea dell'energia atomica (trattato EURATOM). Gli obiettivi del trattato sono: coordinare i programmi di ricerca degli Stati membri per l'utilizzazione pacifica dell'energia nucleare, mettere a disposizione conoscenze, infrastrutture e finanziamenti per lo sviluppo dell'energia nucleare e assicurare un approvvigionamento sufficiente e sicuro di energia atomica.\nAttualmente queste agenzie sono le seguenti:\nAltri organismi.\nIstituto europeo per l'innovazione e la tecnologia.\nL'Istituto europeo per l'innovazione e la tecnologia (EIT), con sede a Budapest (Ungheria), \u00e8 stato istituito per cercare di concentrare le migliori risorse scientifiche, aziendali ed educative europee per aumentare la capacit\u00e0 di innovazione dell'Unione.\nStrutture della Commissione europea.\nEsistono una serie di strutture della Commissione europea, con un forte grado di autonomia, spesso sono considerati Organismi interistituzionali poich\u00e9 servono pi\u00f9 istituzioni: amministrativamente sono servizi o direzioni generali della Commissione. \nImprese comuni.\nSi tratta di strutture nate da partenariati pubblico-privati tra la Commissione europea e le industrie dei settori interessati allo sviluppo di particolari tecnologie ritenute strategiche per l'Unione. Hanno tutte sede a Bruxelles. Attualmente esse sono:"}
{"id": "505758", "revid": "125657741", "url": "https://it.wikipedia.org/wiki?curid=505758", "title": "Lingua roman\u00ed", "text": "La lingua roman\u00ed o romanes (nome nativo \"rromani \u0107hib\") \u00e8 una lingua indoeuropea parlata da alcune comunit\u00e0 rom e sinti.\nIl roman\u00ed \u00e8 l'unica lingua indoaria parlata, quasi esclusivamente, in Europa, fin dai tempi del Medioevo. \u00c8 una lingua che la maggior parte dei linguisti ritiene discenda dalle parlate popolari dell'India settentrionale, i \"pracriti\" (dal sanscrito \u092a\u094d\u0930\u093e\u0915\u0943\u0924 pr\u0101k\u1e5bta, \u092a\u094d\u0930\u0915\u0943\u0924\u093f pra-k\u1e5bti), che significa: \"originale, naturale, normale, ordinario, usuale\", termine usato dagli studiosi per indicare le lingue vernacolari, in contrasto con la lingua letteraria colta dei religiosi, il \"sanscrito\" (\u0938\u0902\u0938\u094d\u0915\u0943\u0924 sa\u1e43sk\u1e5bt\u0101), e che si sarebbe sviluppata indipendentemente proprio per la struttura sociale in caste che gi\u00e0 caratterizzava l'India antica.\nStudi di linguistica e di filologia hanno individuato moltissimi termini della lingua roman\u00ed che derivano dal persiano, dal curdo, dall'armeno, dal greco, che testimonierebbero del tragitto percorso dalle popolazioni rom, dal subcontinente indiano fino in Europa, in un periodo storico compreso tra l'VIII ed il XII secolo d.C.\nI parlanti questa lingua, in Europa, sono circa 4,6 milioni, il 60-70% dei quali in Europa orientale e nei Balcani, e non hanno un proprio Stato.\nOggi il roman\u00ed \u00e8 lingua minoritaria riconosciuta in Austria, Finlandia, Germania e Svezia, lingua ufficiale del distretto di \u0160uto Orizari nella Macedonia del Nord.\nIn Italia, la lingua roman\u00ed non gode di alcuna forma di tutela a livello nazionale, nonostante la presenza storica plurisecolare.\nIl presunto nomadismo \u00e8 stato utilizzato dal legislatore per escludere le comunit\u00e0 parlanti la lingua roman\u00ed dai benefici della legge n. 482 del 1999. Vari progetti di legge sono rimasti finora non adottati. L'iter per il riconoscimento del roman\u00ed come minoranza linguistica \u00e8 stato avviato nel 2016 dall'Universit\u00e0 di Teramo.\nStoria della lingua roman\u00ed.\nLa lingua roman\u00ed \u00e8 parte del fenomeno della diaspora delle lingue indiane parlate da comunit\u00e0 nomadi di origine indiana fuori dell'India.\nIl nome \"rom\" o \"\u0159om\" (\"rrom\" secondo la trascrizione suggerita da Marcel Courthiade), termine con cui si definiscono coloro che parlano questa lingua, ha termini analoghi in altre comunit\u00e0 nomadi che parlano linguaggi originari dell'India oppure che usano un vocabolario di origine indico: i lom del Caucaso e dell'Anatolia hanno termini di origine indiana in espressioni e termini di origine armena.\nI dom mediorientali, originariamente lavoratori del ferro e dell'intrattenimento (musica, danza, ecc.) parlano il domari, una delle pi\u00f9 conservative lingue indoarie. Nella Valle dello Hunza nel nord del Pakistan c'\u00e8 una popolazione chiamata \u1e0dum, formata da lavoratori del ferro e musicisti, che parla una lingua dell'India centrale che non ha attinenza con l'urdu e l'hindi.\nI linguisti e gli studiosi, basandosi sulla sistematicit\u00e0 dei cambiamenti fonetici attestati in queste lingue, ritengono con ragionevole certezza che tutti questi nomi derivano dal termine indiano \u1e0dom.\nIn varie regioni dell'India, gruppi conosciuti come \u1e0dom sono caste di nomadi dediti al commercio. Riferimenti ai \u1e0dom (chiamati anche \u1e0dum o \u1e0d\u014dmba) sono riscontrabili in diversi testi di scrittori del Medioevo indiano, come Alberuni (1020 circa), il grammatico Hemachandra (1120 circa), e lo storico bramino del Kashmir, Kalhana (1150 circa). In questi documenti i \u1e0dom sono descritti come una casta di basso status le cui attivit\u00e0 tipiche sono di uomini di pulizia, spazzini, musicisti, cantanti, giocolieri, lavoratori del ferro e canestrai, in alcune aree anche come lavoratori stagionali. Occupazioni simili sono riscontrabili ancora oggi tra i \u1e0dom dell'India moderna, il cui numero \u00e8 stimato in circa 850.000 unit\u00e0.\nL'autonimo \"\u1e0dom\" &gt; \"\u0159om\" sembra avere originariamente designato una casta ed \u00e8 usato tuttora in diverse regioni da popolazioni differenti aventi caratteristiche sociali simili. Queste popolazioni parlavano, e tuttora parlano, lingue differenti, bench\u00e9 il loro linguaggio appartenga alla famiglia delle lingue (indoarie) ed \u00e8 imparentato ad esse.\nLe prime testimonianze scritte sul parlato roman\u00ed datano alla met\u00e0 del XVI secolo, per cui i linguisti hanno dovuto ricostruire le loro teorie per interpretare la storia di questo linguaggio basandosi sulla ricostruzione linguistica e la comparazione con le lingue indoarie dell'India.\nSulla base di questi studi vengono distinte tre fasi storiche di sviluppo della lingua roman\u00ed:\nIl proto-roman\u00ed.\nSi ritiene, in base agli studi di Ralph L. Turner (1926) che il roman\u00ed non sia emerso nel nordovest dell'India ma nell'India centrale.\nIl roman\u00ed condivide molti sviluppi circoscritti alle lingue precorritrici dell'India centrale, come la radice \"\u0161un\"- (\"ascoltare\") che deriva dall'indico \"\u015br\u0325n\"-; come \"jakh\" (\"occhio\") che deriva da \"ak\u1e63i\"-; oppure la forma fonologica del suffisso nominalizzante -\"ipen\" (come nella parola \"sastipen\" \"salute\") che deriverebbe dall'antico indico -\"itvana\". Questa combinazione di caratteristiche sarebbe emersa durante la fase di transizione dall'antico al medio indico, nel 500 a.C., e proverebbe che il Proto-Romani avrebbe cominciato la sua storia come lingua originaria dell'India centrale.\nAlcune antiche caratteristiche sono state tenute nel roman\u00ed bench\u00e9 esse stesse siano cambiate nei gruppi linguistici dell'India centrale. Il roman\u00ed mantiene la combinazione consonantica \"tr\" e \"\u0161t\" in parole come \"patrin\" \"foglia\", che deriva da \"patra\"-, e \"mi\u0161to\" \"bene, buono\" che deriva da \"mr\u0325\u1e63\u1e6da\u1e25\". Questi termini durante la transizione al periodo medio-indico si trasformarono, nelle lingue dell'India centrale, in \"patta\" e \"mi\u1e6d\u1e6dha\". Da ci\u00f2 si dedurrebbe, in base agli studi di Ralph L. Turner, che i parlanti il proto-roman\u00ed avrebbero lasciato l'India dopo V secolo d.C., prima che i gruppi linguistici si semplificassero, e migrarono verso il nord-ovest, un'area linguistica che rimase immune dalla evoluzione linguistica dei gruppi centrali.\nIl proto-roman\u00ed \u00e8 stato comunque interessato dai cambiamenti strutturali che hanno riguardato il grosso delle lingue indiche in tutto il subcontinente indiano, per tutta la transizione fino al periodo neo-indico. Questi cambiamenti includono la semplificazione di altre combinazioni di suoni, come \"rp\" e \"pt\", ad esempio nelle parole \"sap\" \"serpente\" (\"sappa\" nel periodo medio e \"sarpa\" nell'indico antico), e \"tato\" \"caldo\" (\"tatta\" nel periodo medio e \"tapta\" nell'indico antico).\nAnche la grammatica ha subito cambiamenti analoghi alle altre lingue indiche, come la perdita dell'elaborato caso nominativo nell'antico e medio indico, ridottosi ad una pi\u00f9 semplice opposizione tra nominativo ed obliquo, la scomparsa dell'antica coniugazione del passato e la generalizzazione del participio passato (ad esempio in roman\u00ed \"ov gelo\" \"egli and\u00f2\", \"oj geli\" \"ella and\u00f2\", in hindi \"vo gay\u0101\" \"egli and\u00f2\" e \"vo gay\u012b\" \"ella and\u00f2\"). Risulterebbe chiaro pertanto che il proto-roman\u00ed avrebbe continuato a fare parte dell'ambiente delle lingue indiche durante il periodo di transizione dal vecchio al nuovo indico, nell'epoca medioevale, quindi intorno all'VII e IX secolo d.C.\nAlcune delle caratteristiche strutturali che il roman\u00ed condivide specificatamente con le lingue del Nord-Ovest, le lingue dardiche (come il kashmiri) include la ritenzione dei gruppi consonantici \"tr\" e \"\u0161t\" (come prima menzionato), la ritenzione delle finale consonantica come -\"s\" e -\"n\" nel caso obliquo, e la ritenzione della -\"n\"- in parole come \"dand\" \"dente\" (dall'antico indico \"danta\"; nell'odierno Hindi \"d\u1eabt\"). Le forme della coniugazione del passato di \"kerdjom\" \"io feci\", \"kerdjas \" \"lei fece\", cos\u00ec come emerge nelle combinazioni \"kerdo-jo-me\" \"fatto da me\" e \"kerdo-jo-se\" \"fatto da lui/lei\". Questa evoluzione dimostrerebbe che il proto-roman\u00ed sarebbe stato parlato nelle aree del nord ovest dell'Inda durante il Medioevo indiano.\nL'antico roman\u00ed (periodo bizantino).\nLa lingua roman\u00ed cambi\u00f2 radicalmente a contatto con il greco parlato dai bizantini. Bench\u00e9 non esistano documenti sulla lingua parlata dai rom durante la permanenza nell'impero bizantino, molte forme dell'antico roman\u00ed sono arrivate fino a noi nei dialetti consentendo ai linguisti una ricostruzione dell'evoluzione della lingua.\nTra i dialetti roman\u00ed, ad esempio, esistono molte espressioni per esprimere la parola \"giorno\": \"dives, dies, di, zis, zies, diveh, dive, djes, gjes, d\u017eive, d\u017ees\" ed altre ancora. Secondo i linguisti la pi\u00f9 antica di queste \u00e8 \"dives\", che corrisponde alla parola sanscrita \"divasa\", per cui si ritiene che nel roman\u00ed arcaico ha avuto la forma \"dives\", che \u00e8 stata poi ereditata dai dialetti e che poi ha avuto cambiamenti nella sua struttura nelle successive variet\u00e0 dei dialetti.\nL'assunto dei linguisti romanologi \u00e8 che l'antico roman\u00ed sia stato parlato durante l'impero bizantino, che abbia avuto il suo centro propulsore in Asia minore, ma sia stato diffuso in tutto il territorio compreso tra l'Anatolia ed i Balcani tra il X secolo d.C ed i secoli successivi.\nL'importante influenza greca che il roman\u00ed ha assorbito durante questo periodo testimonia non solo del bilinguismo tra i Rom, indicando il loro status di minoranza, ma anche un lungo periodo di intenso contatto con le popolazioni di lingua greca.\nAltre influenze importanti risalenti a questo periodo sono rintracciabili nei prestiti linguistici di lingua iranica, incluso il persiano ed il curdo, (come le parole \"diz\" \"fortezza, citt\u00e0\", proveniente dal persiano \"diz\"; \"zor\" \"forza\" dal persiano e curdo \"zor\"; \"baxt\" \"fortuna\" proveniente dal persiano e curdo \"baxt\"; ecc.).\nUn'altra importante influenza rintracciabile nel roman\u00ed deriva dai prestiti linguistici della lingua armena, evidenti in parole come \"bov\" \"forno\", \"kotor\" \"pezzo\", \"grast\" \"cavallo\", ecc. Nell'ambito degli studi storici sulle popolazioni rom si ritiene che i contatti con gli armeni ed i persiani siano precedenti l'arrivo in Anatolia, ma secondo gli studi linguistici di Yaron Matras si ritiene possibile che le influenze di queste lingue siano avvenute nello stesso periodo nell'Anatolia orientale, in quanto anche durante la dominazione bizantina sia l'armeno che l'iranico erano parlate dalle popolazioni locali.\nL'influenza greca sul roman\u00ed include numerosi oggetti lessicali, come \"drom\" \"via, strada, cammino\", \"luludi\" \"fiore\", \"f\u00f2ros\" \"citt\u00e0\", \"k\u00f3kalo\" \"osso\", \"zum\u00ed\" \"succo\", \"skam\u00edn\" \"sedia\", ed altre tra cui i numeri \"eft\u00e1\" \"sette\", \"oxt\u00f3\" \"otto\", \"enj\u00e1\" \"nove\".\nDal greco il roman\u00ed ha preso anche dei prestiti morfologici, incluso il marcatore del numero ordinale \"pand\u017e-to\" \"quinto\", finali nominali \"prezident-os\" \"presidente\", \"slug-as\" \"schiavo\", \"\u010da\u010d-imos\" \"verit\u00e0\", e finali che indicano verbi \"mog-in-ava\"' \"io posso\", \"intr-iz-ava\" \"io entro\".\nIl greco ha avuto anche un importante impatto sulla tipologia sintattica, caratterizzando l'articolo determinativo (\"o \u010dhavo\" \"il ragazzo\"), l'ordine dell'oggetto del verbo (\"xav man\u0159o\" \"io mangio pane\"), postoponendo la proposizione relativa (\"o manu\u0161 kaj giljavel\" \"l'uomo che canta\") e dividendo la complementizzazione in fattuale o non fattuale (\"d\u017eanav kaj del bir\u0161ind\" \"io so che sta piovendo\"). L'antico roman\u00ed, debitore della influenza greca, era parlato nel tardo periodo della presenza bizantina ed era parte dell'area linguistica dei Balcani.\nI dialetti del moderno roman\u00ed (a partire dal XIII e XV secolo).\nA seguito del declino dell'impero bizantino, intorno alla fine del XIV secolo, le popolazioni di lingua roman\u00ed cominciarono ad emigrare dai Balcani, insediandosi nell'Europa centrale ed orientale tra il XV ed XVI secolo.\nLe pi\u00f9 importanti differenze dialettali tra i rom sono emerse durante questo periodo, con il risultato di costituirsi, in alcuni casi, in differenti rami linguistici.\nLo sviluppo delle differenze interne morfologiche, fonologiche e dal punto di vista lessicale, furono accompagnate dalle influenze delle varie lingue di contatto sui dialetti, tra queste il turco, il rumeno, l'ungherese, il tedesco e varie lingue slave.\nLe prime documentazioni sul roman\u00ed sono generalmente in forma di gruppi di piccole frasi e liste di vocaboli, databili in un periodo tra la met\u00e0 del XVI fino al XVIII secolo. Queste fonti riguardano principalmente dialetti provenienti dall'Europa orientale, dell'Europa meridionale e dei Balcani. Un'abbondanza di documenti e fonti, a partire dal XVIII secolo in poi, documentano i dialetti roman\u00ed in tutta Europa. Il carattere linguistico di questi documenti attesta le caratteristiche del roman\u00ed parlato ancora oggi, ci\u00f2 induce a ritenere che gi\u00e0 nel XVIII secolo la formazione dei differenti dialetti del roman\u00ed fosse completata.\nGli sviluppi strutturali che caratterizzano la differenziazione del roman\u00ed in dialetti separati includono:\nLe variazioni strutturali riscontrabili nei dialetti parlati oggi dai rom possono essere attribuite a un set uniforme di strutture precorritrici e ad una serie di innovazioni che sono contenute geograficamente e che possono essersi evolute durante o dopo il periodo di insediamento fuori dal territorio storico dell'impero bizantino.\nNell'esempio della parola \"giorno\" in roman\u00ed \u00e8 osservabile che tutte le forme fonologiche successive alla forma originale \"dives\" sono evoluzioni fonologiche di quest'ultima, ma la forma pi\u00f9 conservativa \u00e8 osservabile in una vasta distribuzione geografica, dai dialetti rom della Scandinavia ai Balcani, dalla Gran Bretagna alla penisola iberica, dagli Urali all'Europa Centrale.\nLe forme modificate, considerate pi\u00f9 recenti, sono confinate in piccole regioni: \"d\u017ees\" in Transilvania, \"zis\" in Bulgaria e Macedonia, ecc. Secondo gli studi di Yaron Matras la diversit\u00e0 dialettale ha origine nello sviluppo locale e regionale dei dialetti, aspetto che indurrebbe a considerare che le fratture linguistiche siano state una conseguenza dell'insediamento dei rom nelle varie regioni.\nClassificazione.\nGli studi fatti sulla lingua roman\u00ed hanno mostrato che \u00e8 strettamente imparentata con alcune lingue parlate nell'India settentrionale.\nIn seguito all'arrivo delle popolazioni di lingua romanes/romani in Europa, nel corso dei secoli, i prestiti linguistici variano in relazione alle lingue pi\u00f9 frequentate.\nDa un punto di vista strettamente linguistico il romanes/romani pu\u00f2 essere descritto come un gruppo dalle caratteristiche eterogenee che non ha subito una standardizzazione linguistica, come accade per le lingue maggiormente parlate nel pianeta.\nLa classificazione dei dialetti del roman\u00ed \u00e8 oggetto di una controverso dibattito tra i maggiori studiosi di romanologia. I criteri di definizione dei dialetti dipendono da classificazioni basate sulla collocazione geografica dei gruppi e sulle caratteristiche strutturali (lessicali, fonologiche, morfologiche, ecc.). Nel caso degli studi basati sulle caratteristiche strutturali del linguaggio gli studiosi devono necessariamente provvedere ad individuare le caratteristiche che hanno rilevanza globale per definire una griglia utile alla comparazione tra i differenti dialetti, onde poi procedere a determinare le relazioni tra loro.\nGli studiosi spesso sono in disaccordo sulle caratteristiche a cui andrebbe data maggiore rilevanza come base della classificazione. Ci\u00f2 fa s\u00ec che esistano differenti modelli di classificazione, a causa anche del fatto che i dialetti possono condividere delle caratteristiche tipiche anche tra differenti gruppi linguistici.\nNell'impossibilit\u00e0 di definire dei confini netti tra gruppi di dialetti o rami linguistici \u00e8 opportuno ricordare che i principali fattori responsabili della differenziazione linguistica (riconosciuti dalla generalit\u00e0 dei linguisti romanologi) sono:\nLa classificazione di Yaron Matras.\nIn uno studio del linguista Yaron Matras il roman\u00ed viene diviso in sette gruppi di dialetti, per affinit\u00e0, seguendo la terminologia usata dai rispettivi gruppi, altamente eterogenei tra di loro.\nI gruppi dialettali principali di Matras, alcuni dei quali possono essere considerati come lingue indipendenti, sono: il balcanico, il vlax, il centrale; ed i gruppi del nord tra cui il nordorientale, il nord-occidentale, il britannico e liberico.\nNello studio di Matras vengono classificati a parte il gruppo \"Romungro\", appellativo usato in senso peggiorativo per definire delle comunit\u00e0 stabili in Ungheria, ed il gruppo \"Vend\" (\"Confine\"), per definire alcune piccole comunit\u00e0 che vivono nelle regioni di confine dell'Austria, Ungheria e Slovenia. Le variet\u00e0 dei dialetti mostrano spesso delle definizioni di carattere geografiche. Lo stesso vale per le variet\u00e0 degli \"Ajia Varvara\" (un sobborgo di Atene) e di \"Dendropotamos\", un sobborgo di Tessalonica, cos\u00ec come per le variet\u00e0 del \"Vlax\" del nord e dei \"Ma\u010dvaja\" (un gruppo di origine serbo Ma\u010dva che vive negli Stati Uniti).\nAlcuni gruppi linguistici denominano le professioni come \"Bugurd\u017ei\", \"\u010curara\", \"Kaldera\u0161\", \"Lovara\", \"Sepe\u010dides\", che corrispondono ai lavori di coloro \"che fanno i trapani\", \"che fanno i setacci\", \"i calderai\", \"gli stagnini\", \"i venditori di cavalli\", \"che fanno i cesti\", ecc.\nLa definizione di \"Arli\" usata per i Rom kosovari e macedoni, cos\u00ec come per gli \"Erli\" che vivono a Sofia in Bulgaria indicano l'antico insediamento dei Rom in queste regioni: la parola \"Yerli\" in turco significa \"nativo\".\nLa parola \"Gurbet\" deriverebbe dall'arabo \"\"gharib\", sarebbe stata trasmessa dai turchi per designare questo gruppo, e significa \"strano\"\".\n\"Rumeli Romani\" corrisponde alla variet\u00e0 dei dialetti romani parlati in Turchia cos\u00ec come registrati da Alexandr Paspati nel 1870.\nIl britannico e l'iberico sono delle lingue miste, che non fanno parte del roman\u00ed.\nLa classificazione di Peter Bakker.\nLe caratteristiche conservative condivise tra i dialetti parlati nel Nord Ovest ed il Nord Est d'Europa, in Inghilterra ed in Spagna, sono state individuate da uno studio di Peter Bakker e trattate come parte del Romani nordorientale.\nLe denominazioni tra queste variet\u00e0 vanno dalle definizioni geografiche ai nomi dei gruppi ed \u00e8 usata anche una denominazione linguistica, il \"romanes\", termine che deriva da un avverbio, usato tra i Sinti.\n\"Manu\u0161\", che significa \"essere umano\", e \"cal\u00f2\", \"nero\", sono entrambi autonimi dalla etimologia non ancora chiarita dagli studiosi e designano anche alcuni gruppi del nord. Le definizioni geografiche definiscono l'attuale area dove vivono i gruppi, come \"Sinti lombardi e piemontesi\", \"Roman\u00ed finlandesi\", ecc.; ma anche le aree di origine come i \"Sinti Estrexarja\" della Russia, termine che designa la provenienza dall'impero di Austria-Ungheria.\nLe varianti para-roman\u00ed fanno parte dei rispettivi gruppi maggioritari, usano un lessico roman\u00ed, e spesso solo una piccola struttura roman\u00ed, come gli \"Errumantxela\", una variante del basco; il \"Cal\u00f3\", una variante dello spagnolo; l\"Angloroman\u00ed\", una variante dell'inglese e lo \"Scandoroman\u00ed\", basato sulle lingue scandinave.\nLa classificazione di Marcel Courthiade.\nUno dei filoni di studio pi\u00f9 importanti sulla lingua romani/romanes, la classificazione basata non sugli apporti lessicali esterni ma sull'evoluzione morfofonetica interna di Marcel Courthiade, ha diviso la lingua romanes/romani in tre \u00abstrati\u00bb.\nNomi.\nIn Europa i rom definiscono la loro lingua con i termini \"\u0159omanes\" o \"\u0159omani \u010dhib\". Molti gruppi usano la parola \"\u0159om\" e \"\u0159omni\" come termini per indicare parentela significando rispettivamente \"marito\" e \"moglie\", ma anche per indicare i membri del gruppo: \"\u0159om\" \"uomo (roman\u00ed)\", \"\u0159omni\" \"donna (roman\u00ed)\". Il plurale \"\u0159oma\" (o \"\u0159om\") \u00e8 anche usato come nome collettivo: \"il popolo (la gente) roman\u00ed\".\nGlossario.\nViene qui riportato un piccolo glossario terminologico:"}
{"id": "505763", "revid": "767487", "url": "https://it.wikipedia.org/wiki?curid=505763", "title": "MFSB", "text": "MFSB (abbreviazione di Mother Father Sister Brother) \u00e8 un gruppo musicale disco statunitense formato nel 1973 e attivo fino al 1981.\nStoria.\nMFSB \u00e8 una delle prime disco band all'inizio degli anni settanta: si trattava infatti di una vera e propria orchestra (pi\u00f9 di 50 elementi) che produceva disco music.\nL'intento dei \"MFSB\" era quello di promuovere le hit della propria etichetta discografica, la Philadelphia International Records, in maniera analoga a quanto faceva la Salsoul Orchestra per la Salsoul Records. Molti erano i membri che suonavano per entrambe le orchestre.\nFu proprio con loro, e grazie a personaggi come Kenneth Gamble e Leon Huff, che ebbe origine il movimento musicale conosciuto come \"The Sound of Philadelphia\" (TSOP), e fu anche grazie alla loro musica che si svilupp\u00f2 il genere musicale \"Philadelphia soul\". Infatti nel 1974 il singolo \"TSOP (The Sound of Philadelphia)\" insieme con The Three Degrees arriva in prima posizione nella Billboard Hot 100 per due settimane, terza in Svizzera e quinta in Germania.\nNel 1974, col singolo \"The Sound of Philadelphia\" raggiunsero l'apice del successo vendendo milioni di copie in tutto il mondo.\nLa formazione cambiava in continuazione anche se alcuni personaggi quali Ron Baker (basso), Norman Harris (chitarra), Zach Zachary (sax alto), Larry Washington (percussioni) e Bobby Eli (chitarra) furono la vera colonna portante della band."}
{"id": "505766", "revid": "122515095", "url": "https://it.wikipedia.org/wiki?curid=505766", "title": "Synapsida", "text": "I sinapsidi (Synapsida) sono un gruppo di vertebrati tetrapodi caratterizzati da una sola apertura cranica temporale. Dal punto di vista filetico comprendono gli attuali mammiferi.\nI Synapsida, \"arcate fuse\", con riferimento appunto alle finestre craniche temporali sono conosciuti anche come teropsidi (Theropsida o \"facce da belva\", termine da non confondere con il sottogruppo di sinapsidi chiamato terapsidi), tradizionalmente descritti come \"rettili simili a mammiferi\", svilupparono una sola apertura nel cranio (finestra temporale), nella zona della tempia, dietro a ciascun occhio, circa 300 milioni di anni fa, durante il tardo Carbonifero.\nIl raggruppamento Synapsida \u00e8 spesso contrapposto al raggruppamento Sauropsida, quest'ultimo creato nel 1916 da E.S. Goodrich, gruppo che definisce una divisione in itinere per diventare classe e riunisce gli attuali rettili e uccelli.\nIl cranio sinapside \u00e8 stato poi trasmesso ai mammiferi, filogeneticamente discendenti dei primi sinapsidi.\nClassicamente, nella classificazione su base cranica, i sinapsidi erano considerati una sottoclasse di rettili, insieme agli anapsidi ai diapsidi, e ai parafiletici euriapsidi.\nI sinapsidi sono stati gli animali terrestri dominanti dalla met\u00e0 alla fine del periodo Permiano, 299-251 milioni di anni fa (mya). Come per quasi tutti i gruppi allora esistenti, il loro numero e la variet\u00e0 sono state fortemente ridotte dall'estinzione di massa del Permiano-Triassico. Alcune specie sono sopravvissuti al periodo Triassico, quando gli arcosauri divennero rapidamente gli animali dominanti. Alcuni dei sinapsidi non-mammiferi sono sopravvissuti fino al Triassico, persistendo nel Cretaceo. Tuttavia, come unit\u00e0 filogenetica, hanno incluso i discendenti mammiferi e in questo senso i sinapsidi sono ancora un gruppo di vertebrati viventi. Sotto forma di mammiferi, il gruppo dei sinapsidi \u00e8 diventato di nuovo quello dei vertebrati terrestri dominanti dopo l'evento dell'estinzione K-T.\nTassonomia.\nFilogenesi.\nLa filogenesi dei sinapsidi \u00e8 illustrata nel seguente cladogramma:"}
{"id": "505769", "revid": "1429175", "url": "https://it.wikipedia.org/wiki?curid=505769", "title": "Il triangolo nei bermuda", "text": "Il triangolo nei bermuda, pubblicato nel 1998, \u00e8 il primo album ufficiale dei Gem Boy.\nQuattro dei brani presenti erano gi\u00e0 stati pubblicati nel demo tape \"Sfigbusters\" tre anni prima, mentre altri tre brani furono esclusi dalla lista tracce: \"Ci\u00f2 il pisellone\", \"Pezzo pacco\" e \"Vacca era Francesca\"."}
{"id": "505770", "revid": "125728971", "url": "https://it.wikipedia.org/wiki?curid=505770", "title": "Regno di Polonia (1385-1569)", "text": "Il Regno di Polonia degli Jagelloni fu la denominazione dello stato polacco negli anni tra la celebrazione del matrimonio di Jogaila nel 1386 e l'Unione di Lublino del 1569.\nLa dinastia fu fondata dal granduca lituano Jogaila (noto dopo la sua incoronazione in Polonia come Ladislao II Jagellone), il cui matrimonio con la regina Edvige di Polonia diede luogo all'unione polacco-lituana. La collaborazione port\u00f2 vasti territori controllati dal Granducato di Lituania nella sfera di influenza della Polonia e si rivel\u00f2 vantaggiosa sia per il popolo polacco che per quello lituano, che coesistettero e cooperarono in una delle pi\u00f9 grandi entit\u00e0 politiche dell'Europa orientale e non solo per i prossimi quattro secoli a venire.\nNella regione del mar Baltico, la Polonia stava affrontando ancora un periodo travagliato dal punto di vista diplomatico con lo Stato monastico dei Cavalieri Teutonici: le lotte culminarono con una scontro su vasta scala, la battaglia di Grunwald (1410), un'altra pietra miliare si rinviene nella pace di Toru\u0144 del 1466 avvenuto sotto il re Casimiro IV Jagellone; il trattato gett\u00f2 le basi per la costituzione del futuro ducato di Prussia. Nel sud, la Polonia affront\u00f2 in pi\u00f9 occasioni l'Impero ottomano e i tatari di Crimea, e nell'est assistette la Lituania a combattere la Moscovia, un'altra crescente potenza in tale regione geografica. Grazie all'espansione territoriale della Polonia e della Lituania, si riusc\u00ec ad accorpare anche sotto lo stesso stendardo la parte meridionale della Livonia (odierna Lettonia).\nNel periodo jagelloniano, il Regno si svilupp\u00f2 come uno stato feudale improntato prevalentemente sull'economia legata all'agricoltura, tanto che i latifondisti assunsero un ruolo sempre pi\u00f9 dominante. L'atto \"Nihil novi\" adottato dal sejm (parlamento) polacco nel 1505 trasfer\u00ec la maggior parte del potere legislativo ai membri dell'organo stesso a scapito del monarca: questo evento segn\u00f2 l'inizio di una fase storica chiamata \"Libert\u00e0 dorata\", detta anche della \"democrazia nobiliare\".\nGli effetti della Riforma protestante si fecero sentire in maniera intensa nella Polonia cristiana e culminarono con politiche di tolleranza religiosa uniche nell'Europa di quel tempo. Il Rinascimento europeo promosso da Sigismondo I il Vecchio in et\u00e0 avanzata e dal suo successore Sigismondo II Augusto condusse a un'estrema fioritura in ambito culturale.\nStoria.\nL'ascesa degli Jagelloni.\nNel 1385, fu suggellata l'Unione di Krewo tra la regina Edvige di Polonia e Jogaila, al tempo granduca di Lituania, il sovrano dell'ultimo stato rimasto ancora fedele a riti pagani in Europa. L'atto vincolava Jogaila al battesimo e al matrimonio della coppia, da cui scatur\u00ec l'inizio della collaborazione tra polacchi e lituani. Dopo aver ricevuto il sacramento, Jogaila divenne noto in Polonia da allora con il suo nome di battesimo Ladislao (\"W\u0142adys\u0142aw\") e con la versione polacca del suo nome lituano, Jagellone (\"Jagie\u0142\u0142o\"). L'unione rafforz\u00f2 entrambe le nazioni nella loro lotta comune con l'ordine teutonico e alla crescente minaccia costituita dal Granducato di Mosca.\nVaste distese di terre della Rus', compreso il bacino del fiume Dnepr e i territori che si estendono a sud fino al mar Nero, erano a quel tempo sotto il controllo lituano: per ottenere il controllo di questi estesi possedimenti, lituani e ruteni avevano preso la parte alla battaglia delle Acque Blu nel 1362 o 1363 contro gli invasori mongoli e avevano approfittato del vuoto di potere a sud e ad est causato dalla distruzione innescata dagli asiatici nella Rus' di Kiev. La componente etnica del Granducato cos\u00ec come estesosi nella seconda met\u00e0 del XIV secolo annoverava una pi\u00f9 numerosa comunit\u00e0 rutena e di fede ortodossa. L'espansione territoriale port\u00f2 ad un confronto tra la Lituania e la Moscovia, oltre che a un costante flusso di scambi commerciali e di conflitti con il Khanato dell'Orda d'Oro. Componendo un mosaico del tutto unico nel continente europeo, l'unione collegava due stati geograficamente situati sui lati opposti della grande divisione di civilt\u00e0 tra il mondo cristiano occidentale o latino e il mondo cristiano orientale o bizantino.\nL'intenzione dell'avvicinamento tra Vilnius e Cracovia era quella di creare uno stato comune amministrato da Ladislao II Jagellone, ma l'oligarchia della szlachta (la nobilt\u00e0 polacca) comprese che l'obiettivo prima propostosi di incorporare la Lituania alla Polonia appariva irrealistico. Le controversie territoriali portarono alla guerra tra Polonia e Lituania o fazioni lituane; i baltici a volte trovarono persino opportuno cospirare con Marienburg, capitale dello Stato monastico, contro i polacchi. Le conseguenze geografiche dell'unione dinastica e le preferenze dei re Jagelloni ingenerarono invece un processo di orientamento delle priorit\u00e0 territoriali polacche ad est.\nIl processo di cristianizzazione della Lituania fu poi avviato proprio a seguito del battesimo del sovrano, anche se non si esaur\u00ec in tempi rapidi: la rivalit\u00e0 di Jogaila in Lituania con suo cugino Vitoldo, il quale si opponeva alla dominazione lituana da parte della Polonia, fu risolta nel 1392 con il trattato di Astrava e nel 1401 con l'unione di Vilnius e Radom. Da allora, Vitoldo acquis\u00ec il titolo di granduca di Lituania a vita sotto la supremazia nominale di Jogaila. L'accordo rese possibile una pi\u00f9 intensa collaborazione tra le due nazioni, necessaria per prevalere nelle lotte con l'ordine teutonico. L'unione di Horod\u0142o del 1413 defin\u00ec ulteriormente il rapporto e concesse privilegi al clero cattolico, anzich\u00e9 concedere privilegi alla nobilt\u00e0 rutena fedele alla religione ortodossa.\nTra il 1386 e il 1572, l'unione polacco-lituana fu amministrata da una serie di monarchi della dinastia degli Jagelloni: l'influenza politica dei re diminu\u00ec gradualmente durante tale parentesi storica, mentre i latifondisti assunsero un ruolo sempre crescente nel governo centrale e negli affari nazionali. La dinastia reale, tuttavia, ebbe un effetto stabilizzante sulla politica della Polonia. L'era degli Jagelloni viene spesso indicata come un periodo di grande democrazia politica, massima prosperit\u00e0 e, nella sua fase finale, un'epoca d'oro per la cultura polacca.\nCrescita sociale ed economica.\nIl sistema della rendita feudale prevalente nel XIII e XIV secolo, in base al quale ogni signore aveva diritti e doveri ben definiti, entr\u00f2 in crisi intorno al XV secolo, quando la nobilt\u00e0 rafforz\u00f2 il controllo sulla produzione, il commercio e altre attivit\u00e0 economiche. In tale maniera, si gettarono le fondamenta per dare vita a una particolare forma di possesso, il cosiddetto \"folwark\" (una sorta di latifondo), in cui un numero crescente di contadini si trov\u00f2 costretto a fornire manodopera al signore di turno, che poteva acquisire, in virt\u00f9 della sua cospicua capacit\u00e0 economica, ulteriori terreni, fornendo in cambio di vitto e alloggio; questo meccanismo limit\u00f2 i diritti delle citt\u00e0 e costrinse la maggior parte dei contadini ad un vero e proprio rapporto di servit\u00f9 (si pensi ancora, a titolo di esempio, al fondo diviso in epoca alto medievale in \"pars massaricia\" e \"pars dominica\", dove quest'ultima, in maniera simile al folwark, fungeva da riserva privata del signore ed era coltivata dai servi, mentre la prima, costituita da mansi, veniva affidata alla famiglia contadina). Gli abusi reiterati derivanti da simili pratiche vennero sempre pi\u00f9 sanzionati da provvedimenti legislativi: \u00e8 il caso del privilegio di Piotrk\u00f3w del 1496, concesso dal re Giovanni I Alberto, vietava l'acquisto di terreni rurali da parte dei cittadini e limitava fortemente la capacit\u00e0 dei contadini di abbandonare i propri villaggi di appartenenza per fornire manodopera altrove. Le citt\u00e0 polacche, prive di rappresentanza nazionale che proteggesse i loro interessi di classe, conservarono un certo grado di autogoverno (consigli comunali e tribunali con giuria), e i mestieranti furono capaci di organizzarsi nelle gilde. La szlachta si svincol\u00f2 presto dal \"pospolite ruszenie\", ossia l'obbligo di fornire il servizio militare in caso di guerra: nella prassi, gli aristocratici delle varie regioni geografiche finirono per reclutare cavalieri nelle proprie armate personali. La divisione della nobilt\u00e0 in due fasce principali fu istituzionalizzata, ma mai legalmente formalizzata, nella \"costituzione\" \"Nihil novi\" del 1505, la quale richiedeva al re di consultare il sejm generale, cio\u00e8 il senato, cos\u00ec come la camera di secondo livello dei deputati (a livello regionale), il cosiddetto sejm proprio, prima di emanare eventuali provvedimenti. I nobili ordinari della szlachta continuarono a cercare di competere con gli esponenti aristocratici della fascia pi\u00f9 alta, quella dei magnati, per tutta la durata dell'esistenza indipendente della Polonia.\nLe relazioni tra la Polonia e le potenze confinanti nel XV secolo.\nGli scontri con i cavalieri teutonici.\nLa guerra polacco-lituano-teutonica del 1409-1411, innescata anche per via dalle rivolte della Samogizia avvenute nei territori lituani controllati dallo Stato monastico dei Cavalieri Teutonici, culmin\u00f2 nella battaglia di Grunwald (anche detta di Tannenberg o di \u017dalgiris), in cui le forze combinate polacco-ruteno-lituane annientarono l'ordine teutonico. L'offensiva che segu\u00ec perse tuttavia il suo impatto con l'inefficace assedio di Marienburg (1410). L'incapacit\u00e0 di espugnare la capitale e fortezza al fine di eliminare definitivamente lo stato teutonico (in futuro divenuto quello prussiano) sort\u00ec conseguenze storiche disastrose per la Polonia nel XVIII, XIX e XX secolo. La pace di Toru\u0144 del 1411 consegn\u00f2 alla Polonia e alla Lituania nuove terre in misura piuttosto modesta, inclusa la Samogizia: l'attivit\u00e0 diplomatica dei delegati teutonici si rivel\u00f2 decisiva. In seguito, avvennero altre campagne militari e si strinsero nuovi accordi di pace, quasi mai per\u00f2 mantenuti, il pi\u00f9 importante dei quali \u00e8 l'arbitrato infruttuoso tenutosi presso il Concilio di Costanza. Nel 1415, Paulus Vladimiri, rettore dell'Accademia di Cracovia, present\u00f2 il suo \"Trattato sulla potenza del Papa e l'Imperatore in relazione agli infedeli\" al concilio, in cui sosteneva la tolleranza, criticava i metodi di conversione brutali adottati dai teutonici e postulava che i pagani avevano diritto alla convivenza pacifica con i cristiani e all'indipendenza politica. Questa fase del conflitto polacco-lituano con lo Stato monastico si chiuse con il trattato di Melno nel 1422. La guerra polacco-teutonica del 1431-1435 si concluse con l'armistizio di Brze\u015b\u0107 Kujawski nel 1435 e segn\u00f2 un passaggio importante nella soluzione del secolare conflitto.\nIl movimento hussita e l'unione polacco-ungherese.\nDurante la crociata hussita del 1420-1434, Jogaila, Vitoldo e Zygmund Korybut furono coinvolti in intrighi politici e militari riguardo alla corona ceca, che fu offerta dagli hussiti a Jogaila nel 1420. Il vescovo Zbigniew Ole\u015bnicki, influente diplomatico nella Polonia del suo tempo, divenne noto come il principale oppositore della un'unione con lo stato ceco ussita.\nLa dinastia degli Jagelloni non vantava il diritto ad una successione ereditaria automatica, bens\u00ec piuttosto ogni nuovo sovrano doveva ricevere l'approvazione della nobilt\u00e0. Ladislao Jagellone ebbe due figli in tarda et\u00e0 dalla sua ultima moglie, Sofia di Halshany: nel 1430, la szlachta acconsent\u00ec alla successione del futuro Ladislao III solo dopo che il re autorizz\u00f2 una serie di concessioni. Nel 1434, il vecchio monarca mor\u00ec e il suo figlio minore Ladislao fu incoronato, proprio mentre il consiglio reale, guidato dal vescovo Ole\u015bnicki, assumeva i doveri di reggenza.\nNel 1438, l'opposizione ceca contraria alla Casa d'Asburgo, principalmente le frange ussite, offr\u00ec la corona ceca al figlio minore di Jogaila, Casimiro. L'idea, accettata in Polonia su obiezioni di Ole\u015bnicki, port\u00f2 a due campagne militari polacche infruttuose in Boemia.\nDopo la morte di Vitoldo nel 1430, la Lituania fu coinvolta in scaramucce interne e dissapori con la Polonia. Casimiro, inviato in giovane et\u00e0 dal re Ladislao in missione l\u00ec nel 1440, venne, a sua sorpresa, proclamato dai lituani come loro granduca, con il risultato che rimase a Vilnius.\nOle\u015bnicki riprese il sopravvento nella corte e persegu\u00ec il suo obiettivo a lungo termine di suggellare un'unione tra la Polonia e l'Ungheria. A quel tempo, l'Impero ottomano intraprese un nuovo ciclo di conquiste europee e minacci\u00f2 l'Ungheria, la quale necessitava dell'assistenza del potente alleato polacco-lituano. Nel 1440, Ladislao III sal\u00ec sul trono ungherese e, consigliato da Giuliano Cesarini, condusse l'esercito magiaro contro gli ottomani nel 1443 e, di nuovo, nel 1444. Come Cesarini, Ladislao III perse la vita nella battaglia di Varna.\nNegli ultimi anni di vita di Ladislao III Jagellone, amministrava in pratica la Polonia un'oligarchia di magnati capeggiata dal vescovo Ole\u015bnicki: il governo dei dignitari risultava spesso contrastato da vari gruppi della szlachta, la quale fin\u00ec per corrispondere a quella fetta di aristocratici di rilievo secondario. La loro guida, Spytek di Melsztyn, fu uccisa nella battaglia di Grotniki nel 1439, cosa che permise a Ole\u015bnicki di epurare la Polonia dai restanti simpatizzanti ussiti e perseguire altri obiettivi senza sperimentare una significativa opposizione.\nL'adesione di Casimiro IV Jagellone.\nNel 1445, a Casimiro, granduca di Lituania, fu chiesto di assumere il trono polacco lasciato libero alla morte di suo fratello Ladislao. Casimiro si presentava come un soggetto con cui era difficile contrattare e, soprattutto per tale motivo, non accett\u00f2 le condizioni della nobilt\u00e0 polacca per la sua elezione. Questi giunse alla fine in Polonia solo nel 1447, finendo incoronato solo alle sue condizioni. La sua assunzione della corona di Polonia liber\u00f2 Casimiro dal controllo che anche l'oligarchia lituana gli aveva imposto; nel privilegio di Vilnius del 1447, fu infatti sancito che la nobilt\u00e0 lituana godeva degli stessi diritti della szlachta polacca. Col tempo, Casimiro riusc\u00ec a sottrarre il potere al cardinale Ole\u015bnicki e il suo gruppo di fedelissimi, sostituendo la loro influenza con quella della nobilt\u00e0 di medio livello. Casimiro fu capace di risolvere un conflitto con il pontefice e la gerarchia della Chiesa locale sul diritto di ricoprire posizioni vacanti di vescovo a suo favore.\nLa guerra con l'ordine teutonico e la sua conclusione.\nNel 1454, la Confederazione Prussiana, un'alleanza di citt\u00e0 prussiane e nobilt\u00e0 contrarie al dominio sempre pi\u00f9 oppressivo dei cavalieri teutonici, chiese al re Casimiro di conquistare la Prussia, fomentando settimane prima una rivolta armata contro lo Stato monastico. Casimiro dichiar\u00f2 guerra a Marienburg e rivendic\u00f2 l'incorporazione formale della Prussia nella corona polacca, scatenando un conflitto che sarebbe durato per tredici anni (1454-1466). La mobilitazione delle forze polacche (la \"pospolite ruszenie\") risult\u00f2 inizialmente debole, poich\u00e9 la szlachta dichiar\u00f2 che non avrebbe cooperato senza le concessioni di Casimiro che dovette poi formalizzare negli statuti di Nieszawa sempre nel 1454. Nonostante il conflitto non port\u00f2 all'acquisizione della Prussia intera, nel secondo trattato di Toru\u0144 (1466), i cavalieri dovettero cedere la met\u00e0 occidentale del loro territorio alla corona polacca (ovvero le aree divenute note in seguito come Prussia reale, un'entit\u00e0 semi-autonoma), e accettare la sovranit\u00e0 polacco-lituana sul resto (il futuro Ducato di Prussia). La Polonia riconquist\u00f2 dunque la Pomerelia, l'accesso al mar Baltico e la Varmia; oltre alla guerra terrestre, si svolsero delle battaglie navali in cui le navi fornite dalla citt\u00e0 di Danzica respinsero con successo le flotte danesi e teutoniche.\nTra gli altri territori recuperati dalla Polonia nel XV secolo, figuravano altres\u00ec il ducato di O\u015bwi\u0119cim e di Zator in Slesia, al confine con la Piccola Polonia, con il risultato che erano stati effettuati notevoli progressi per quanto riguardava l'incorporazione dei territori posseduti dai Piast nei secoli precedenti e nel periodo di massima estensione.\nGuerre turche e tartare.\nL'influenza della dinastia degli Jagelloni nell'Europa centrale accrebbe durante il XV secolo: nel 1471, il figlio di Casimiro, Ladislao, divenne re di Boemia e nel 1490 anche d'Ungheria. Le zone periferiche a meridione e oriente della Polonia e della Lituania furono minacciate dalle invasioni turche a partire dalla fine del XV secolo. Il coinvolgimento della Moldavia con la Polonia risale al 1387, quando Petru I, ospodaro moldavo, cerc\u00f2 ausilio contro gli ungheresi rendendo omaggio al re Ladislao II Jagellone a Leopoli. Questa mossa rese possibile per la Polonia l'accesso ai porti del mar Nero. Nel 1485, Casimiro intraprese una spedizione in Moldavia dopo che i suoi porti furono conquistati dai turchi ottomani, mentre i tatari di Crimea, legati ai turchi, fecero irruzione in maniera indisturbata nei territori orientali nel 1482 e nel 1487, fino a quando non furono affrontati dal re Giovanni I Alberto, figlio e successore di Casimiro.\nLa Polonia fu attaccata nel 1487\u20131491 dal Khanato dell'Orda d'Oro, una potenza allora in forte declino, il quale si spinse fino a Lublino prima di essere sconfitto a Zaslavl'. Nel 1497, Giovanni Alberto esegu\u00ec un tentativo di risolvere militarmente il problema turco, ma i suoi sforzi non ebbero successo; i motivi del fallimento sono da rintracciarsi nel non essere riuscito a garantire la partecipazione effettiva alla guerra da parte dei suoi fratelli, il re Ladislao II di Boemia e Ungheria e Alessandro, il granduca di Lituania, oltre che nella resistenza mostrata da \u0218tefan III cel Mare, il sovrano della Moldavia. Le pi\u00f9 distruttive incursioni tartare, sostenute economicamente dall'Impero ottomano, ebbero luogo nel 1498, 1499 e 1500. I negoziati diplomatici di pace avviati da Giovanni Alberto vennero portati a termine dopo la morte del re, nel 1503: tuttavia, il risultato fu un compromesso territoriale e gener\u00f2 una fragile tregua.\nLe invasioni in Polonia e Lituania dal Khanato di Crimea ebbero luogo nel 1502 e 1506, durante il regno di re Alessandro, fino a quando, proprio nel 1506, i tartari uscirono sconfitti dalla battaglia di Kletsk da Michail Glinskij.\nLa minaccia di Mosca alla Lituania; l'adesione di Sigismondo I.\nLa Lituania appariva sempre pi\u00f9 minacciata dal crescente potere della Moscovia nel XV e XVI secolo: infatti, le truppe moscovite sottomisero molti dei possedimenti orientali della Lituania nelle campagne militari del 1471, del 1492 e del 1500. Il granduca Alessandro di Lituania divenne re di Polonia nel 1501, dopo la morte di Giovanni Alberto e, nel 1506, gli successe Sigismondo I il Vecchio (\"Zygmunt I Stary\") sia in Polonia che in Lituania, mentre il processo di assimilazione tra i due stati subiva un'accelerazione. Prima della sua ascesa al trono polacco, Sigismondo aveva ricoperto il ruolo di duca di Slesia in vece di suo fratello Ladislao II di Boemia ma, come altri governanti Jagelloni prima di lui, non port\u00f2 avanti le rivendicazioni della corona polacca sulla Slesia.\nXVI secolo.\nLa repubblica della nobilt\u00e0 media: la costituzione di un movimento esecutivo.\nIl sistema politico polacco nel XVI secolo appariva particolarmente appetito alla nobilt\u00e0 media (la szlachta), la quale era in cerca di maggiore potere. Sigismondo I il Vecchio e Sigismondo II Augusto manipolarono le istituzioni politiche al fine di limitare la nobilt\u00e0, sfruttando il loro potere di nomina e la loro influenza sulle elezioni del Sejm. Ci\u00f2 avvenne grazie ad un'attenta propaganda finalizzata a sostegno della posizione reale e che prometteva finanziamenti alla piccola nobilt\u00e0. Raramente i re ricorrevano alla repressione o alla violenza, adoperando spesso compromessi, tanto che, nella seconda met\u00e0 del XVI secolo, per l'unica volta nella storia polacca, si pot\u00e9 parlare della prevalenza della \"democrazia della piccola nobilt\u00e0\".\nDurante il regno di Sigismondo I, la szlachta nella camera di secondo livello del sejm generale (dal 1493 si diede vita a un sistema bicamerale), inizialmente presente in numero decisamente inferiore rispetto ai \"colleghi\" pi\u00f9 privilegiati del senato (che si occupava di nominare a vita prelati e baroni del consiglio reale), acquis\u00ec una rappresentanza pi\u00f9 folta e pienamente eletta. Tuttavia, il sovrano prefer\u00ec invece governare con l'aiuto dei magnati, spingendo la szlachta a costituire su per gi\u00f9 quella che oggi in politica viene chiamata \"opposizione\".\nDopo l'atto \"Nihil novi\" del 1505, una raccolta di leggi note come statuti di \u0141aski fu pubblicata nel 1506 e distribuita ai tribunali polacchi: le dichiarazioni legali, intese a facilitare il funzionamento di uno stato uniforme e centralizzato per mezzo di privilegi ordinari alla szlachta fortemente tutelati, erano spesso ignorate dai re, a cominciare da Sigismondo I, e dall'alta nobilt\u00e0 o dagli interessi della chiesa. Un siffatto contesto facilit\u00f2 la formazione intorno al 1520 del movimento esecutivo della szlachta, finalizzato alla codifica completa e all'esecuzione, o all'applicazione, delle leggi.\nNel 1518 Sigismondo I spos\u00f2 Bona Sforza, una giovane principessa milanese dalla forte personalit\u00e0: l'influenza della donna sul re e sui magnati, i suoi sforzi per rafforzare la posizione politica del monarca, la situazione finanziaria e soprattutto le misure che assunse per promuovere i suoi interessi personali e dinastici, inclusa l'elezione reale forzata del minorenne Sigismondo Augusto nel 1529 e la sua prematura incoronazione nel 1530, la quale accrebbe il malcontento tra vari esponenti della szlachta.\nIl movimento di opposizione della nobilt\u00e0 media elabor\u00f2 un programma di riforme costruttive durante il sejm di Cracovia del 1538-1539: tra le richieste presentate, figurava la cessazione della pratica dei re di alienazione della terra della corona, la concessione o la vendita di propriet\u00e0 terriere a grandi signori a discrezione del monarca e il divieto di detenere in simultanea pi\u00f9 uffici statali da parte della stessa persona, entrambi presentati gi\u00e0 nel 1504. La riluttanza di Sigismondo I a muoversi verso l'attuazione degli obiettivi dei riformatori influenz\u00f2 negativamente le capacit\u00e0 finanziarie e difensive del paese.\nIl rapporto con la szlachta si incancren\u00ec durante i primi anni del regno di Sigismondo II Augusto e rimase in stato pessimo fino al 1562. Il matrimonio segreto di Sigismondo Augusto con Barbara Radziwi\u0142\u0142 nel 1547, prima della sua ascesa al trono, fu fortemente osteggiato dalla madre Bona e dai magnati della corona; Sigismondo, subentrato al regno dopo la morte del padre nel 1548, vinse la resistenza e fece incoronare Barbara nel 1550, ma pochi mesi dopo la nuova regina mor\u00ec. Bona, allontanata dal figlio, torn\u00f2 in Italia nel 1556, dove per\u00ec poco dopo a Bari.\nIl Sejm, fino al 1573 convocato dal re a sua discrezione (ad esempio quando aveva bisogno di fondi per condurre una campagna militare), composto dalle due camere presiedute dal monarca, divenne nel corso del XVI secolo l'organo principale dello stato. Il movimento esecutivo riformista ebbe la possibilit\u00e0 di sfidare i magnati e la gerarchia ecclesiastica (e assumere provvedimenti per frenare il loro abuso di potere e ricchezza) quando Sigismondo Augusto cambi\u00f2 schieramento e prest\u00f2 loro il suo sostegno al sejm del 1562. Durante questa e molte altre sessioni del parlamento, entro il prossimo decennio circa, la Riforma ispir\u00f2 la szlachta e le permise di proporre ulteriori manovre, le quali portarono a una maggiore stabilit\u00e0 dello stato polacco, a una migliore efficienza esecutiva, a una maggiore centralizzazione e a una minore frammentazione a livello locale. Ad ogni modo, alcuni dei cambiamenti apportati sortirono effetti estremamente effimeri, mentre altri non vennero mai del tutto implementati (ad esempio il recupero della terra usurpata della corona): tuttavia, la szlachta media riusc\u00ec ad assumere un peso specifico di un certo spessore.\nMiko\u0142aj Sienicki, un attivista protestante, figurava tra gli esponenti parlamentari del movimento esecutivo e tra gli organizzatori della Confederazione di Varsavia del 1573.\nIl braccio di ferro con la Prussia per il dominio della costa baltica.\nIl secondo trattato di Toru\u0144 (detto anche pace di Spina) del 1466 ridusse il potenziale dei cavalieri teutonici, senza per\u00f2 apportare alcuna soluzione duratura alla minaccia che rappresentavano per la Polonia, ancor di pi\u00f9 se si pensa che lo Stato monastico non pag\u00f2 i risarcimenti richiesti dal documento. Le relazioni perennemente ai minimi termini peggiorarono dopo l'elezione, nel 1511, di Alberto come \"Hochmeister\" dell'ordine. Constatando l'animo bellicoso di Alberto, la sua politica di riarmo e la stipula di alleanze pericolose per Cracovia, la Polonia dichiar\u00f2 guerra allo Stato monastico nel 1519; gli scontri cessarono nel 1521, quando la mediazione di Carlo V port\u00f2 a una tregua. Come mossa di compromesso, Alberto, convinto da Martin Lutero, avvi\u00f2 un processo di secolarizzazione dell'ordine e istitu\u00ec il ducato laico di Prussia, la prima entit\u00e0 dichiaratamente protestante comparsa in Europa e a livello amministrativo considerata un feudo dipendente dal Regno di Polonia, che sarebbe stato governato da Alberto e poi dai suoi discendenti. I termini del patto proposto migliorarono immediatamente la situazione geopolitica nella regione baltica per la Polonia e, in quel momento, sembravano anche protetti gli interessi a lungo termine del paese. Il trattato fu concluso nel 1525 a Cracovia; come anticipato, l'antico Stato monastico dei cavalieri teutonici (corrispondente alla Prussia orientale e con capitale K\u00f6nigsberg) fu convertito nel Ducato di Prussia protestante sotto il re di Polonia, evento a cui segu\u00ec un celebre atto di omaggio del nuovo duca prussiano a Cracovia.\nIn realt\u00e0 il Casato di Hohenzollern, di cui Alberto era un membro e costituiva la stirpe regnante nella Marca di Brandeburgo, stava espandendo con successo la sua influenza territoriale; si pensi alla circostanza che il loro nome si era gi\u00e0 diffuso nel XVI secolo in Pomerania Orientale e Slesia, cosa impensabile nei decenni precedenti. Motivato dall'espediente politico a cui era ricorso, Sigismondo Augusto nel 1563 permise al ramo degli elettori brandeburghesi costituito dagli Hohenzollern, escluso dall'accordo del 1525, di ereditare il dominio del feudo prussiano. La decisione, confermata dal sejm del 1569, rese possibile la futura unione della Prussia con il Brandeburgo. Sigismondo II, a differenza dei suoi successori, fu comunque attento ad affermare la sua supremazia. La Confederazione polacco-lituana, governata dopo il 1572 da re elettivi, fu invece meno in grado di contrastare la crescente importanza degli Hohenzollern.\nNel 1568 Sigismondo Augusto, che aveva gi\u00e0 intrapreso un programma di ampliamento della flotta da guerra, istitu\u00ec la Commissione marittima. Ne segu\u00ec un conflitto con la citt\u00e0 di Danzica, che vedeva la sua posizione commerciale monopolistica fosse minacciata. Nel 1569 alla Prussia reale venne in gran parte tolta la sua autonomia legale e, nel 1570, la supremazia della Polonia su Danzica e l'autorit\u00e0 del re polacco sul commercio marittimo baltico furono regolamentate e ricevettero il riconoscimento legale tramite gli statuti di Karnkowski.\nLe guerre con Mosca.\nNel XVI secolo la Moscovia continu\u00f2 le attivit\u00e0 volte a unificare le terre dell'antica Rus' ancora sotto il dominio lituano. Il Granducato di Lituania non impensieriva pi\u00f9 il suo avversario come nel passato e non disponeva di risorse sufficienti per contrastare l'avanzata di Mosca, in quanto gi\u00e0 risultava difficile controllare la popolazione rutena entro i suoi confini e sovente non si poteva contare sulla lealt\u00e0 dei feudatari della Rus', culturalmente diversi da Vilnius (nello specifico, di diversa religione e lingua). Come risultato della lunga serie di conflitti a cavallo tra il XV e il XVI secolo, Mosca acquis\u00ec ampie porzioni di territorio a est del fiume Dnepr. L'assistenza e il coinvolgimento della Polonia stavano diventando sempre pi\u00f9 una componente necessaria per l'equilibrio di potere nei confini orientali del dominio lituano.\nSotto Basilio III, si combatt\u00e9 una guerra con la Lituania e la Polonia tra il 1512 e il 1522, durante la quale nel 1514 i russi espugnarono Smolensk. Nello stesso anno, i rinforzi polacco-lituani giunti per contrastare l'avanzata avversaria combatterono, sotto gli ordini dell'etmano Costantino Ostrogski, la vittoriosa battaglia di Or\u0161a e arrestarono gli ulteriori avanzamenti pianificati da Mosca. Un armistizio raggiunto nel 1522 lasci\u00f2 la terra di Smolensk e la Severia, una regione geografica situata a cavallo dell'odierno triplice confine tra la Bielorussia, l'Ucraina e la Russia, in mano ai moscoviti. Un'altra girandola di combattimenti ebbe luogo tra il 1534 e il 1537, quando i contingenti polacchi guidati dall'etmano Jan Tarnowski riuscirono nella presa di Homel' e sottomisero con relativit\u00e0 facilit\u00e0 Starodub. Segu\u00ec a questi eventi una nuova tregua grazie alla quale \u00e8 vero che la Lituania mantenne solo Homel', ma il confine si stabilizz\u00f2 e seguirono oltre due decenni di pace.\nGli Jagelloni e gli Asburgo; l'espansione dell'Impero Ottomano.\nNel 1515, durante il primo Congresso di Vienna, fu concordato un accordo di successione dinastica tra Massimiliano I, imperatore del Sacro Romano Impero, e i fratelli Jagelloni Ladislao II di Boemia e Ungheria e Sigismondo I di Polonia e Lituania. In virt\u00f9 di esso, si doveva porre fine al sostegno dell'imperatore ai nemici della Polonia, gli stati teutonici e russi, ma dopo l'elezione di Carlo V, successore di Massimiliano nel 1519, i rapporti con Sigismondo peggiorarono.\nLa rivalit\u00e0 degli Jagelloni con la Casa d'Asburgo nell'Europa centrale venne infine risolta a vantaggio dei secondi: il fattore decisivo che danneggi\u00f2 o indebol\u00ec le monarchie degli ultimi Jagelloni riguardo la significativa espansione dell'Impero ottomano. La vulnerabilit\u00e0 dell'Ungheria aument\u00f2 notevolmente dopo che Solimano il Magnifico conquist\u00f2 l'importante fortezza di Belgrado nel 1521. Per impedire alla Polonia di estendere gli aiuti militari all'Ungheria, Solimano part\u00ec al comando di una campagna a cui parteciparono turchi e tartari nei domini sudorientali degli Jagelloni nel 1524. L'esercito magiaro venne sconfitto nel 1526 nella battaglia di Moh\u00e1cs, dove il giovane Luigi II Jagellone, figlio di Ladislao II, cadde negli scontri. Successivamente, dopo un periodo di lotte interne e interventi esterni, l'Ungheria fu spartita tra gli Asburgo e gli ottomani.\nLa morte di Janusz III di Masovia nel 1526, l'ultimo della linea dei duchi Piast di Masovia (un residuato delle divisioni avvenute nel periodo della frammentazione), permise a Sigismondo I di finalizzare l'incorporazione di Masovia alla corona polacca nel 1529.\nDall'inizio del XVI secolo, la regione di confine della Pocuzia and\u00f2 contesa dalla Polonia e dalla Moldavia (l'apice si raggiunse con la battaglia di Obertyn). La pace con la Moldavia entrata in vigore nel 1538 garant\u00ec la Pocuzia in mano polacca. Si inizi\u00f2 a fare strada l'ipotesi di raggiungere una \"pace eterna\" con l'Impero ottomano nel 1533, al fine di rendere sicure le zone di frontiera. La Moldavia cadde sotto la dominazione turca, ma i magnati polacco-lituani vi rimasero attivamente coinvolti: Sigismondo II Augusto rivendic\u00f2 persino la giurisdizione sulla regione e nel 1569 accett\u00f2 una sovranit\u00e0 formale e di breve durata sulla Moldavia.\nLa Livonia: fonte di lotte per il dominio dell'area baltica.\nNel XVI secolo, il Granducato di Lituania divenne sempre pi\u00f9 interessato ad estendere il suo dominio territoriale in Livonia, in particolare per ottenere il controllo dei porti marittimi baltici, come Riga, e per altri vantaggi economici. La Livonia si presentava negli anni Cinquanta in gran parte luterana, governata sin dai tempi delle crociate del Nord dall'ordine cavalleresco dei Fratelli della Spada e dal suo successore, l'ordine di Livonia, divenuto un ramo dei teutonici. Ci\u00f2 mise la Polonia e la Lituania in rotta di collisione con Mosca e altre potenze regionali, le quali avevano in passato tentato l'espansione ai danni della Confederazione livoniana.\nSubito dopo il trattato di Cracovia del 1525, Alberto di Hohenzollern progett\u00f2 di originare un feudo polacco-lituano in Livonia, con l'intenzione di cederlo a suo fratello Guglielmo, arcivescovo di Riga. Anzich\u00e9 schierarsi a favore di questa ipotesi, in Livonia cominci\u00f2 a comparire una fazione pronta a sostenere la possibilit\u00e0 di venire assorbita dai polacco-lituani. I combattimenti interni ebbero luogo quando il \"Landmeister\" Heinrich von Galen concluse un trattato con Mosca nel 1554, dichiarando la neutralit\u00e0 del suo stato rispetto al conflitto russo-lituano. Con l'appoggio di Albrecht e dei magnati, Sigismondo II dichiar\u00f2 guerra all'ordine e il \"Landmeister\" Johann Wilhelm von F\u00fcrstenberg si dimostr\u00f2 propens\u00f2 ad accettare le condizioni polacco-lituane senza combattere: ai sensi del trattato di Pozvol del 1557, un'alleanza militare vincolava la Confederazione livoniana a sostenere la Lituania contro Mosca.\nAltre potenze che aspiravano all'accesso al Baltico sulle coste delle odierne Lettonia ed Estonia decisero di ingaggiare battaglia dando vita a un lungo e impegnativo conflitto passato alla storia come guerra di Livonia, combattuta tra il 1558 e il 1583. Ivan IV di Russia prese Dorpat (Tartu) e Narva nel 1558 dando il placet alla creazione dello stato cliente del Regno di Livonia, amministrato da Magnus di Danimarca, e presto anche danesi e svedesi si affrettarono ad occupare altre parti del paese. Per proteggere l'integrit\u00e0 della Confederazione, i livoniani chiesero supporto alla controparte polacco-lituana. Gottardo Kettler, il nuovo Gran maestro, si incontr\u00f2 a Vilnius (Vilna o Wilno in fonti polacche) con Sigismondo Augusto nel 1561 e dichiar\u00f2 la Livonia uno stato vassallo sotto il re polacco. Ai sensi dell'unione di Vilnius, avvenne la secolarizzazione dell'ordine di Livonia e la conseguente incorporazione del ducato costituito tramite lo stesso atto nella \"Rzeczpospolita\" (\"Repubblica\") come entit\u00e0 autonoma. Anche il Ducato di Curlandia e Semigallia fu creato come feudo separato e destinato a Kettler e ai suoi eredi. Sigismondo II si impegn\u00f2 a recuperare le porzioni di Livonia perdute a favore di Mosca, generando estenuanti guerre con la Russia (gli scontri pi\u00f9 feroci accaddero tra il 1562 e il 1570 e tra il ) e pesanti diatribe relative pure al controllo del commercio baltico e alla libert\u00e0 di navigazione.\nLe politiche della regione baltica dell'ultimo re Jagellone e dei suoi consiglieri si possono considerare tra i programmi strategici pi\u00f9 maturi della Polonia del XVI secolo: in virt\u00f9 degli sforzi eseguiti in quella regione d'Europa, fu in gran parte possibile poter portare avanti l'alleanza tra Polonia e Lituania che sarebbe durata, in maniera ancor pi\u00f9 stretta, nei secoli a venire. Le guerre si conclusero durante il regno del re Stefano I B\u00e1thory.\nLa Polonia e la Lituania sotto Sigismondo II: la strada verso la Confederazione.\nL'assenza di figli di Sigismondo II rese urgente l'idea di trasformare l'unione personale tra la Polonia e il Granducato di Lituania in una relazione ancor pi\u00f9 permanente e stretta; inoltre, questa risultava altres\u00ec tra le priorit\u00e0 del movimento esecutivo della nobilt\u00e0 media. Per questi motivi, si procedette a codificare le leggi della Lituania e si emisero le fondamentali riforme del 1529, del 1557, del 1565-1566 e del 1588, le quali resero in modo graduale il suo sistema sociale, giuridico ed economico simile a quello della Polonia, con un ruolo maggiore della media e bassa nobilt\u00e0. Combattere le guerre con Mosca sotto Ivan IV e la minaccia comune proveniente da est fornirono una motivazione aggiuntiva per generare la vera unione sia per la Polonia che per la Lituania.\nIl processo di negoziazione degli accordi effettivi si rivel\u00f2 difficile e dur\u00f2 dal 1563 al 1569, quando i magnati lituani, preoccupati di perdere la loro posizione dominante, si mostrarono talvolta poco collaborativi. Ci volle a tal proposito la dichiarazione unilaterale di Sigismondo II sull'incorporazione nella corona polacca di importanti regioni di confine contese, compresa la maggior parte dell'Ucraina lituana, per far s\u00ec che i magnati lituani cooperassero al processo e partecipassero al giuramento dell'atto dell'Unione di Lublino il 1\u00ba luglio 1569. La Lituania per il prossimo futuro stabilizz\u00f2 il fronte orientale e affront\u00f2 nel corso dei decenni a venire un processo di polonizzazione, apportando s\u00ec grandi contributi in ambito culturale e non alla Confederazione, ma vanificando quasi del tutto l'idea di sviluppare un concetto identitario lituano.\nLa lingua lituana sopravvisse nella parlata dei contadini e anche come lingua scritta nell'uso religioso, come emerge dalla pubblicazione del \"Catechismo dalle Semplici Parole\" da parte di Martynas Ma\u017evydas nel 1547, autore del primo testo stampato in Lituania. La lingua rutena era e rimase nell'uso ufficiale del Granducato anche dopo l'Unione, fino a quando non fu gradualmente soppiantata dal polacco.\nEconomia.\nIl \"folwark\", un sistema di produzione agricola su larga scala basato sulla servit\u00f9 della gleba, assunse un ruolo dominante nel panorama economico della Polonia a partire dalla fine del XV secolo e per i successivi 300 anni. Questa modalit\u00e0 di gestione dall'agricoltura, controllata incontrovertibilmente dalla nobilt\u00e0 dell'Europa centro-orientale, si discostava da quelle adottate nella sezione occidentale del continente, dove elementi di capitalismo e industrializzazione si stavano sviluppando in misura molto maggiore, con la conseguente crescita di una classe borghese e della sua influenza politica. L'apice del commercio agricolo raggiunta nel XVI secolo, combinata alla manodopera contadina fornita gratuitamente in cambio di vitto o alloggio o decisamente a buon mercato, rese l'economia del paese tutto sommato florida.\nL'estrazione mineraria e la metallurgia si svilupparono ulteriormente durante il XVI secolo e il progresso tecnico ebbe luogo in vari settori commerciali. Ingenti quantit\u00e0 di prodotti agricoli e forestali esportati solcarono i fiumi mentre venivano trasportate attraverso i vari porti e le rotte terrestri. Ci\u00f2 determin\u00f2 una bilancia commerciale positiva per la Polonia per tutto il XVI secolo e le importazioni dall'Occidente includevano prodotti artigianali, di lusso e tessuti.\nLa maggior parte del grano esportato lasci\u00f2 la Polonia attraverso Danzica, che divenne la pi\u00f9 ricca, la pi\u00f9 sviluppata e la pi\u00f9 autonoma delle citt\u00e0 polacche grazie alla sua posizione alla foce del fiume Vistola e all'accesso al mar Baltico. Si trattava inoltre di gran lunga del maggiore centro di produzione. Altri centri urbani risentirono negativamente dal quasi monopolio di Danzica nel commercio estero, ma parteciparono proficuamente alle attivit\u00e0 di transito e di esportazione. Oltre alla capitale, gli insediamenti che sperimentarono una fase di sviluppo furono Pozna\u0144, Leopoli e Varsavia, mentre al di fuori dei territori amministrati dalla Corona ma situati comunque nell'odierna Polonia, Breslavia. Thorn (Toru\u0144) ed Elbing (Elbl\u0105g) seguivano Danzica nella classifica dei principali luoghi commerciali della Prussia reale.\nSociet\u00e0.\nDurante il XVI secolo, alcune prospere famiglie patrizie di mercanti, banchieri o maestri dell'artigianato, molti di origine tedesca, conducevano ancora operazioni commerciali su larga scala in Europa o prestavano denaro con interessi a nobili polacchi, inclusa la corte reale. Alcune regioni apparivano altamente urbanizzate rispetto alla maggior parte del resto d'Europa, tanto che, per esempio, nella Grande Polonia e nella Piccola Polonia, alla fine del XVI secolo, il 30% della popolazione risiedeva nelle citt\u00e0. Furono fondati 256 nuovi centri abitati, la maggioranza dei quali nella Rutenia Rossa. I ceti pi\u00f9 abbienti dei cittadini erano etnicamente multinazionali e sovente vantavano una buona istruzione. Numerosi figli di cittadini borghesi si formarono all'Accademia di Cracovia e presso universit\u00e0 straniere: \u00e8 da questo gruppo sociale che sono emersi alcuni tra i migliori contributori alla cultura del Rinascimento polacco. Incapaci di formare una propria identit\u00e0 politica a livello nazionale, molti si legarono alla nobilt\u00e0, nonostante gli ostacoli legali legati alle loro origini.\nLa szlachta in Polonia costituiva una percentuale maggiore della popolazione rispetto ad altri paesi, tanto da attestarsi intorno al 10%. In linea di principio, tutti i suoi membri erano dotati di eguali diritti e godevano di autorizzazioni politiche, ma alcuni non erano autorizzati a ricoprire alcune cariche amministrative o partecipare a sejm o sejmik, gli organi legislativi. Tra i latifondisti, alcuni possedevano un piccolo appezzamento terriero curato e gestito dalle famiglie di contadini che ivi vivevano, mentre i magnati possedevano estese tenute e, grazie alla vastit\u00e0 dei territori circostanti, davano di fatto vita a una sorta di ducati in diverse centinaia di citt\u00e0 e villaggi, oltre che contare al loro seguito molte migliaia di sudditi. I matrimoni misti costituivano per alcuni contadini una delle poche strade possibili per scalare la piramide sociale.\nLa Polonia del XVI secolo appariva ufficialmente come una \"repubblica dei nobili\" e la \"classe media\" della nobilt\u00e0 (coloro che si trovavano a un livello sociale inferiore rispetto ai \"magnati\") costituiva la componente principale durante il tardo periodo in cui fu attiva la dinastia degli Jagelloni, cos\u00ec come in seguito. Tuttavia, i membri delle famiglie dei magnati detenevano i pi\u00f9 alti uffici statali e ecclesiastici: a quel tempo, la szlachta in Polonia e Lituania era etnicamente diversificata e rappresentava diverse confessioni religiose. Durante questa fase di tolleranza, tali fattori esercitarono scarsa influenza sullo stato economico o sulla possibilit\u00e0 di aspirare a cariche pi\u00f9 alte nella gerarchia cetuale. Gelosi del loro principale privilegio di classe (la \"libert\u00e0\"), la szlachta rinascimentale svilupp\u00f2 un senso del dovere in ambito statale, occupandosi dell'istruzione dei giovani, mostrando un vivido interesse per le tendenze e le questioni che affliggevano alcuni ceti e viaggiando spesso all'estero. Mentre in ambito artistico il secolo d'oro della cultura polacca vide un forte interesse per l'umanesimo occidentale, specie quello italiano, e i modelli rinascimentali, lo stile di vita dei nobili polacchi acquis\u00ec un sapore decisamente orientale a partire dalla seconda met\u00e0 del XVI secolo. Gli stranieri in visita spesso sottolineavano lo splendore delle loro residenze e l'impressionante tenore di vita dei ricchi nobili polacchi.\nLe comunit\u00e0 ebraiche.\nLa Polonia divenne la patria della pi\u00f9 numerosa comunit\u00e0 ebraica d'Europa, poich\u00e9 gli editti reali che garantivano la sicurezza ebraica e la libert\u00e0 religiosa, emanati durante il XIII secolo (in particolare lo statuto di Kalisz del 1264 emesso da Boleslao il Pio), non collimavano con gli attacchi persecutori tipici dell'Europa occidentale. Le aggressioni si intensificarono dopo la peste nera del 1348-1349, quando alcuni in Occidente incolparono i semiti dello scoppio della pandemia. Sempre alla ricerca di capri espiatori, non mancarono casi di pogrom e uccisioni di massa in un certo numero di citt\u00e0 tedesche, che causarono un esodo di sopravvissuti diretti a est. Gran parte della Polonia fu risparmiata dalla peste nera e l'immigrazione ebraica port\u00f2 preziosi contributi e favor\u00ec l'ascesa economica dello stato. Il numero di ebrei in Polonia continu\u00f2 ad aumentare durante il Medioevo; la popolazione aveva raggiunto circa 30.000 abitanti verso la fine del XV secolo e, mentre i profughi che sfuggivano a ulteriori persecuzioni altrove continuavano ad affluire, 150.000 nel XVI secolo. Un privilegio reale concesso nel 1532 garantiva agli ebrei la libert\u00e0 di commerciare ovunque all'interno del regno. Siccome massacri ed espulsioni da molti stati tedeschi continuarono fino al 1552-1553, si comprende perch\u00e9, entro la met\u00e0 del XVI secolo, l'80% degli ebrei del mondo intero viveva e aveva un impiego in Polonia e in Lituania; la maggior parte dell'Europa occidentale e centrale precludeva invece a quel tempo l'accesso agli ebrei. In Polonia-Lituania gli ebrei trovavano sempre pi\u00f9 incarichi in qualit\u00e0 di gestori e intermediari, facilitando il funzionamento e la riscossione di entrate in enormi latifondi di propriet\u00e0 di magnati, specialmente nelle terre di confine orientale, sviluppandosi in una classe mercantile e amministrativa indispensabile. Nonostante il parziale reinsediamento nell'Europa occidentale dopo la guerra dei Trent'anni (1618-1648), la grande maggioranza degli ebrei nel mondo aveva vissuto nell'Europa orientale (nella Confederazione e nelle regioni pi\u00f9 a est e a sud, dove molti migrarono) fino agli anni Quaranta del Seicento.\nReligione.\nLa Riforma.\nIn modo analogo ad altri paesi europei, la progressiva decadenza interna della Chiesa polacca gett\u00f2 le condizioni favorevoli alla diffusione delle idee e delle correnti della Riforma. Si tenga presente il divario esistente tra il basso clero, attento ai bisogni della gente comune, e gli uomini di chiesa pi\u00f9 vicini alla szlachta, piuttosto laicizzati e interessati alle questioni temporali, come il potere e la ricchezza, e spesso aperti alla corruzione. La media nobilt\u00e0, gi\u00e0 esposta alle suadenti proposte riformiste degli hussiti, guardava sempre pi\u00f9 ai molti privilegi della Chiesa con invidia e ostilit\u00e0.\nGli insegnamenti di Martin Lutero attecchirono pi\u00f9 prontamente nelle regioni con forti legami tedeschi, nello specifico la Slesia, la Grande Polonia, la Pomerania e la Prussia. A Danzica, nel 1525, ebbe luogo una rivolta sociale luterana delle classi pi\u00f9 umili, repressa con la forza da Sigismondo I; dopo essere ritornata la calma, istitu\u00ec una rappresentanza degli interessi composta da uomini di estrazione plebea nel consiglio cittadino. K\u00f6nigsberg e il Ducato di Prussia guidato da Alberto I divennero un forte centro protestante, per mezzo di cui la dottrina luterana su diffuse capillarmente in tutta la Polonia settentrionale e la Lituania, oltre che pi\u00f9 lontano, ovvero nelle odierne Lettonia ed Estonia. Sigismondo reag\u00ec in fretta contro le \"novit\u00e0 religiose\", emanando il suo primo editto correlato nel 1520, in cui vietata qualsiasi sponsorizzazione dell'ideologia luterana e pure viaggi all'estero nei centri protestanti. Tali divieti, mal applicati nella prassi, continuarono a rimanere in vigore fino al 1543.\nIl figlio di Sigismondo I, Sigismondo II Augusto (\"Zygmunt II August\"), un monarca dall'atteggiamento molto pi\u00f9 tollerante, garant\u00ec libert\u00e0 religiosa in tutta la Prussia reale entro il 1559. Oltre al luteranesimo, che all'interno della corte e della nobilt\u00e0 polacca trov\u00f2 un seguito sostanziale soprattutto per chi proveniva dalle citt\u00e0 della Prussia reale e dalla Grande Polonia occidentale, emersero gli insegnamenti degli anabattisti e degli unitari prima perseguitati e, nella Grande Polonia, dei moraviani, anche se, almeno nei ceti pi\u00f9 abbienti, in maniera meno dirompente.\nNella Prussia reale, il 41% delle parrocchie era considerato luterano nella seconda met\u00e0 del XVI secolo, ma tale percentuale continu\u00f2 a salire. Secondo lo scrittore Kasper Cichocki, che complet\u00f2 le sue opere all'inizio del XVII secolo, ai suoi tempi rimanevano ben pochi cattolici. Il luteranesimo fu fortemente dominante nella Prussia reale per tutto il XVII secolo, con la singolare eccezione della Varmia (\"Ermland\").\nIntorno al 1570, delle almeno 700 congregazioni protestanti in Polonia-Lituania, oltre 420 erano calviniste e oltre 140 luterane, tra cui, di queste ultime, 30-40 composte perlopi\u00f9 da uomini di etnia polacca. Ad essere protestanti risultava circa la met\u00e0 dei magnati, un quarto di nobili minori e borghesi e un ventesimo dei contadini. La maggior parte della popolazione di lingua polacca era rimasta fedele al cattolicesimo, ma il numero si era considerevolmente ridotto all'interno dei ranghi sociali pi\u00f9 alti.\nIl calvinismo attir\u00f2 a s\u00e9 molti seguaci nella met\u00e0 del XVI secolo sia tra la szlachta che tra i magnati, specialmente nella Piccola Polonia e in Lituania. I calvinisti, che guidati da Jan \u0141aski stavano lavorando all'unificazione delle chiese protestanti, proposero l'istituzione di una chiesa nazionale polacca, in base alla quale tutte le denominazioni cristiane, comprese quelle ortodosse orientali (molto numerose nel Granducato di Lituania e in Ucraina), sarebbero rientrate sotto un'unica categoria. Dopo il 1555 Sigismondo II, che accett\u00f2 le loro idee, sped\u00ec un emissario alla Santa Sede, ma il papato respinse i vari postulati calvinisti. \u0141aski e molti altri studiosi della sua fede pubblicarono nel 1563 la Bibbia di Brest, una traduzione completa della Bibbia in polacco dalle lingue originali: l'impresa venne finanziata da Miko\u0142aj Radziwi\u0142\u0142 il Nero. Dopo il 1563-1565, con l'abolizione dell'applicazione statale della giurisdizione ecclesiastica, la completa tolleranza religiosa divenne la norma. La Chiesa cattolica polacca usc\u00ec da questo periodo critico indebolita ma non gravemente danneggiata, in quanto la maggior parte delle propriet\u00e0 permase, evento che facilit\u00f2 il susseguente successo della Controriforma.\nTra i calvinisti, che includevano anche le classi inferiori e i feudatari cui questi facevano capo, che avevano dunque un legame territoriale in comune, si svilupparono presto dissidi basati su punti di vista diversi in campo religioso e sociale. La scissione ufficiale avvenne nel 1562, quando si istituirono ufficialmente due chiese separate: quella legata alla corrente principale e quella minore, pi\u00f9 riformista, composta dai cosiddetti fratelli polacchi (legati ai moraviani) o ariani. Coloro che aderirono all'ala radicale dei fratelli polacchi incentivarono, spesso proponendosi di farsene capo in prima persona, degli ideali di giustizia sociale. Molti ariani illustri come Piotr di Goni\u0105dz e Jan Niemojewski si dichiaravano pacifisti contrari alla propriet\u00e0 privata, alla servit\u00f9 della gleba, all'autorit\u00e0 statale e alla leva militare; vivendo in comune, alcuni avevano abbracciato con convinzione l'ipotesi di un utilizzo condiviso della terra e di altri beni immobili o mobili che fossero. Una folta congregazione composta da fratelli polacchi diede vita a un proprio centro operativo nel 1569 a Rak\u00f3w, vicino a Kielce, e mantenne in piedi la struttura fino al 1638, quando la Controriforma ne impose la chiusura. Un'intesa di un certo rilievo si raggiunse a Sandomierz nel 1570, quando si promulg\u00f2 un atto di compromesso e cooperazione tra diverse denominazioni protestanti polacche che per\u00f2 escludeva gli ariani, la cui fazione pi\u00f9 moderata e pi\u00f9 ampia verso la fine del secolo prese il sopravvento all'interno del movimento.\nIl documento della Confederazione di Varsavia, emesso durante la convocazione del Sejm del 1573, forniva garanzie, almeno per la nobilt\u00e0, di libert\u00e0 religiosa e di pace: alle denominazioni protestanti, compresi i fratelli polacchi, si assegnarono diritti formali per molti decenni a venire. Pertanto, dando vita a un unicum nell'Europa del XVI secolo, si trasform\u00f2 il Regno di Polonia, cos\u00ec come il Granducato, per riprendere le parole del cardinale Stanislao Osio, un riformatore cattolico, in un \"rifugio sicuro per gli eretici\".\nCultura.\nTardo medioevo.\nLa cultura della Polonia del XV secolo pu\u00f2 essere descritta come tesa alla conservazione delle caratteristiche tipiche medievali. Tuttavia, l'artigianato e la manifattura esistenti gi\u00e0 nei secoli precedenti si svilupparono maggiormente in condizioni sociali ed economiche favorevoli, e i loro prodotti poterono essere venduti a una cerchia pi\u00f9 ampia di acquirenti. La produzione di carta risult\u00f2 una delle nuove industrie apparse, mentre la stampa si svilupp\u00f2 durante l'ultimo quarto del secolo. Nel 1473, Kasper Straube realizz\u00f2 la prima stampa in lingua latina a Cracovia, mentre Kasper Elyan stamp\u00f2 per la prima volta testi polacchi a Breslavia nel 1475. Le produzioni pi\u00f9 antiche del mondo in alfabeto cirillico riguardarono testi religiosi in antico slavo ecclesiastico, apparsi dopo il 1490 grazie il lavoro di Schweipolt Fiol a Cracovia.\nGli oggetti di lusso venivano assai richiesti tra la nobilt\u00e0 sempre pi\u00f9 prospera e, in misura minore, tra i ricchi mercanti cittadini. Gli edifici residenziali in pietra e mattoni divennero comuni, ma solo nelle citt\u00e0. Lo stile gotico compar\u00ec presto non solo nell'architettura, ma anche nelle sculture sacrali in legno. Si pensi all'altare di Veit Stoss nella Basilica di Santa Maria a Cracovia, una delle opere d'arte pi\u00f9 magnifiche del suo genere in Europa.\nL'Universit\u00e0 di Cracovia, la quale smise di funzionare dopo la morte di Casimiro il Grande, sub\u00ec un percorso di rinnovamento e ringiovanimento intorno al 1400. Potenziata grazie all'aggiunta di un dipartimento di teologia, l'\"accademia\" venne incentivata e salvaguardata dalla regina Edvige e dai membri della dinastia regnante, aspetto che si riflette nella sua presente denominazione, ovvero Universit\u00e0 Jagellonica. Il pi\u00f9 antico dipartimento di matematica e astronomia d'Europa apr\u00ec nel 1405 proprio in tale citt\u00e0. Tra gli studiosi di spicco dell'universit\u00e0 figuravano Stanislao di Skarbimierz, Paolo Vladimiri e Alberto di Brudzewo, l'insegnante di Niccol\u00f2 Copernico.\nGiovanni di Ludzisko e l'arcivescovo Gregorio di Sanok, i precursori dell'umanesimo polacco, insegnarono nel corso della loro vita all'universit\u00e0. La corte di Gregorio divenne la sede di una prima societ\u00e0 letteraria a Lw\u00f3w (Leopoli) dopo che in quest'ultima citt\u00e0 fu istituita un'arcidiocesi. Il pensiero accademico altrove era rappresentato da Jan Ostror\u00f3g, un pubblicista politico e riformista, e Jan D\u0142ugosz, uno storico, i cui \"Annali\" costituiscono la pi\u00f9 consistente opera di storia del suo tempo in Europa e una fonte essenziale per tracciare la storia della Polonia medievale. Anche illustri e influenti umanisti stranieri erano attivi anche in Polonia, se si pensa al poeta e diplomatico italiano Filippo Buonaccorsi, giunto a Cracovia nel 1468 e rimastovi fino alla sua morte, nel 1496. Conosciuto anche come Callimachus, stil\u00f2 delle biografie dedicate a Gregorio di Sanok, Zbigniew Ole\u015bnicki e, molto probabilmente, pure su Jan D\u0142ugosz, oltre a fondare un'altra societ\u00e0 letteraria a Cracovia. Si occup\u00f2 della formazione negli studi dei figli di Casimiro IV e si dimostr\u00f2 favorevole nelle spiegazioni da lui fornite ai giovani a un ripristino del potere assoluto del re a scapito dell'ormai troppo oppressiva szlachta. A Cracovia, l'umanista tedesco Conrad Celtis organizz\u00f2 l'associazione letteraria e accademica umanista chiamata \"Sodalitas Litterarum Vistulana\", la prima presente da allora in quella regione europea.\nIl secolo d'oro.\nIl secolo d'oro polacco, coinciso con il dominio di Sigismondo I e Sigismondo II, gli ultimi due sovrani Jagelloni, o pi\u00f9 in generale il XVI secolo, \u00e8 spesso identificato come il periodo di massima espressione a livello culturale del Rinascimento polacco. La fioritura culturale traeva la sua base materiale nella prosperit\u00e0 delle \u00e9lite, sia nei latifondisti che nel patriziato urbano in centri come Cracovia e Danzica. Come nel caso di altre nazioni europee, l'ispirazione rinascimentale giunse in primo luogo dall'Italia e sub\u00ec un'accelerazione in una certa misura grazie al matrimonio di Sigismondo I con Bona Sforza. Molti polacchi si recarono in Italia per studiare e apprendere la cultura della penisola. Cos\u00ec, mentre imitare lo stile italiano divenne abbastanza di moda (le corti reali dei due re fornivano la guida e l'esempio per tutti gli altri), molti artisti e pensatori italiani si recavano in Polonia, alcuni dei quali stabilendosi e lavorando l\u00ec per molti anni. Mentre gli umanisti polacchi, fortemente ispirati da Erasmo da Rotterdam, si lasciarono affascinare dall'antichit\u00e0 classica, la generazione che segu\u00ec fu in grado di porre maggiore enfasi sullo sviluppo degli elementi nativi e, a causa della sua diversit\u00e0 sociale, fece avanzare il processo di integrazione nazionale.\nAlfabetizzazione, educazione e patrocinio dei circoli intellettuali.\nA partire dal 1473, nella capitale Cracovia l'attivit\u00e0 di stampa continu\u00f2 a proliferare: tra XVI e XVII secolo si contavano circa 20 tipografie all'interno del Regno, di cui 8 a Cracovia, mentre il resto principalmente a Danzica, Toru\u0144 e Zamo\u015b\u0107. L'Accademia di Cracovia e lo stesso Sigismondo II possedevano biblioteche ben fornite; delle collezioni minori cominciarono a diventare sempre pi\u00f9 comuni nelle corti nobiliari, nelle scuole e nelle famiglie borghesi. I livelli di analfabetismo stavano diminuendo, poich\u00e9 alla fine del XVI secolo quasi tutte le parrocchie gestivano una scuola.\nL'Accademia Lubra\u0144ski, un'istituzione di istruzione superiore, vide la luce a Pozna\u0144 nel 1519. La Riforma port\u00f2 alla creazione di numerosi ginnasi, scuole secondarie di orientamento accademico, alcune di fama internazionale, poich\u00e9 le denominazioni protestanti volevano attirare i sostenitori offrendo educazione di qualit\u00e0. La contromossa dei cattolici port\u00f2 la creazione di collegi gesuiti di qualit\u00e0 tutto sommato decisamente paragonabile. L'Universit\u00e0 di Cracovia, a sua volta, propose sei propri percorsi di formazione che risultavano tra i pi\u00f9 validi del paese. La struttura stessa visse un periodo di vivacit\u00e0 a cavallo tra il XV e il XVI secolo, quando in particolare le facolt\u00e0 di matematica, astronomia e geografia attiravano numerosi studenti dall'estero. Va segnalato anche l'interesse per l'apprendimento di lingue quali il latino, il greco antico, l'ebraico e l'esegesi delle rispettive letterature. Verso la met\u00e0 del XVI secolo, l'istituzione speriment\u00f2 una fase di crisi e, all'inizio del XVII secolo, regred\u00ec al conformismo tipico della visione controriformista. I gesuiti approfittarono delle lotte intestine e nel 1579 istituirono un collegio universitario a Vilnius, ma i loro sforzi volti a rilevare l'Accademia di Cracovia non ebbero successo. Date le circostanze e la nebulosa situazione politica, molti decisero di proseguire i loro studi all'estero.\nSigismondo I, fautore della costruzione dell'attuale castello rinascimentale di Wawel, e suo figlio Sigismondo II Augusto, sostennero circoli intellettuali e artistiche e si circondarono essi stessi di pensatori e filosofi. Il loro esempio di mecenatismo fu seguito da feudatari ecclesiastici e laici, e da patrizi nei principali agglomerati urbani.\nScienza.\nLa scienza polacca raggiunse il suo culmine nella prima met\u00e0 del XVI secolo, anni in cui furono criticate le tradizionali impostazioni medievali e furono formulate spiegazioni pi\u00f9 razionali. Con il suo \"De revolutionibus orbium coelestium\", pubblicato a Norimberga nel 1543, Niccol\u00f2 Copernico diede uno scossone al secolare sistema di valori esteso alla comprensione dell'universo fisico, poich\u00e9 si rigettava il modello antropocentrico di stampo tolemaico adottato dalla cristianit\u00e0 e si confer\u00ec un nuovo impulso all'indagine scientifica. In generale, gli eminenti scienziati del periodo risiedevano in molte diverse regioni del paese e, sempre pi\u00f9, la maggioranza era di estrazione borghese piuttosto che aristocratica.\nCopernico, figlio di un commerciante di Toru\u0144 di Cracovia, apport\u00f2 molti contributi alla scienza e alle arti: l'impulso ad appassionarsi alle materie scientifiche nacque presso l'Universit\u00e0 di Cracovia, mentre in seguito il polacco si trasfer\u00ec in Italia per proseguire gli studi. Copernico realizz\u00f2 poesie in latino, svilupp\u00f2 una sua teoria economica, oper\u00f2 come amministratore religioso, quale attivista politico nei sejmik prussiani e guid\u00f2 la difesa di Olsztyn contro le forze di Albrecht Hohenzollern. In qualit\u00e0 di astronomo, lavor\u00f2 per molti anni alla sua teoria scientifica a Frombork, dove tra l'altro mor\u00ec nel 1543.\nAltri esempi menzionabili risultano Josephus Struthius, famoso medico e ricercatore di medicina; Bernard Wapowski, pioniere nell'ambito della cartografia polacca; Maciej Miechowita, rettore dell'Accademia di Cracovia e autore del \"Tractatus de duabus Sarmatiis\" pubblicato nel 1517, un trattato sulla geografia dell'Est, un'area in cui gli investigatori polacchi fornirono competenze di prima mano per il resto d'Europa.\nAndrzej Frycz Modrzewski fu uno dei pi\u00f9 grandi teorici del pensiero politico nell'Europa rinascimentale: la sua opera pi\u00f9 famosa, il \"De republica emendanda\", fu pubblicata a Cracovia e in parte a Basilea tra il 1551 e il 1553. Modrzewski criticava le relazioni sociali tipiche del feudalesimo e proponeva ampie e innovative riforme. Inoltre, sostenne che tutte le classi sociali dovessero essere soggette alla legge nella stessa misura e desiderava moderare le iniquit\u00e0 esistenti. Modrzewski, autore influente e spesso tradotto, era un appassionato fautore della risoluzione pacifica dei conflitti internazionali. Il vescovo Wawrzyniec Go\u015blicki (\"Goslicius\"), il quale scrisse e pubblic\u00f2 nel 1568 uno studio intitolato \"De optimo senatore\", fu un altro pensatore che riscosse un certo successo e influenza nel pensiero politico occidentale.\nLo storico Martino Kromer realizz\u00f2 il \"De origine et rebus gestis Polonorum\" (Sull'origine e le gesta dei polacchi) nel 1555 e nel 1577 Polonia, un trattato molto apprezzato in Europa. La \"Cronaca del mondo intero\" di Marcin Bielski, una storia universale ispirata a modelli di riferimento italiani e tedeschi, fu ultimata nel 1550 circa. Le cronache lituane curate da Maciej Stryjkowski (1582) acquisirono un ruolo importante nella ricostruzione degli eventi storici avvenuti nel Granducato di Lituania medievale, anche se non manca la descrizione di eventi non supportati da nessuna fonte affidabile.\nLetteratura.\nLa letteratura polacca moderna cominci\u00f2 a prendere forma nel XVI secolo. A quel tempo la lingua polacca, comune nelle fasce pi\u00f9 ricche, matur\u00f2 e penetr\u00f2 in tutti i settori della vita pubblica, comprese le istituzioni municipali, il codice civile e penale, la Chiesa e altri usi ufficiali, coesistendo per un po' con il latino. Klemens Janicki, uno dei poeti di lingua latina del Rinascimento, insignito di una distinzione papale, era di estrazione contadina. Un altro autore plebeo di umili origini, Biernat di Lublino, complet\u00f2 la sua versione delle favole di Esopo in polacco, permeata delle sue opinioni socialmente radicali.\nUna svolta nella lingua polacca letteraria giunse sotto l'influenza della Riforma con gli scritti di Miko\u0142aj Rej: nel suo \"Breve Discorso\", una satira pubblicata nel 1543, difendeva un servo da un prete e da un nobile, ma nelle sue opere successive celebrava spesso le gioie della vita pacifica ma privilegiata del gentiluomo di campagna. Rej, la cui eredit\u00e0 fu la sua incessante promozione della lingua polacca, ha lasciato una grande variet\u00e0 di pezzi letterari. Lukasz G\u00f3rnicki, autore e traduttore, perfezion\u00f2 la prosa polacca del periodo; il suo contemporaneo e amico Jan Kochanowski divenne uno dei pi\u00f9 grandi poeti polacchi di tutti i tempi.\nKochanowski nacque nel 1530 in una prospera famiglia nobile. In giovent\u00f9 studi\u00f2 alle universit\u00e0 di Cracovia, K\u00f6nigsberg e Padova e viaggi\u00f2 molto in Europa: egli lavor\u00f2 per un certo periodo come segretario reale, stabilendosi quindi nel villaggio di Czarnolas, nell'odierno distretto di Zwole\u0144, ricevuto come parte dell'eredit\u00e0 della sua famiglia. La poliedrica produzione creativa di Kochanowski risulta notevole sia per la profondit\u00e0 dei pensieri e dei sentimenti che condivide con il lettore, sia per lo stile e il richiamo alla perfezione classica della forma. Tra le opere pi\u00f9 note si annoverano le bucoliche \"Frascas\" (letteralmente sciocchezze), poesia epica, testi religiosi, il tragicomico \"Licenziamento degli inviati greci\" e gli altamente apprezzati \"Treni\", realizzati dopo la morte della sua giovane figlia. Il poeta Miko\u0142aj S\u0119p Szarzy\u0144ski, uomo di grande cultura affascinato dalle figure retoriche, fa da ponte tra i periodi artistici del tardo Rinascimento e del primo barocco.\nMusica.\nSeguendo le tendenze musicali europee e italiane in particolare, la musica rinascimentale cominci\u00f2 ad insediarsi anche in Polonia, pur essendo incentrata sul mecenatismo della corte reale e dalle ramificazioni che ne derivavano. Sigismondo I mantenne dal 1543 un coro permanente al castello del Wawel (alcune esibizioni si tennero anche nel complesso difensivo di Vilnius), mentre la Riforma port\u00f2 un gruppo su larga scala della chiesa in lingua polacca a cantare durante le funzioni. Giovanni di Lublino scrisse un'intavolatura completa per l'organo e per altri strumenti a tastiera. Tra i compositori, che spesso permearono la loro musica con elementi nazionali e popolari, si riscontrano Wac\u0142aw di Szamotu\u0142y, Miko\u0142aj Gom\u00f3\u0142ka, che compose musica per Kochanowski tradotto salmi, e Miko\u0142aj Ziele\u0144ski, il quale arricch\u00ec la musica polacca adottando lo stile polifonico della Scuola Veneziana.\nArchitettura, scultura e pittura.\nL'architettura, la scultura e la pittura si svilupparono sulla scia dell'influenza italiana dall'inizio del XVI secolo. Un discreto numero di professionisti toscani giunse e lavorarono come artisti veri e porpri a Cracovia: Francesco Fiorentino inizi\u00f2 i lavori alla tomba di Giovanni I Alberto nel 1502, operando poi insieme a Bartolomeo Berrecci e Benedykt da Sandomierz per ricostruire la residenza reale (forse anche quella di Vilnius) tra il 1507 e il 1536. Berrecci cur\u00f2 anche la costruzione della cappella di Sigismondo nella cattedrale del Wawel| Magnati polacchi, principi Piast della Slesia localizzati a Brzeg e persino mercanti di Cracovia (verso la met\u00e0 del XVI secolo la loro classe aveva acquisito forza economica a livello nazionale) ultimarono o ricostruirono le loro residenze per farle assomigliare al castello del Wawel. Il Sukiennice di Cracovia e il municipio di Pozna\u0144 figurano tra i numerosi edifici ricostruiti in stile rinascimentale, ma la costruzione gotica continu\u00f2 per diversi decenni.\nTra il 1580 e il 1600 Jan Zamoyski commission\u00f2 all'architetto veneziano Bernardo Morando la costruzione della citt\u00e0 di Zamo\u015b\u0107. La sua pianta e le sue fortificazioni furono progettate in modo tale da rispettare i canoni estetici del Rinascimento e del Manierismo. La scultura in pietra tombale, spesso presente all'interno delle chiese, \u00e8 riccamente richiamata sulle tombe del clero e dei dignitari laici e di altri individui facoltosi. Pure Jan Maria Padovano e Jan Micha\u0142owicz di Urz\u0119d\u00f3w trovano posto tra gli artisti di spicco.\nLe miniature dipinte nel Codice di Balthasar Behem appaiono di qualit\u00e0 eccezionale e traggono ispirazione principalmente dall'arte gotica; Stanis\u0142aw Samostrzelnik, un monaco del monastero cistercense di Mogi\u0142a, vicino a Cracovia, dipinse miniature e affreschi policromi sulle pareti.\nEsercito.\nNonostante il favorevole sviluppo economico, il potenziale militare della Polonia del XVI secolo appariva modesto in relazione alle sfide e alle minacce provenienti da diverse direzioni, che includevano l'Impero ottomano, lo Stato monastico, gli Asburgo e la Moscovia. Dato il valore militare in declino e l'inadeguatezza del meccanismo di chiamata alle armi noto come pospolite ruszenie, la maggior parte delle forze disponibili risultava costituita da soldati professionisti e mercenari. Il loro numero e la loro disposizione dipendevano dai finanziamenti o dalle approvazioni della szlachta e tendevano a essere insufficienti per qualsiasi combinazione di forze ostili. Ci\u00f2 malgrado, la qualit\u00e0 delle forze e del loro comando compens\u00f2 i dubbi di partenza in pi\u00f9 occasioni, come dimostrano le vittorie contro nemici apparentemente schiaccianti. Il raggiungimento degli obiettivi strategici fu supportato da un servizio ben sviluppato di diplomatici ed emissari informati: a causa delle limitate risorse a disposizione dello Stato, la Polonia degli Jagelloni dovette concentrarsi su un'area in particolare che risultava cruciale per la sua sicurezza e gli interessi economici, ovvero la costa baltica.\nLascito.\nCon l'Unione di Lublino vide la luce una Confederazione polacco-lituana unificata a tutti gli effetti (\"Rzeczpospolita\"), che si estendeva dal mar Baltico e dalle montagne dei Carpazi fino all'odierna Bielorussia e all'Ucraina occidentale e centrale (in precedenza principati della Rus' di Kiev). All'interno della nuova federazione fu mantenuto un certo grado di separazione formale di Polonia e Lituania (distinti uffici statali, eserciti, tesori e sistemi giudiziari), ma l'unione gener\u00f2 un'entit\u00e0 multinazionale con un monarca comune, un solo parlamento, un sistema monetario e una politica estero-militare, in cui solo la nobilt\u00e0 godeva di pieni diritti di cittadinanza. Inoltre, lo strato pi\u00f9 alto della nobilt\u00e0 stava per assumere il ruolo dominante nella Confererazione, poich\u00e9 le fazioni dei magnati stavano acquisendo la capacit\u00e0 di manipolare e controllare il resto della szlachta a vantaggio privato della loro cerchia. Questa tendenza, facilitata ulteriormente dalla presenza di correnti liberali e dalle conseguenze dell'acquisizione di terre dell'unione, si stava dimostrando evidente al tempo o subito dopo la morte di Sigismondo Augusto, l'ultimo monarca della dinastia Jagellonica nel 1572.\nUna delle caratteristiche pi\u00f9 salienti della Confederazione di recente costituzione riguardava la sua multietnicit\u00e0 e, di conseguenza, la diversit\u00e0 di fedi e denominazioni religiose: tra i popoli presenti figuravano polacchi (circa il 50% o meno della popolazione totale), lituani, lettoni, rus' (corrispondenti agli odierni bielorussi, ucraini, russi o ai loro antenati slavi orientali), tedeschi, estoni, ebrei, armeni, tartari e cechi, oltre a minoranze dell'Europa occidentale tra cui italiani. Per quanto riguarda i principali segmenti sociali all'inizio del XVII secolo, quasi il 70% della popolazione si dedicava all'agricoltura, oltre il 20% risiedeva nelle citt\u00e0 e meno del 10% erano nobili o membri del clero. La popolazione totale, stimata in 8-10 milioni, continu\u00f2 a crescere in modo dinamico fino alla met\u00e0 del secolo. Le comunit\u00e0 slave delle terre orientali, in particolare i rus' o ruteni, erano sovente, fatta eccezione per la nobilt\u00e0 polacca e gli elementi polonizzati della nobilt\u00e0 orientale, di fede ortodossa, un elemento che avrebbe minato la stabilit\u00e0 della Confederazione in futuro."}
{"id": "505771", "revid": "767487", "url": "https://it.wikipedia.org/wiki?curid=505771", "title": "I Fantastici 4 (film)", "text": "I Fantastici 4 (\"Fantastic Four\") \u00e8 un film del 2005 diretto da Tim Story, prodotto dalla 20th Century Fox e basato sull'omonimo fumetto della Marvel Comics creato da Stan Lee e Jack Kirby. \u00c8 uscito nelle sale negli Stati Uniti d'America l'8 luglio 2005, mentre in Italia il film \u00e8 stato distribuito nelle sale il 16 settembre 2005.\nIl film ha avuto un sequel, \"I Fantastici 4 e Silver Surfer\" (2007), mentre 10 anni dopo nel 2015 \u00e8 uscito il reboot \"Fantastic 4 - I Fantastici Quattro\".\nTrama.\nQuattro amici (Reed Richards, i fratelli Susan e Johnny Storm e Ben Grimm) insieme al dottor Victor von Doom partono per una missione spaziale a scopo scientifico finanziata da von Doom. Una volta in orbita per\u00f2, a causa di un imprevisto, una nube di raggi cosmici li investe modificando il loro DNA. Reed comincia ad avere la capacit\u00e0 di allungarsi, Sue di essere invisibile e creare campi di forza, Johnny di dar fuoco al proprio corpo e Ben diventa una massa di pietra. Quest'ultimo \u00e8 molto infelice del suo aspetto fisico dato anche il fatto che la moglie lo lascia proprio per questo motivo e in pi\u00f9 non riesce a tornare alla sua vita sociale come i compagni.\nVictor sembra che non abbia avuto effetti e ha dei problemi finanziari con la compagnia che lo finanzia. Pi\u00f9 tardi scoprir\u00e0 che il suo corpo mano a mano sta tramutandosi in metallo e ha il controllo dell'elettricit\u00e0.\nReed intanto cerca di trovare una cura, Sue cerca di tornare insieme al suo vecchio amore Reed e intanto cerca anche di calmare il fratello, che intanto \u00e8 diventato arrogante proprio per il suo essere un cosiddetto supereroe, per non far s\u00ec che arrivino troppi riflettori ai quattro.\nVictor cerca di ingannare Ben e lo fa entrare nella macchina per la cura che ha costruito Reed (Reed non poteva curare Ben perch\u00e9 non era a disposizione della giusta potenza per farlo tornare normale, Victor invece pu\u00f2 aumentarne la potenza) e cos\u00ec Ben torna normale. Victor fa cos\u00ec vedere a Ben che anche lui \u00e8 stato colpito dalla nube ma non vuole assolutamente farsi curare e mette fuori gioco Ben. Reed, che ha visto la scena, cerca di affrontare Victor che per\u00f2 lo rapisce.\nVictor essendo sfigurato in volto decide di prendere una maschera di ferro che gli avevano donato per la sua compagnia e cos\u00ec finalmente diventa il malvagio Dottor Destino dopodich\u00e9 lancia un missile verso Johnny e cerca di strozzare Susan. E in quel momento arriva Ben che \u00e8 tornato di pietra per aiutare i suoi amici e colpisce Victor buttandolo gi\u00f9 dal suo palazzo. \nE cos\u00ec i Fantastici 4 tutti insieme sconfiggono Victor cercando di bruciar il suo corpo metallico e dopo farlo raffreddare in modo che rimanga una statua.\nVictor viene portato in Latveria mentre i Fantastici 4 festeggiano.\nProduzione.\nRiprese.\nIl film \u00e8 stato girato ai Vancouver Film Studios (Canada) dal 23 agosto 2004 al 28 gennaio 2005.\nColonna sonora.\nLa colonna sonora strumentale del film \u00e8 stata composta da John Ottman. Le canzoni ispirate e legate al film sono invece raccolte nell'album intitolato \"Fantastic Four - The Album\", distribuito dalla Wind-up Records.\nDistribuzione.\nEdizioni home video.\nIl film \u00e8 uscito in DVD in Italia il 25 novembre 2005.\nNel 2007 \u00e8 uscita una versione \"extended cut\" che contiene, tra gli altri, le seguenti scene inedite integrate nella pellicola:\nAccoglienza.\nIncassi.\n\"I Fantastici 4\" ha ottenuto un incasso pari a $154,696,080 in Nord America e $175,883,639 nel resto del mondo, di cui $12,412,822 in Italia, per un incasso totale di $330,579,719.\nCritica.\nIl film \u00e8 stato accolto negativamente dalla maggior parte della critica cinematografica. L'aggregatore di recensioni Rotten Tomatoes riporta una percentuale di gradimento del 27% con un voto medio di 4.5 su 10, basandosi su 203 recensioni, mentre il sito Metacritic attribuisce al film un punteggio di 40 su 100 in base a 35 recensioni.\nSequel.\nLa 20th Century Fox, casa produttrice della pellicola, visto il tiepido successo del primo film, nel dicembre 2005 avvi\u00f2 le fasi di pre-produzione per il sequel, uscito poi nel 2007, intitolato \"I Fantastici 4 e Silver Surfer\"."}
{"id": "505773", "revid": "125238102", "url": "https://it.wikipedia.org/wiki?curid=505773", "title": "The Mamas &amp; the Papas", "text": "The Mamas &amp; the Papas (originariamente \"The Mama's &amp; the Papa's\") fu un gruppo musicale folk rock statunitense attivo dal 1965 al 1971 che ha pubblicato cinque album e numerosi singoli, tra i quali \"Go Where You Wanna Go\" e \"California Dreamin\"'. \u00c8 considerato uno dei gruppi americani pi\u00f9 famosi e nel 1998 \u00e8 stato inserito nella Rock and Roll Hall of Fame per il contributo dato all'industria musicale.\nStoria.\nIl gruppo venne fondato nel settembre 1965 da John Phillips e sua moglie Michelle Gilliam, al quale poi si unirono Denny Doherty e Cass Elliot appartenenti ad un altro gruppo folk americano, i Mugwumps. Il gruppo ottenne un contratto con l'etichetta Dunhill di Lou Adler e cominci\u00f2 a esibirsi dal vivo. Nel 1966 venne pubblicato il primo album, \"If You Can Believe Your Eyes and Ears\", contenente la canzone \"California Dreamin\"' che ebbe un grande successo anche al di fuori degli Stati Uniti; con il brano \"Monday, Monday\" il gruppo raggiunse per la prima volta il primo posto nella classifica statunitense Billboard Hot 100 per tre settimane e in quella canadese per altre due, la seconda posizione in Germania, Austria e Olanda e la quinta in Norvegia oltre il \"Grammy Award for Best Pop Performance by a Duo or Group with Vocals\" nel 1967. Seguirono altri brani di successo come \"Creeque Alley\" (che tratta della storia della band), \"Dedicated to the One I Love\", \"Dancing in the Street\" e \"I Saw Her Again\".\nNel 1965, John scopr\u00ec che la moglie Michelle aveva intrattenuto una relazione amorosa con l'altro membro maschile della band, Denny Doherty. Tale episodio fu perdonato dal marito e John rappacificatosi sia con Michelle che con Denny, decise di scrivere una canzone riguardo all'episodio, che riscosse un buon successo dal titolo \"\"I Saw Her Again\".\" L'anno successivo per\u00f2, Michelle intrattenne un'altra relazione, questa volta con Gene Clark dei The Byrds, scoperta dal marito durante l'incisione del secondo album della band, The Mamas &amp; the Papas (nel quale fu inserita la gi\u00e0 citata canzone \"I Saw Her Again\"). Questa volta John Phillips, in quanto leader del gruppo, decise di licenziare ed espellere la moglie dalla band con una lettera recapitatale nel giugno del '66. Michelle Phillips fu per\u00f2 presto sostituita, su indirizzo di Lou Alder, dalla cantante californiana Jill Gibson, che incise col gruppo alcune canzoni dell'album. Sulla copertina di questo album, dove appaiono i membri del gruppo affacciati a una finestra, la figura di Michelle Phillips, ritratta in posizione seduta, fu pertanto sostituita da quella di Jill Gibson ritratta nella medesima posizione. Ben presto per\u00f2 ci si rese conto che, a detta poi dello stesso John, Jill non possedeva lo stesso carisma di Michelle sul palco, per cui John Phillips decise di reintegrare la moglie nella band nell'agosto del '66, ponendo fine alla breve esperienza nel gruppo di \"\"Mama Jill\".\"\nNel 1967, all'apice della popolarit\u00e0, cominci\u00f2 il declino del gruppo, e il gruppo si sciolse nel 1968. La casa discografica fece ristampare tutti i loro dischi e nel 1971 ci fu un tentativo di riunione con la produzione dell'album \"People Like Us\", che per\u00f2 raggiunse solo l'84\u00aa posizione nella classifica USA.\nJohn divorzi\u00f2 da Michelle nel 1969, risposandosi con Genevi\u00e8ve Waite, e intraprese una seconda attivit\u00e0 come produttore cinematografico, morendo d'infarto nel 2001; la ex moglie Michelle prosegu\u00ec come attrice, Cass Elliot inizi\u00f2 a cantare da solista, intraprendendo una fortunata seppur breve carriera in quanto mor\u00ec improvvisamente nel 1974 per un infarto a 32 anni a Londra e Denny Doherty, , produsse un musical, \"Broadway Musical Dream a Little Dream\", sulla storia del complesso. Doherty mor\u00ec nel 2007 in seguito alla rottura di un aneurisma aortico. Ad oggi, quindi l'unica componente ancora in vita \u00e8 Michelle Phillips.\nGrazie all'utilizzo di \"Make Your Own Kind of Music\" nella serie televisiva \"Lost\", la canzone ha avuto un \"revival\", trascinando le vendite dei dischi di Mama Cass - da cui \u00e8 stata incisa come solista - e, di riflesso, del gruppo."}
{"id": "505774", "revid": "5296", "url": "https://it.wikipedia.org/wiki?curid=505774", "title": "Primo stato", "text": ""}
{"id": "505775", "revid": "122483478", "url": "https://it.wikipedia.org/wiki?curid=505775", "title": "Inglese americano", "text": "L'inglese americano \u00e8 la versione della lingua inglese parlata negli Stati Uniti d'America, dove vivono circa due terzi dei madrelingua inglesi.\nLa lingua inglese fu introdotta negli Stati Uniti dalla colonizzazione britannica. La prima ondata di coloni di lingua inglese arriv\u00f2 in Nord America nel diciassettesimo secolo. In quel periodo, in Nord America vi erano inoltre gruppi di popolazione di lingua spagnola, italiana, francese, olandese, tedesca, norvegese, svedese, scozzese, gallese, gaelica irlandese, finlandese, russa e delle varie lingue dei nativi americani.\nFonetica.\nNonostante spesso si reputi erroneamente l'inglese britannico la variet\u00e0 \u201cstandard\u201d e la lingua originaria da cui si sarebbe sviluppato, in realt\u00e0 l'inglese nordamericano \u00e8 per diversi aspetti pi\u00f9 conservatore nella sua fonetica. Ad esempio, l'inglese parlato in larga parte dell'Inghilterra nel diciassettesimo secolo era rotico, ossia le \"r\" erano sempre pronunciate in tutte le posizioni, come in quasi tutte le variet\u00e0 di inglese americano e come ancora oggi in altri territori anglofoni in Europa (Scozia e Irlanda). Lo stesso dicasi dell'assenza, in America, della \"broad A\" (vedi sotto), sviluppatasi nel sud dell'Inghilterra \"dopo\" l'introduzione della lingua nel nuovo continente, o della pronuncia di \"either\" in (standard britannico moderno ). Altre caratteristiche come il \"father-bother merger\" si sono invece originate successivamente in America.\nTre sono gli aspetti dell'americano che maggiormente si differenziano dallo standard britannico:\nAltre caratteristiche sono:\nRealizzazione delle vocali:\nLessico.\nI primi cambiamenti che distinsero l'inglese parlato in America da quello della madrepatria furono essenzialmente lessicali. Molte parole ed espressioni originatesi in America sono oggi usate anche in Europa.\nCreazione del lessico americano.\nI coloni, che nel Nuovo Mondo avevano trovato un ambiente molto diverso da quello europeo, presero spesso a prestito da altre lingue parole per esprimere nuovi concetti. La fonte dei prestiti furono soprattutto le lingue dei nativi americani (\"wigwam, tomahawk, canoe, moose, raccoon, opossum, mocassin, pow-wow\") ma anche il francese (\"prairie, bureau, levee, coulee\") e lo spagnolo (\"vamoose, savvy, canyon, mesa, arroyo, barbecue\"), mentre \"cookie\" (brit. \"biscuit\") \u00e8 una parola di origine olandese. Le prime parole non derivanti da nessun'altra lingua che furono aggiunte al vocabolario, nel periodo compreso tra l'inizio della colonizzazione e l'inizio del diciannovesimo secolo, servivano a descrivere il paesaggio nord-americano: \"fork, snag, bottomland, rapids, trail, timberline\", ecc. Parole gi\u00e0 esistenti, come \"creek\" e \"sleet\", acquisirono nuovi significati. Dopo la Rivoluzione Americana entrarono nel linguaggio corrente molti termini connessi con le nuove istituzioni politiche statunitensi, come \"gubernatorial, primary election, caucus, exit poll, congressman, statehouse\" e \"carpetbagger\" (dopo la guerra civile). La nascita del capitalismo e la rivoluzione industriale portarono alla creazione di nuove parole riguardanti specialmente le linee di trasporto (\"backroads, freeway\") e le infrastrutture stradali (\"parking lot\"). Si sono originati nell'inglese americano molti termini che designano lavori (\"bartender, blue collar, employee\" [dal francese], \"boss\" [dall'olandese], \"intern\"), posti di lavoro (\"supermarket, drugstore, motel\") e invenzioni recenti (\"smart card, movie, dishwasher, blood bank\"). Altre parole che identificano innovazioni dell'ultimo secolo sono rimaste invece confinate alla variante americana, come \"elevator\" e \"gasoline\" in luogo dei corrispondenti britannici \"lift\" e \"petrol\". Inoltre, a causa dell'influenza americana, molte parole ed espressioni nate nel linguaggio colloquiale americano sono oggi di uso comune anche in Inghilterra: \"disc jockey, jazz, take for a ride, run scared, bite off more than one can chew\", ecc.\nMorfologia.\nL'inglese americano ha sempre mostrato una marcata tendenza a usare i sostantivi come verbi. Esempi di nomi resi verbi sono \"interview, feature, advocate, exit, gun\", ecc. Sono di origine americana anche molti nomi composti come \"badlands, teenager, brainstorm, hitchhike, upfront, non-profit, happy hour\", e molti dei phrasal verbs usati anche in Inghilterra.\nParole inglesi sopravvissute negli Stati Uniti.\nNegli Stati Uniti sono sopravvissute alcune parole in uso nel Seicento ma oggi scomparse in Gran Bretagna. Tra queste \"fall\" (inteso come \"autunno\", brit. moderno \"autumn\"), \"faucet, diaper, candy, skillet, crib\", considerate degli americanismi. Anche la forma verbale \"gotten\" (anzich\u00e9 \"got\") come participio passato di \"get\" \u00e8 ancora prevalente in America mentre \u00e8 quasi del tutto scomparsa in Europa. Altre parole inizialmente scomparse dall'inglese britannico vi sono state reintrodotte dall'influenza americana, come \"hire\" come sinonimo di \"employ\", \"quit\" come sinonimo di \"stop\", o l'espressione \u201cI guess\u201d. Sono inoltre pi\u00f9 frequenti in America che in Inghilterra parole come \"mad\" nel vecchio significato di \u201carrabbiato\u201d (anzich\u00e9 \u201cmatto\u201d) e \"sick\" in luogo del sinonimo \"ill\", nonch\u00e9, nei contesti molto formali, il congiuntivo (es.: \u201cthe City Attorney suggested that the case \"not be closed\"\u201d).\nDifferenze tra l'inglese britannico e l'inglese americano.\nL'inglese britannico e l'inglese americano differiscono non solo a livello di fonetica e lessico, ma anche di ortografia. Le differenze ortografiche riguardano soprattutto le parole che in inglese britannico contengono il gruppo -our- e in inglese americano perdono la \"u\" (\"favorite\" per \"favourite\", \"color\" per \"colour\") e quelle che finiscono in \u2013tre, in inglese americano si cambiano di posto la \"e\" e la \"r\" (\"centre\" diventa \"center\"). \u00c8 inoltre diversa nell'inglese americano la regola dei suffissi: la consonante va raddoppiata solo se la sillaba \u00e8 accentata, cos\u00ec che \"traveller\" negli Stati Uniti \u00e8 scritto con una sola \u201cl\u201d. Per i verbi che terminano in -ize o -ise, l'inglese americano preferisce la prima forma mentre quello britannico la seconda. Le differenze grammaticali riguardano:\nAlcuni termini con ortografia differente:\nAccenti regionali dell'inglese americano.\nGli accenti regionali pi\u00f9 distinguibili negli Stati Uniti sono concentrati sulla costa orientale, a causa dei maggiori contatti con l'inglese britannico e le lingue degli immigrati europei. Questo \u00e8 un elenco degli accenti delle varie aree con le relative caratteristiche.\nMidland (Nebraska, nord del Kansas e del Missouri, Iowa, Indiana, centro-sud di Ohio e Illinois).\nLa pronuncia della Midland, la parte centrale degli Stati Uniti, \u00e8 comunemente considerata neutrale (General American).\nWestern Pennsylvania.\nL'accento dell'ovest della Pennsylvania si distingue da quello neutrale solo perch\u00e9 qui (cos\u00ec come nella confinante Virginia Occidentale) il \"cot-caught merger\" \u00e8 universale. La citt\u00e0 di Pittsburgh ha tradizionalmente un accento con caratteristiche peculiari come la confusione tra parole come \"fill\" e \"feel\" o \"pull\" e \"pool\".\nSud.\nGli accenti del sud sono tra i pi\u00f9 noti e criticati in America, ma in realt\u00e0 comprendono parlate diverse fra loro. Con \u201csud\u201d, infatti, si intende oggi l'area che comprende gli stati costieri di Virginia, Carolina del Nord e del Sud, Georgia, Alabama, Mississippi, Louisiana, il nord della Florida e la zona detta anche \"South Midland\", cio\u00e8 il sud della Virginia Occidentale e del Kentucky, Tennessee, Arkansas, sud del Missouri e dell'Oklahoma, fino alla met\u00e0 orientale del Texas. Gli accenti di tutta quest'area possono essere assimilati soprattutto per due caratteristiche che dall'estremo sud si sono allargate anche verso l'interno:\nInoltre:\nNord-est (nord del New Jersey, New York City, Connecticut e Rhode Island).\nTutta questa zona presenta propriet\u00e0 fonetiche simili ma la citt\u00e0 e l'area metropolitana di New York hanno un accento caratteristico e reso famoso negli Stati Uniti dalle molte celebrit\u00e0 newyorchesi e dai molti film ambientati a New York.\nOvest.\nAll'Ovest non esistono accenti particolari, salvo per il fatto che il \"cot-caught merger\" \u00e8 universale, ma negli ultimi anni in California e negli stati limitrofi \u00e8 stato osservato un mutamento vocalico ancora in fase di transizione.\nAfrican American Vernacular English (AAVE).\nL'African American Vernacular English pi\u00f9 che un accento \u00e8 un vero e proprio dialetto, con una grammatica e un lessico propri, nato dall'incontro tra le lingue degli schiavi importati dall'Africa e le parlate del sud degli Stati Uniti, con cui ha molte affinit\u00e0, e oggi diffuso nelle comunit\u00e0 afro-americane di tutto il paese. Le sue caratteristiche fonetiche principali sono: la pronuncia stabilmente non rotica; il \"pin-pen merger\"; l'eliminazione della \u201ci\u201d dai dittonghi (\u201cnaas\u201d per \"nice\"); l'assenza totale dei suoni e , per cui \"thing\" e \"this\" diventano \u201cting\u201d (o \u201cteng\u201d) e \u201cdis\u201d; la distinzione chiara tra le vocali di \"cot\" e \"caught\"; la tendenza ad elidere le consonanti finali e la \u201cd\u201d iniziale nella parola \"don't\"."}
{"id": "505778", "revid": "77358", "url": "https://it.wikipedia.org/wiki?curid=505778", "title": "American English", "text": ""}
{"id": "505780", "revid": "1776051", "url": "https://it.wikipedia.org/wiki?curid=505780", "title": "Fans italiani gnocca amica", "text": "Fans italiani gnocca amica \u00e8 un album discografico italiano del 1999, del gruppo rock demenziale Gem Boy.\nLe cover.\nLe canzoni storpiate presenti in questo album sono \"Y.M.C.A.\" dei Village People (per \"F.I.G.A.\"), \"Un mondo d'amore\" di Gianni Morandi (per \"Il grande prato\"), \"Un pugno di sabbia\" dei Nomadi (per \"Il babbo permissivo\"), \"Narcotic\" dei Liquido (per \"Non dire mai\"), \"Contessa\" dei \"Decibel\" (per \"Pinocchia\"), \"Spunta la luna dal monte\" di Pierangelo Bertoli e i Tazenda (per \"La donna del monte\"), \"Rotta per casa di Dio\" degli 883 (per \"La festa dello zio\"), \"Ciao pa\" di Eros Ramazzotti (per \"Scuba\"), \"La luce dell'est\" di Lucio Battisti/\"Alta marea\" di Antonello Venditti (per \"W.W.F.\") e \"Se mi lasci non vale\" di Julio Iglesias (per \"Se non succhi non sale\", pezzo tratto da un concerto dal vivo dei Gem Boy)."}
{"id": "505788", "revid": "104485", "url": "https://it.wikipedia.org/wiki?curid=505788", "title": "Fitzwilliam Darcy", "text": "Fitzwilliam Darcy, o semplicemente il Signor Darcy, \u00e8 il pi\u00f9 noto personaggio maschile dei romanzi della scrittrice romantica inglese Jane Austen. Rappresenta un archetipo dell'eroe romantico altero e introverso. Appare in \"Orgoglio e pregiudizio\".\nIl personaggio.\nDarcy \u00e8 un ricco gentiluomo e proprietario terriero, dalla figura alta e raffinata, dai bei lineamenti e dal portamento signorile. Molto colto e intelligente, \u00e8 anche una persona fortemente orgogliosa e riservata, quasi asociale. Alla sua prima apparizione nel romanzo, durante un ballo, suscita subito grande ammirazione in chiunque lo scorga: i signori per il portamento nobile e austero, le signore giudicandolo molto pi\u00f9 attraente del Signor Bingley (e molto pi\u00f9 ricco). Ma queste impressione sul suo conto durano poco, fino appena all'inizio della serata, durante la quale inoltre \"ball\u00f2 solo due volte\" e solo con le sorelle del suo amico, Mrs. Hurst, e Miss Bingley. Viene allora giudicato dai convitati come una persona superba e altera, catturandosi immediatamente l'antipatia di tutti, soprattutto quella dell'eroina Elizabeth Bennet, giovane graziosa e brillante, di natali pi\u00f9 modesti e attorniata da una famiglia chiassosa e imbarazzante.\nDurante il ballo, Darcy si era appena degnato di trovare Elizabeth \"graziosa\", ma dal volto e portamento per nulla straordinari e comunque \"non abbastanza bella per tentare un uomo par mio\". Poi arriva ad ammettere che, dietro a quei due avvenenti occhi scuri, ci sia una rara intelligenza, iniziando a stimolare sempre pi\u00f9 il suo interesse. Gradualmente si trova a dover combattere una battaglia interiore fra l'orgoglio di classe e l'amore per Elizabeth; deve persino accettare il secco rifiuto della ragazza alla sua proposta di matrimonio. In seguito, la sua alterigia si scoprir\u00e0 essere disagio verso gli avvenimenti mondani e le loro frivolezze: Darcy si rivela essere un uomo generoso e onesto, capace di accettare e correggere i propri errori, di dimenticare l'orgoglio e di mettere in gioco i propri sentimenti, guadagnando cos\u00ec anche l'amore di Elizabeth.\nNel finale del romanzo, si scopre che \u00e8 stato lui a permettere a Lydia, sorella minore di Elizabeth, di sposare Mr. Wickham col quale era fuggita, e di salvare cos\u00ec la propria reputazione. Si propone nuovamente ad Elizabeth, avendo intuito - grazie ad un dibattito molto acceso tra la ragazza e la zia di lui, Lady Catherine De Bourgh a proposito del loro presunto matrimonio - che la giovane aveva cambiato idea su di lui. Il romanzo si conclude con il suo matrimonio con Elizabeth e quello di Mr. Bingley con Jane, sorella maggiore di Elizabeth."}
{"id": "505794", "revid": "767487", "url": "https://it.wikipedia.org/wiki?curid=505794", "title": "Orgia Cartoon!! Special Edition", "text": "Orgia Cartoon!! Special Edition, pubblicato nel 2000, \u00e8 una raccolta dei Gemboy.\nVisto il successo dell'album originale del 1996, \"Orgia Cartoon!!\" viene ristampato in versione rimasterizzata; oltre ai dieci brani originari sono inclusi anche alcuni pezzi tratti da altri album pi\u00f9 un inedito."}
{"id": "505796", "revid": "1543377", "url": "https://it.wikipedia.org/wiki?curid=505796", "title": "Famiglia di asteroidi", "text": "Una famiglia di asteroidi \u00e8 un raggruppamento arbitrario di asteroidi caratterizzati da parametri orbitali simili (tipicamente il semiasse maggiore, l'eccentricit\u00e0 orbitale o l'inclinazione). I componenti di una stessa famiglia condividono un'origine comune, e potrebbero essere frammenti originatisi da un'antica collisione fra asteroidi. Nel caso di un insieme di asteroidi dotati di parametri orbitali analoghi, ma evidentemente privi di un'origine comune si preferisce parlare di \"gruppo di asteroidi\".\nPropriet\u00e0 caratteristiche.\nLe famiglie pi\u00f9 numerose possono contenere fino a diverse centinaia di asteroidi conosciuti, e potenzialmente migliaia di corpi minori ancora non individuati; le famiglie minori possono non superare la dozzina di componenti. In totale, si stima che fra il 33% e il 35% degli asteroidi della fascia principale del sistema solare faccia parte di una famiglia asteroidale.\nNella fascia principale si individuano da 20 a 30 famiglie facilmente riconoscibili, e diverse decine di raggruppamenti meno certi e condivisi. Vi sono inoltre gruppi asteroidali simili a famiglie situati al di fuori della fascia, come il gruppo di Pallade, il gruppo di Hungaria e il gruppo di Focea, caratterizzati da orbite con semiassi maggiori pi\u00f9 bassi o inclinazioni orbitali pi\u00f9 elevate degli asteroidi della fascia.\nUna famiglia \u00e8 stata associata all'oggetto transnettuniano Haumea . Alcuni studi, sinora privi di conferma, hanno cercato di individuare famiglie asteroidali fra gli asteroidi troiani dei giganti gassosi del sistema solare.\nFormazione, evoluzione, struttura.\nSi ritiene che le famiglie asteroidali siano il risultato di collisioni fra asteroidi; sebbene nella maggior parte dei casi non sia pi\u00f9 presente nessuno dei corpi originari, vi sono alcune famiglie originatesi da impatti che non hanno distrutto l'asteroide principale (\u00e8 il caso della famiglia Vesta, della famiglia Pallade, della famiglia Igea e della famiglia Massalia). Naturalmente, queste famiglie comprendono generalmente un corpo di grandi dimensioni, fortemente craterizzato, e numerosi asteroidi minori. Infine, alcune famiglie (come la famiglia Flora) presentano strutture pi\u00f9 complesse che non sono facilmente giustificabili attraverso le attuali teorie.\nA causa dell'origine comune dei componenti di una famiglia, essi presentano la stessa composizione chimica; un'importante eccezione \u00e8 data da quelle poche famiglie (come la famiglia Vesta) che hanno avuto origine da un planetoide di discrete dimensioni dotato di strati geologici con diversa composizione chimica.\nSi ritiene che la vita media di una famiglia asteroidale sia nell'ordine del miliardo di anni; pertanto forse nessuna delle famiglie attualmente osservabili risalgono alla formazione del sistema solare. I processi che possono portare alla disgregazione di una famiglia comprendono la lenta azione di perturbazione gravitazionale da parte di Giove e degli altri pianeti, oppure la possibilit\u00e0 di impatti successivi che riducano le dimensioni medie dei corpi, rendendoli soggetti alle deviazioni orbitali dovute all'effetto Yarkovsky.\nProbabilmente le famiglie pi\u00f9 antiche hanno ormai perso tutti i corpi di dimensioni ridotte o discrete; \u00e8 forse il caso degli asteroidi Metide e Amaltea, forse capostipiti di un'antica famiglia.\nClassificazione degli asteroidi.\nGli asteroidi vengono attribuiti alle diverse famiglie a seconda dei loro parametri orbitali propri, differenti dai parametri orbitali ordinari, che variano periodicamente su scale di tempo di decine di migliaia di anni. L'analisi dei parametri orbitali propri \u00e8 stata introdotta dall'astronomo giapponese Kiyotsugu Hirayama, che per primo individu\u00f2 le principali famiglie asteroidali nel 1918. In suo onore, le famiglie di asteroidi sono anche note come famiglie Hirayama; l'espressione \u00e8 talvolta utilizzata per riferirsi, pi\u00f9 specificamente, alle cinque famiglie scoperte dall'astronomo.\nNaturalmente la mera somiglianza dei parametri orbitali non \u00e8 sufficiente a garantire l'appartenenza di un corpo alla famiglia; un esempio eclatante \u00e8 quello di Cerere, anticamente considerato prototipo di una famiglia omonima, ma oggi semplicemente riconosciuto come un intruso all'interno della famiglia Gefion, con cui condivide i parametri orbitali ma non l'origine.\nSolitamente si ricorre alle caratteristiche spettrali per verificare l'effettiva affinit\u00e0 chimico-geologica dei corpi situati all'interno delle famiglie.\nProspetto.\nGruppi e famiglie minori sono categorizzati in ."}
{"id": "505797", "revid": "22356", "url": "https://it.wikipedia.org/wiki?curid=505797", "title": "Cynognathidae", "text": ""}
{"id": "505799", "revid": "27723", "url": "https://it.wikipedia.org/wiki?curid=505799", "title": "Famiglia asteroidale", "text": ""}
{"id": "505800", "revid": "228587", "url": "https://it.wikipedia.org/wiki?curid=505800", "title": "Premi Oscar 1938", "text": "La 10\u00aa edizione della cerimonia di premiazione degli Oscar si \u00e8 tenuta il 10 marzo 1938 al \"Biltmore Bowl\" del Biltmore Hotel di Los Angeles, condotta dall'attore Bob Burns.\nVincitori e candidati.\nVengono di seguito indicati in grassetto i vincitori. &lt;br&gt;\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Mack Sennett per i suoi ultimi contributi alla tecnica della commedia sullo schermo.\nA Edgar Bergen per la creazione del suo personaggio comico \"Charlie McCarthy\".\nA W. Howard Greene per la fotografia a colori di \"\u00c8 nata una stella\" (\"A Star Is Born\").\nAl The Museum of Modern Art Film Library per la significativa opera di raccolta di film dal 1895 ad oggi e per averla resa disponibile, per la prima volta al pubblico, come strumento per lo studio dell'evoluzione storica ed estetica del cinema come una delle maggiori arti.\nPremio alla memoria Irving G. Thalberg.\nA Darryl F. Zanuck "}
{"id": "505803", "revid": "599013", "url": "https://it.wikipedia.org/wiki?curid=505803", "title": "Antonio Guayre", "text": "Caratteristiche tecniche.\nAla destra, pu\u00f2 giocare anche sulla fascia sinistra.\nCarriera.\nInizia la sua carriera nelle file della squadra della sua citt\u00e0, il Las Palmas, l'esordio professionista inizia nel 2000 con 31 partite e 8 gol. Il Villarreal lo acquista per 6 milioni di euro. A Villarreal conosce alterne fortune: bene le prime stagioni, poi il rapporto con il tecnico Pellegrini comincia a incrinarsi, complice anche lo stato di grazia della coppia Riquelme-Forlan. Nell'estate 2005 sembra essere pronto il suo trasferimento ad altri lidi, ma alla fine nulla si concretizza e passa di fatto un anno da separato in casa. Un anno dopo si svincola dal Villarreal ed \u00e8 libero di trattare liberamente con qualsiasi squadra: la scelta ricade sul Celta Vigo."}
{"id": "505805", "revid": "118109569", "url": "https://it.wikipedia.org/wiki?curid=505805", "title": "Premi Oscar 1937", "text": "La 9\u00aa edizione della cerimonia di premiazione degli Oscar si \u00e8 tenuta il 4 marzo 1937 al \"Biltmore Bowl\" del Biltmore Hotel di Los Angeles, condotta dal cantante ed attore George Jessel.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA W. Howard Greene e ad Harold Rosson per la fotografia a colori di \"Anime nel deserto\" (\"The Garden of Allah\").\nA The March of Time per la sua importanza nel cinema e per aver rivoluzionato uno dei pi\u00f9 importanti rami del settore, il \"Cinegiornale\"."}
{"id": "505806", "revid": "1305772", "url": "https://it.wikipedia.org/wiki?curid=505806", "title": "Viaggio allucinante", "text": ""}
{"id": "505807", "revid": "33277", "url": "https://it.wikipedia.org/wiki?curid=505807", "title": "San Gontrano", "text": ""}
{"id": "505808", "revid": "767487", "url": "https://it.wikipedia.org/wiki?curid=505808", "title": "The Gemboy's Bitch Project", "text": "The Gemboy's Bitch Project \u00e8 un concept album italiano del 2000, del gruppo rock demenziale Gem Boy. L'album \u00e8 dedicato alla parodia del film \"The Blair witch project\": la copertina della cassetta \u00e8 ottenuta da un fotomontaggio con la locandina del film, mentre tra le varie tracce sono presenti vari sketch che narrano della band che si perde in un misterioso bosco, insieme ad una prostituta.\nLe cover.\nLe canzoni storpiate presenti in questo album sono:"}
{"id": "505812", "revid": "124905078", "url": "https://it.wikipedia.org/wiki?curid=505812", "title": "Teorema di Millman", "text": "Il teorema di Millmann (dal nome del suo ideatore Jacob Millmann) si applica alle reti elettriche \u2014 in corrente continua o alternata \u2014 binodali, ovvero costituite da \"n\" rami tutti derivati da due nodi.\nLa sua formulazione deriva da un caso particolare del metodo di risoluzione di reti elettriche conosciuto come potenziale ai nodi.\nEsso afferma che\nIn formule:\ndove le sommatorie sono estese a tutti i rami.\nNel circuito binodale in figura, considerando i generatori sotto forma di generatori di corrente, si ha una sola equazione di potenziale ai nodi:\ndove \"Icn\" \u00e8 la corrente che scorre nel ramo \"n\"-esimo.\n\"Vb\", come potenziale di riferimento, ha valore zero: formula_3.\nLa (formula 1) pu\u00f2 essere riscritta come:\nla quale \u00e8 la formula che permette di calcolare direttamente la tensione ai capi AB della rete e l'espressione analitica del teorema di Millman.\nLe correnti \"Ic1, Ic2, Icn\" possono essere riscritte come qui sotto, nel caso che i generatori in questione siano generatori di tensione:\nIn quest'ultima espressione si capisce perch\u00e9 nell'enunciato del teorema si afferma \"somma algebrica delle correnti di corto circuito dei singoli rami \": infatti l'espressione al numeratore della formula qui sopra definisce le correnti nei vari rami se ciascuno di essi fosse cortocircuitato (vale a dire se fossero collegati in cortocircuito i nodi A e B). \nFormulazione alternativa.\nSiano ek i generatori di tensione e am i generatori di corrente. \nSiano Ri le resistenze sui rami senza generatori.\nSiano Rk le resistenze sui rami con i generatori di tensione.\nSiano Rm le resistenze sui rami con i generatori di corrente.\nIl teorema di Millman afferma che la tensione ai terminali del circuito \u00e8 data da: \nComponenti che non influenzano il teorema di Millman.\nSi pu\u00f2 comunque applicare il teorema di Millman anche quando ci sono componenti in pi\u00f9 che per\u00f2 non influenzano la corrente entrante nei nodi su cui si sta applicando il teorema. I casi sono:\nDimostrazione.\nSecondo la Legge di Kirchhoff delle correnti la somma algebrica delle correnti in un nodo \u00e8 nulla.\nformula_7\nSupponiamo inizialmente che tutti i rami contengano un resistore in serie ad un generatore di tensione, in questo caso le correnti possono essere scritte come:\nformula_8\nSostituendo nella formula della legge di Kirchhoff si ottiene\nformula_9\nPrendendo formula_10 a fattor comune e portando i termini contenenti i generatori di tensione al secondo membro si ottiene:\nformula_11\ne quindi il risultato.\nSe in uno o pi\u00f9 rami \u00e8 presente un generatore di corrente \u00e8 evidente che la corrente che arriva al nodo corrisponde alla corrente del generatore, quindi la formula diventa: \nformula_12\nLa tensione formula_10 dipende esclusivamente dalle correnti sul nodo A (o B: le correnti sui due nodi sono le medesime a meno del segno), quindi tutti i componenti che non influenzano queste correnti sono ininfluenti, questi includono:\nL'ultimo caso da tenere in considerazione \u00e8 la presenza di un'impedenza in parallelo ad un generatore di corrente. In questo caso la corrente del generatore si suddivide in due parti: una parte attraversa direttamente l'impedenza in parallelo, la restante arriva al nodo. La risoluzione di questo circuito pu\u00f2 essere effettuata convertendo il gruppo generatore di corrente-impedenza in parallelo nell'equivalente Thevenin oppure calcolando la corrente che arriva al nodo considerando il partitore di corrente."}
{"id": "505815", "revid": "1793900", "url": "https://it.wikipedia.org/wiki?curid=505815", "title": "Premi Oscar 1941", "text": "La 13\u00aa edizione della cerimonia di premiazione degli Oscar si \u00e8 tenuta il 27 febbraio 1941 al \"Biltmore Bowl\" del Biltmore Hotel di Los Angeles, condotta dal presidente dell'Academy Walter Wanger.\nVincitori e candidati.\nVengono di seguito indicati in grassetto i vincitori. &lt;br&gt;\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Bob Hope per l'altruismo dimostrato verso l'industria cinematografica.\nA Nathan Levinson per il suo notevole servizio al cinema ed all'esercito durante gli scorsi nove anni, che ha reso possibile l'attuale efficiente mobilitazione delle risorse dell'industria cinematografica per la produzione di film sull'addestramento militare."}
{"id": "505816", "revid": "466539", "url": "https://it.wikipedia.org/wiki?curid=505816", "title": "Hl\u00edn", "text": "Nella mitologia norrena Hl\u00edn \u00e8 una delle tre serve di Frigg, insieme a Fulla e Gn\u00e1. Il suo nome significa \"protettrice\" e Frigg le diede l'incarico di proteggere gli uomini e consolare i tormentati mortali. Nel \"V\u01eblusp\u00e1\" Hl\u00edn compare anche come altro nome riferito a Frigg stessa."}
{"id": "505818", "revid": "599013", "url": "https://it.wikipedia.org/wiki?curid=505818", "title": "Processo del lavoro", "text": "Il processo del lavoro, nell'ordinamento processuale italiano, disciplina le controversie giudiziali in materia di lavoro dinanzi al giudice del lavoro.\nStoria.\nDisciplinato dal codice di procedura civile italiano, segue un rito speciale introdotto con la legge 11 agosto 1973, n. 533 per la trattazione di tutte le controversie relative a rapporti di lavoro ed in materia di previdenza ed assistenza obbligatorie.\nSuccessivamente \u00e8 intervenuta la legge 4 novembre 2010, n. 183, che ha semplificato alcuni aspetti e le fasi del procedimento, stabilendo inoltre che chi intenda proporre un\u2019azione legale non sia pi\u00f9 obbligato a promuovere un previo tentativo di conciliazione, tranne nel caso la controversia riguardi contratti di lavoro certificati ai sensi del d.lgs\u00a010 settembre 2003, n. 276.\nCampo di applicazione.\nIl rito \u00e8 disciplinato dagli articoli del codice di procedura civile, si differenzia da quello ordinario per una maggiore celerit\u00e0, per i pi\u00f9 ampi poteri istruttori riconosciuti al giudice del lavoro, e si ispira a principi di oralit\u00e0 e di concentrazione. Competente \u00e8 il giudice del lavoro nelle controversie relative a rapporti di lavoro subordinato pubblico e privato, compresi i rapporti di lavoro alle dipendenze di datori non imprenditori (es. lavoro domestico).\nLa controversia pu\u00f2 riguardare qualsiasi aspetto del rapporto; in particolare, a mero titolo esemplificativo:\nIl rito speciale in oggetto si applica, inoltre, anche a controversie estranee all'ambito del rapporto di lavoro subordinato, quali quelle relative a:\nIl primo grado di giudizio.\nCompetenza.\nLe controversie in materia di lavoro e previdenza e assistenza obbligatorie dal 1999 sono di competenza del Tribunale in composizione monocratica in funzione di giudice del lavoro (in precedenza erano di competenza del Pretore). Il giudice del lavoro ha sede solo nel tribunale principale del circondario. Si tratta di una competenza esclusiva per materia, quindi l'organo \u00e8 competente a conoscere tutte le controversie nelle materie ad esso devolute indipendentemente dal loro valore.\nLa competenza per territorio si determina riferendosi al luogo in cui \u00e8 sorto il rapporto, o quello in cui si trova l'azienda ovvero una sua dipendenza presso la quale il rapporto ha o aveva effettivo svolgimento. Se la controversia attiene a rapporti di collaborazione coordinata e continuativa, di agenzia e di rappresentanza commerciale, ha competenza esclusiva il giudice del luogo in cui il collaboratore (o agente, o rappresentante) ha il proprio domicilio. In materia di previdenza ed assistenza obbligatorie, invece, la competenza per territorio si determina in base alla residenza dell'attore.\nSvolgimento.\nLa domanda si propone con ricorso, il quale deve necessariamente contenere l'indicazione del giudice, le generalit\u00e0 del ricorrente e del convenuto, la determinazione dell'oggetto della domanda, l'esposizione dei fatti e delle ragioni di diritto su cui si fonda la domanda, le conclusioni, l'indicazione specifica dei mezzi di prova e in particolare dei documenti prodotti. Il ricorso va depositato nella cancelleria del giudice, il quale fissa con decreto l'udienza di prima comparizione nei successivi 5 giorni. A tale udienza, che deve essere tenuta entro 60 giorni dalla presentazione del ricorso, le parti devono essere personalmente presenti. Ricorso e decreto devono essere notificati entro 10 giorni al convenuto. Tra le notifica e l'udienza devono intercorrere almeno 30 giorni.\nIl convenuto deve costituirsi in giudizio almeno 10 giorni prima dell'udienza, pena la decadenza dalla possibilit\u00e0 di sollevare eccezioni e proporre domande riconvenzionali. Nella memoria difensiva il convenuto deve prendere posizione in modo preciso sui fatti allegati dal ricorrente, proporre le sue difese, indicare i mezzi di prova e depositare i documenti ritenuti rilevanti. A pena di decadenza, \u00e8 tenuto a sollevare le eccezioni non rilevabili d'ufficio e proporre le eventuali domande riconvenzionali.\nNell'udienza fissata per la discussione della causa il giudice interroga liberamente le parti e tenta la conciliazione, formulando una proposta transattiva (cfr legge 183/2010). Il dichiarato ed espresso rifiuto della proposta transattiva del giudice, senza giustificato motivo, costituisce comportamento valutabile dal giudice ai fini del giudizio. Se una parte non si presenta, il giudice pu\u00f2 desumere da tale condotta \u201cargomenti di prova\u201d ex art. L'interrogatorio libero non rappresenta tuttavia mezzo di prova, ma serve solo a chiarire al giudice i termini della controversia.\nSe la conciliazione riesce, il giudice ne redige verbale che ha efficacia di titolo esecutivo. Se non riesce, il giudizio procede, dapprima con l'esame delle questioni pregiudiziali e quindi con l'ammissione delle prove richieste dalle parti.\nL'assunzione delle prove pu\u00f2 avvenire nella stessa udienza, ma usualmente il giudice rinvia tale incombente ad un'udienza successiva. Rispetto al rito ordinario, il giudice del lavoro ha poteri pi\u00f9 ampi, anche sotto l'aspetto istruttorio. Egli pu\u00f2, ad esempio, ordinare d'ufficio l'esibizione di documenti, accedere al luogo di lavoro, chiedere informazioni ai sindacati, disporre l'ammissione di qualsiasi mezzo di prova anche fuori dai limiti del codice di procedura (con l'esclusione del solo giuramento), ridurre le liste testimoniali.\nEsaurita l'istruttoria, se il giudice lo ritiene necessario, su richiesta delle parti, concede alle stesse un termine non superiore a dieci giorni per il deposito di note difensive, rinviando la causa all'udienza immediatamente successiva alla scadenza del termine per la discussione e la pronuncia della sentenza (art 429 cpc).\nLa sentenza.\nLa sentenza ha immediata esecutivit\u00e0; essa pu\u00f2 essere tuttavia sospesa dal giudice d'appello quando:\nIl lavoratore pu\u00f2 avviare l'esecuzione anche in base al solo dispositivo della sentenza, possibilit\u00e0 che \u00e8 invece preclusa al datore di lavoro. In ogni caso in cui vi sia condanna al pagamento di somme di denaro in favore del lavoratore, il giudice deve condannare il datore anche al pagamento degli interessi legali e della rivalutazione monetaria, con decorrenza dal giorno di maturazione del diritto a quello di effettivo pagamento, salvo che non si tratti di un rapporto di pubblico impiego, essendo in questo caso dovuti solo gli interessi legali.\nIl secondo grado.\nLa parte soccombente pu\u00f2 proporre appello contro le sentenze pronunciate dal tribunale, depositando ricorso nella cancelleria della Corte d'appello competente, nel termine di 30 giorni ove la sentenza sia stata ad essa notificata, o in caso contrario entro sei mesi dalla pubblicazione.\nIl ricorso deve contenere le stesse indicazioni previste per la proposizione della domanda in primo grado, nonch\u00e9 la specifica indicazione dei motivi dell'impugnazione. Il Presidente della Corte nomina il consigliere relatore e fissa con decreto l'udienza di discussione, dandone quindi comunicazione all'appellante. Ricorso e decreto vanno notificati alla controparte. Tra la notifica e l'udienza devono intercorrere termini non inferiori a 25 giorni. L'appellato deve costituirsi almeno 10 giorni prima dell'udienza.\nIn grado d'appello non \u00e8 ammesso il mutamento della domanda, n\u00e9 l'introduzione di domande nuove o nuove eccezioni. Non sono ammessi neppure nuovi mezzi di prova, salvo che il Collegio li ritenga indispensabili ai fini del decidere. Nell'udienza di discussione, il giudice relatore riassume i termini della controversia, le parti discutono oralmente la causa, e infine il Collegio decide, dando lettura del dispositivo. Le pronunce in grado d'appello possono essere impugnate con ricorso per cassazione secondo i principi generali in tema di impugnazioni.\nLe spese di giustizia.\nCon la riforma del 1973, venne stabilita la totale gratuit\u00e0 dei procedimenti giudiziari in materia di lavoro e di previdenza ed assistenza obbligatorie previsti e disciplinati dal Titolo IV del Libro II del codice di procedura civile. In particolare, l'art. 10 della predetta legge modific\u00f2 in questo senso la precedente legge 2 aprile 1958, n. 319. Tale esenzione fiscale, in base alla quale il procedimento \u00e8 esente da qualsivoglia tributo, tassa, diritto o imposta, \u00e8 rivolta evidentemente a favorire un agevole accesso alla giustizia per la tutela dei propri diritti da parte dei lavoratori e dei soggetti assistiti (lavoratori licenziati, disoccupati, invalidi, pensionati), parti deboli del rapporto giuridico dedotto in giudizio. \nTale principio, frutto dello spirito solidaristico e di garanzia sociale che muove tutto l'impianto della legge di riforma del processo del lavoro, \u00e8 stato dapprima cancellato dalla legge 6 agosto 2008, n. 133 e di poi ripristinato con effetto \"ex tunc\" ad opera dell'art. 3 del decreto-legge n. 200 del 22 dicembre 2008, convertito con legge 18 febbraio 2009, n. 9. In base alle norme introdotte dal successivo decreto legge 6 luglio 2011, n. 98 - convertito in legge 15 luglio 2011, n. 111 - la gratuit\u00e0 del processo del lavoro \u00e8 venuta comunque parzialmente meno, essendo ora dovuto il pagamento del contributo unificato per la fase di cognizione delle controversie individuali di lavoro, previdenza e assistenza obbligatorie nella misura ridotta stabilita dall'art. 9, comma 1-bis del D.P.R. 30 maggio 2002, n. 115, laddove il ricorrente percepisca un reddito superiore alla soglia individuata nella stessa norma.\nDati statistici.\nSecondo i dati ISTAT del 2007, un processo del lavoro in Italia dura mediamente 949 giorni, variabili dai 1303 giorni di Catanzaro, ai 320-350 giorni di Milano, Torino e Trento, che hanno raggiunto un pieno equilibrio dei flussi, riuscendo a smaltire nell'anno le nuove pendenze aperte.\nIl 28 gennaio 2009 l'Osservatorio sulla Giustizia del Lavoro, del Tribunale di Milano, \u00e8 stato tra i primi in Italia a promuovere un \"Protocollo per i Processi del Lavoro,\" al fine di razionalizzare ed accelerare i tempi del processo del lavoro.\nIl 3 marzo 2012 Andrea Ichino e Paolo Pinotti in una loro inchiesta relativa ai Tribunali di Milano, Roma e Torino hanno scritto che la durata del processo, per licenziamento, dipende anche dalla velocit\u00e0 del singolo Giudice e dall'organizzazione dei rispettivi Tribunali.\nTale ricerca, ripresa dalla stampa nazionale, \u00e8 stata al centro di riflessioni critiche anche da parte della magistratura italiana: il 6 marzo 2012 Carla Ponterio e Roberto Riverso, di Magistratura democratica, hanno inviato agli Autori una loro lettera di replica. Il 7 marzo 2012 Pietro Martello, Presidente della Sezione Lavoro del Tribunale di Milano, in una lettera indirizzata al Corriere della Sera ha affermato che: \"Nel 2011 la durata media del processo del lavoro a Milano \u00e8 stata di 185 giorni\".\nFra gli ostacoli all'efficienza della giustizia, il limite di dieci anni all'incarico del giudice del lavoro, periodo necessario per una formazione adeguata in una delle discipline giuridiche con la pi\u00f9 vasta giurisprudenza e necessitanti di un lungo apprendistato, al maturare del quale \u00e8 obbligatorio un cambiamento di funzioni del magistrato; inoltre, la mancata istituzione degli uffici del giudice che consentirebbe di realizzare collaborazioni con delega al funzionario di lavori di pi\u00f9 semplice realizzazione (ricerche, sentenze ripetitive, studio del fascicolo, etc.), che ha un precedente a Milano dove sono state firmate convenzioni con l'Ordine degli avvocati finalizzate alla realizzazione di stages semestrali per laureati presso i magistrati del lavoro, riconosciuti come periodi di pratica forense."}
{"id": "505819", "revid": "198277", "url": "https://it.wikipedia.org/wiki?curid=505819", "title": "La1", "text": ""}
{"id": "505823", "revid": "767487", "url": "https://it.wikipedia.org/wiki?curid=505823", "title": "...plag\u00e9z?", "text": "...plag\u00e9z?, pubblicato nel 2001, \u00e8 il dodicesimo album dei Gem Boy, ed il titolo e la copertina sono una parodia dell'album \"...Squ\u00e9rez?\" dei L\u00f9napop. La particolarit\u00e0 di questo album sono i numerosi spot (situati tra una canzone e l'altra) che pubblicizzano una serie di prodotti inesistenti in vendita in un centro commerciale altrettanto inesistente. I vari spot sono pubblicizzati utilizzando lo stesso metodo usato per le canzoni, ovvero come cover di canzoni famose.\nSpot.\nQuesti \"spot\" sono introdotti dal jingle del bumper pubblicitario di Rai 1 utilizzato dal 2000 al 2003.\nLe cover.\nLe canzoni storpiate presenti in questo album sono \"Just My Imagination\" dei Cranberries (per l'omonima prima traccia), \"Una su un milione\" di Alex Britti (per \"Profano\"), \"Urlando contro il cielo\" di Ligabue (per \"Potatina patatina\"), \"Dammi solo un minuto\" dei Pooh (per l'omonima nona traccia), \"Io sono Francesco\" di Francesco Tricarico (per \"Luciano\"), \"Pegasus fantasy\" dei Makeup (per \"La potenza \u00e8 nulla senza il control\"), \"Qualcosa di grande\" dei L\u00f9napop (per l'omonima seconda traccia), \"Dipende\" di Jarabe de Palo (per \"Le scende\"), \"99 Luftballons\" di Nena (per \"Skizzi-nosa\"), \"Ci sei tu\" di Nek (per \"Maxitamponamento\"), la sigla del cartone \"Mila &amp; Shiro, due cuori nella pallavolo\" cantata da Cristina D'Avena (per \"Diecimila\"), la sigla del telefilm \"Happy Days\" di Pratt, Mc Lain e Brother Love (per \"Giorni felici\") e \"Easy\" dei Commodores (per \"Buon compleanno\")."}
{"id": "505826", "revid": "198277", "url": "https://it.wikipedia.org/wiki?curid=505826", "title": "LA2", "text": ""}
{"id": "505829", "revid": "149485", "url": "https://it.wikipedia.org/wiki?curid=505829", "title": "Accordo di Strasburgo relativo alla classificazione internazionale dei brevetti", "text": "L'accordo di Strasburgo relativo alla classificazione internazionale dei brevetti \u00e8 una convenzione firmata a Strasburgo, in Francia, il 24 marzo 1971 ed entrata in vigore il 7 ottobre 1975 riguardo alla classificazione dei brevetti.\nStabilisce infatti una classificazione comune per brevetti di invenzioni, certificati di inventori, modelli d'utilit\u00e0 e certificati d'utilit\u00e0 nota come \"classificazione internazionale dei brevetti\" (IPC, \"International Patent Classification\"). L'accordo fu emendato il 28 settembre 1979.\nClassificazione.\nQuesto sistema di classificazione si articola i 8 sezioni, 20 sottosezioni, 618 sottoclassi, circa 58.000 gruppi ognuno contrassegnato da un simbolo identificativo. Ciascun ufficio brevetti appone il simbolo su ogni brevetto emesso per una rapida e sicura individuazione del settore di appartenenza.\nStati membri.\nGli stati membri della convenzione di Parigi per la protezione della propriet\u00e0 industriale del 1883 possono diventare membri dell'accordo di Strasburgo.\nNel maggio 2006 i contraenti dell'accordo di Strasburgo erano 56."}
{"id": "505830", "revid": "110157", "url": "https://it.wikipedia.org/wiki?curid=505830", "title": "Aer Lingus", "text": "Aer Lingus (/\u02cc\u025b\u0259r \u02c8l\u026a\u014b\u0261\u0259s/, un'anglicizzazione dall'irlandese \"Aer Loingeas\" che significa \"flotta aerea\") \u00e8 la compagnia aerea di bandiera dell'Irlanda. Fondata dal governo irlandese, \u00e8 stata privatizzata tra il 2006 e il 2015 ed \u00e8 ora una sussidiaria del gruppo IAG. La compagnia trova sede presso l'Aeroporto Internazionale di Dublino\nFondata nel 1936, Aer Lingus \u00e8 un ex membro dell'alleanza Oneworld, che lasci\u00f2 il 31 marzo 2007. In seguito all'acquisizione da parte del gruppo IAG si previde un ritorno nell'alleanza ma il CEO Stephen Kavanagh neg\u00f2 tali voci. La compagnia aerea ha tuttavia accordi di codeshare con membri Oneworld, Star Alliance e Skyteam oltre ad accordi interline con Etihad Airways, JetBlue Airways e United Airlines.\nPrima dell'acquisizione da IAG, Ryanair possedeva il 29% delle azioni mentre il governo irlandese ne possedeva il 25%. Il 26 maggio 2015, dopo mesi di trattative su una possibile acquisizione della societ\u00e0 da parte del gruppo IAG il governo irlandese accett\u00f2 di vendere la sua quota di partecipazione del 25%. Segu\u00ec Ryanair che il 10 luglio 2015 decide di vendere la sua quota per 2,55\u20ac per azione. Dal 2 settembre 2015 Aer Lingus \u00e8 a tutti gli effetti una sussidiaria di IAG.\nStoria.\nLe origini.\nAer Lingus venne fondata dal governo irlandese il 15 aprile 1936 per avere un vettore aereo che fornisse servizi da e per l'Irlanda.\nIl primo volo, da Dublino a Bristol, ebbe luogo il 27 maggio 1936 utilizzando un de Havilland DH.84 Dragon. Nello stesso anno, la compagnia acquist\u00f2 il suo secondo aereo, un quadrimotore biplano de Havilland DH.86 Express, che venne utilizzato per collegare Dublino a Londra estendendo la rotta via Bristol.\nNel 1938 il de Havilland DH.84 venne sostituito con un pi\u00f9 moderno de Havilland DH.89 Dragon Rapide, inoltre venne acquistato un secondo de Havilland DH.86. Nel 1939 vennero acquistati i primi aerei interamente in metallo della compagnia, due Lockheed L-14 Super Electra. Nel 1940 venne acquistato un Douglas DC-3 e vennero inaugurate nuove rotte verso Liverpool e Shannon.\nNel 1946 venne stipulato un nuovo accordo tra Irlanda e Regno Unito che concedeva ad Aer Lingus l'esclusiva dei voli tra i due paesi. Nel 1947 la compagnia, a causa della crescente richiesta di voli, acquist\u00f2 sette Vickers VC.1 Viking.\nA partire dalla fine degli anni quaranta Aer Lingus cominci\u00f2 ad operare voli verso destinazioni europee come Bruxelles, Amsterdam e Roma. Nel 1951 la compagnia fu tra le prime ad ordinare i nuovi Vickers Viscount 700, che vennero consegnati a partire dal 1954.\nL'era dei jet.\nNel 1958 venne aperta la prima rotta intercontinentale tra Shannon e New York, utilizzando dei Lockheed L-1049 Super Constellation che effettuavano il collegamento tre volte alla settimana.\nIl 14 dicembre 1960 segn\u00f2 l'ingresso della compagnia nell'era dei jet, grazie all'acquisto di tre Boeing 720 che vennero utilizzati per i voli su New York e su Boston.\nNel 1963 la compagnia introdusse nella sua flotta gli Aviation Traders ATL-98 Carvair, che vennero inizialmente utilizzati per il trasporto di autovetture e poi per normali servizi cargo.\nNel 1965 la compagnia cominci\u00f2 a sostituire i velivoli turboelica impiegati sulle rotte europee con i BAC One-Eleven e per l'occasione venne adottata una nuova livrea.\nDagli anni settanta ad oggi.\nNel 1969, per coprire la crescente domanda di voli verso Londra, vennero acquistati i primi Boeing 737 che successivamente vennero utilizzati anche sulle rotte europee. Nel 1970 vennero introdotti nella flotta due Boeing 747 utilizzati principalmente per i collegamenti con gli Stati Uniti.\nNel 1974 venne introdotta una nuova linea, che prevedeva una linea blu in aggiunta a quella tradizionale di colore verde. Nel 1977 la compagnia fu la seconda in Europa dopo la SAS ad avere un pilota donna.\nNel settembre 1979 Aer Lingus divenne la prima compagnia aerea diversa da Alitalia ad essere utilizzata da Papa Giovanni Paolo II, che utilizz\u00f2 un Boeing 747 appositamente modificato (EI-ASI) per volare da Roma a Dublino e poi da Shannon a Boston.\nNei primi anni ottanta i Boeing 707 vennero dismessi dalla flotta. Nel 1984 Aer Lingus fond\u00f2 \"Aer Lingus Commuter\" con lo scopo di ampliare il mercato interno utilizzando i turboelica Short 360 che potevano essere utilizzati su brevi tratte. Nello stesso periodo la compagnia divenne azionista di maggioranza della compagnia aerea specializzata in voli cargo \"Aer Turas\", che operava voli con alcuni Douglas DC-8 cargo.\nTra il 1987 ed il 1989 la compagnia sostitu\u00ec i vecchi Boeing 737 con quelli di nuova generazione, inoltre sei Fokker F50 vennero introdotti nella flotta \"Commuter\".\nNel corso del 1990, dopo la deregulation del settore aereo avvenuta in Irlanda, Aer Lingus dovette rivedere le sue politiche operative: i BAC One-Eleven vennero dismessi e sostituiti con cinque nuovi Boeing 737.\nNel 1991 quattro Saab 340 sostituirono i Short 360 di \"Commuter\". Nel 1992 Aer Lingus complet\u00f2 la sostituzione dei vecchi Boeing 737-200, diventando il primo operatore al mondo ad utilizzare tutte e tre le versioni del Boeing 737 seconda generazione, le serie -300, -400 e -500, sebbene i -300 non rimasero a lungo in servizio.\nIl passaggio agli Airbus.\nNel 1994 Aer Lingus cominci\u00f2 ad operare voli diretti tra Dublino e gli Stati Uniti utilizzando Airbus A330 e nel maggio dello stesso anno la compagnia ottenne la certificazione ETOPS per gli A330-300 sulle nuove rotte sopra il Nord Atlantico; ci\u00f2 port\u00f2 alla graduale eliminazione dalla flotta dei Boeing 747 e dei Boeing 767-300ER. Il 2 ottobre 1995 fu dismesso l'ultimo Boeing 747.\nIl primo Airbus A321 per operare tratte a corto raggio venne consegnato nel 1998 ed inizialmente venne utilizzato principalmente sulla rotta Dublino-Londra Heathrow; altri 6 velivoli vennero acquistati tra il 1998 ed il 1999 e sono tuttora (2012) in servizio. Il primo Airbus A320 venne consegnato nel 2000, seguito da altri 3 aggiunti alla flotta nel 2001.\nNegli anni successivi venne effettuato un nuovo ordine per altri A320, il primo dei quali venne consegnato nel 2004; la consegna di questi velivoli permise il progressivo ritiro dal servizio dei Boeing 737. Il 29 ottobre 2005 venne effettuato l'ultimo volo con un B737.\nIl 27 ottobre 2005 venne annunciata l'apertura dei primi voli di linea verso l'Aeroporto Internazionale di Dubai; nella stessa occasione l'amministratore delegato Mannion comunic\u00f2 l'intenzione di privatizzare la compagnia con lo scopo di reperire finanziamenti per l'acquisto di nuovi aerei da impiegare sulle tratte a lungo raggio.\nIl 6 giugno 2007 Aer Lingus concluse con Airbus l'ordine di 6 Airbus A350 e di 6 Airbus A330-300E. Le consegne di questi ultimi cominciarono nel febbraio 2009, mentre quella del primo A350 era prevista nel 2014.\nL'OPA di Ryanair.\nIl 5 ottobre 2006 Ryanair lanci\u00f2 un'OPA per acquistare Aer Lingus. L'AD di Ryanair Michael O'Leary dichiar\u00f2 che la mossa era un'opportunit\u00e0 unica per formare una grande compagnia aerea irlandese che avrebbe potuto trasportare oltre 50 milioni di passeggeri l'anno. Ryanair comunic\u00f2 di essere gi\u00e0 in possesso del 16% delle azioni di Aer Lingus e che avrebbe offerto \u20ac 2,80 per le azioni rimanenti. Lo stesso giorno Aer Lingus respinse l'offerta pubblica di acquisto di Ryanair.\nIl 29 novembre 2006 Ryanair conferm\u00f2 di aver portato la propria partecipazione al 26,2%. Il 21 dicembre 2006, dopo che la Commissione europea espresse dubbi sul fatto che la fusione tra le due compagnie avrebbe creato una posizione di monopolio sui voli da e per l'aeroporto di Dublino, Ryanair annunci\u00f2 il ritiro dell'OPA su Aer Lingus.\nLa seconda OPA di Ryanair.\nIl 1\u00ba dicembre 2008 Ryanair lanci\u00f2 una seconda offerta pubblica di acquisto di Aer Lingus, facendo un'offerta in contanti di 748.000.000\u00a0\u20ac (\u00a3 619.000.000; USD 950.000.000) che era del 28% pi\u00f9 elevata rispetto al valore del titolo Aer Lingus nei 30 giorni precedenti.\nRyanair afferm\u00f2 che avrebbe raddoppiato la flotta a corto raggio di Aer Lingus e che avrebbe creato 1.000 nuovi posti di lavoro. Il Consiglio di amministrazione di Aer Lingus respinse l'offerta e consigli\u00f2 ai suoi azionisti di fare altrettanto. Il 30 gennaio 2009 Ryanair ritir\u00f2 la propria offerta in quanto anche il governo irlandese si espresse in maniera negativa riguardo all'affare.\nLe nuove basi operative.\nDopo aver aperto la prima base al di fuori della Repubblica d'Irlanda presso l'aeroporto di Belfast nel 2007, nel dicembre 2008 Aer Lingus comunic\u00f2 che avrebbe aperto una nuova base all'aeroporto di Londra-Gatwick e che vi avrebbe trasferito 4 aerei della sua flotta, diventati poi 5 a giugno. Nel gennaio 2010, in seguito al calo della domanda, la compagnia lasci\u00f2 a Gatwick solamente 3 velivoli e ridusse contemporaneamente il numero delle destinazioni.\nL'acquisizione da IAG.\nNel gennaio 2015, dopo averne gi\u00e0 presentate due non accettate, International Airlines Group, holding multinazionale anglo-spagnola, ha presentato un'ulteriore offerta da 1 miliardo di sterline per l'acquisizione di Aer Lingus.\nIl consiglio di amministrazione di Aer Lingus ha accettato l'offerta alla fine del mese, mentre il governo irlandese, per quanto riguardava la sua quota di partecipazione nella compagnia, l'ha accettata nel maggio 2015. L'acquisizione \u00e8 diventata effettiva il 18 agosto 2015.\nAer Lingus cos\u00ec diviene partner di British Airways e Iberia.\nAlleanze.\nAttualmente Aer Lingus ha accordi di code-share con United Airlines, British Airways, KLM ed accordi di partnership con JetBlue Airways, United Airlines e Aer Arann (accordo di franchising Aer Lingus Regional).\nDestinazioni.\nA partire da aprile 2020, Aer lingus vola verso 93 destinazioni in Asia, Europa e Nord America; comprese le destinazioni in Austria, Belgio, Canada, Croazia, Francia, Germania, Grecia, Irlanda, Italia, Paesi Bassi, Polonia, Portogallo, Spagna, Svizzera, Turchia e Regno Unito.\nFlotta.\nLa flotta di Aer Lingus a novembre 2020 consiste nei seguenti aeromobili:\nIncidenti.\nGli aerei di Aer Lingus hanno subito 120 incidenti, 70 dei quali hanno portato alla dismissione del velivolo a causa dei danni riportati (102 di questi con vittime) ed un dirottamento. L'ultimo incidente in ordine di tempo avvenne nel 2019, quando uno Short 360 impatt\u00f2 con una linea elettrica ad alta tensione dopo che i piloti persero il controllo del velivolo a causa del ghiaccio formatosi sulla fusoliera."}
{"id": "505836", "revid": "767487", "url": "https://it.wikipedia.org/wiki?curid=505836", "title": "Minhag", "text": "Minhag \u00e8 una parola ebraica difficilmente traducibile, un tipo di rito liturgico, che denota un complesso di liturgie, tradizioni, \"attitudini\", \"modalit\u00e0\", consuetudini, norme specifiche di determinate comunit\u00e0 dell'ebraismo rabbinico della diaspora e, in misura minore, di Israele.\nEsistono, nelle varie comunit\u00e0, \"minhaghim\" (plurale di \"minhag\") maggiori e minori. Una grande differenziazione \u00e8 di origine geografica, e risale al rinascimento:\nAll'interno di questi \"minhaghim\" (plurale di \"minhag\") si sono sviluppate liturgie specifiche, che hanno preso elementi delle grandi correnti. Il \"Minhag italiano\", che si fa risalire alle comunit\u00e0 ebraiche della Roma imperiale, ha oggi assorbito anche alcune caratteristiche dei \"minhaghim\" askenazita e sefardita, a causa dell'influenza che le comunit\u00e0 ebraiche provenienti dall'Europa del nord e dalla Spagna hanno avuto nella realt\u00e0 cosmopolita italiana."}
{"id": "505837", "revid": "767487", "url": "https://it.wikipedia.org/wiki?curid=505837", "title": "Internettezza urbana", "text": "Internettezza urbana, pubblicato il 31 maggio 2002, \u00e8 il secondo album ufficiale dei Gem Boy.\nTutti i testi delle canzoni sono riadattamenti di testi trovati su internet."}
{"id": "505839", "revid": "1504506", "url": "https://it.wikipedia.org/wiki?curid=505839", "title": "Tensore di inerzia", "text": ""}
{"id": "505842", "revid": "125795601", "url": "https://it.wikipedia.org/wiki?curid=505842", "title": "Nazionale di calcio della Guinea", "text": "La nazionale di calcio della Guinea \u00e8 la rappresentativa calcistica nazionale della Guinea ed \u00e8 posta sotto l'egida della F\u00e9d\u00e9ration Guin\u00e9enne de Football. \u00c8 soprannominata la \"Syli Nationale\", che in lingua susu significa \"l'elefante nazionale\".\nAttiva dal 1960, non ha mai partecipato alla fase finale di un mondiale, mentre il suo miglior piazzamento nella Coppa d'Africa \u00e8 il secondo posto raggiunto nel 1976. Nel suo palmar\u00e8s annovera cinque Coppe Am\u00edlcar Cabral (1981, 1982, 1987, 1988 e 2005).\nNella graduatoria della FIFA in vigore da agosto 1993 il miglior posizionamento raggiunto \u00e8 stato il 22\u00ba posto dell'agosto 2006, mentre il peggiore \u00e8 stato il 123\u00ba posto del maggio 2003; al 10 febbraio 2022 occupa l'81\u00ba posto della classifica.\nStoria.\nEsordi.\nLa Guinea ottenne l'indipendenza dalla Francia il 2 ottobre 1958. La F\u00e9d\u00e9ration Guin\u00e9enne de Football fu fondata nel 1960 e si affili\u00f2 alla CAF nel 1961 e alla FIFA nel 1962.\nLa nazionale guineana esord\u00ec ufficiosamente il 2 ottobre 1960 a Lagos contro la (4-1 per i nigeriani). Dopo l\u2019ingresso nella CAF e nella FIFA, esord\u00ec il 9 maggio 1962 perdendo per 2-1 a Lom\u00e9 contro il . Il 16 dicembre 1962 affront\u00f2 in casa la , vittoriosa per 3-2 sul campo dei guineani.\nNon partecip\u00f2 alle prime tre edizioni della Coppa d'Africa (1957, 1959 e 1962) e nel 1963 fu squalificata.\nEstromettendo il al primo turno eliminatorio, beneficiando del ritiro della al secondo turno ed eliminando al terzo turno l\u2019, si qualific\u00f2 alle Olimpiadi del 1968, dove usc\u00ec dopo la fase a gironi.\nPrimi anni 1970.\nBisogn\u00f2 attendere il 1970 per vedere la Guinea nella fase finale del massimo torneo continentale. In quella circostanza la squadra ottenne due pareggi contro la (2-2) e il (1-1) prima di perdere (1-4) contro l'. Non partecip\u00f2 alla Coppa d'Africa 1972.\nLa pi\u00f9 larga vittoria della propria storia la Guinea la fece registrare a domicilio contro la , sconfitta per 14-0 a Conakry il 20 maggio 1972 in una partita del gruppo B dei Giochi panafricani.\nAlla Coppa d'Africa 1974 la Guinea consegu\u00ec una vittoria contro (2-1), un pareggio contro la (1-1) e una sconfitta contro la (1-2).\nLa prima partecipazione della Guinea alle eliminatorie del campionato del mondo risale alle qualificazioni CAF al mondiale di , durante le quali fu eliminata al secondo turno dal .\nIl secondo posto alla Coppa d'Africa 1976.\nAlla Coppa d'Africa 1976, in Etiopia, la Guinea raggiunse il miglior risultato della propria storia. Vinto il girone grazie a due vittorie contro l' (2-1) e l' padrona di casa (2-1) e un pareggio contro l' (1-1), nel girone finale chiuse seconda dietro il , vincitore del trofeo, dopo aver raccolto due pareggi contro (1-1) e Marocco (1-1) e una vittoria contro l'Egitto (4-2).\nDal 1978 al 1992.\nNelle eliminatorie del la Guinea usc\u00ec al terzo turno contro la , mentre non pot\u00e9 difendere il titolo continentale, perch\u00e9 non partecip\u00f2 alla Coppa d'Africa 1978. Alla Coppa d'Africa 1980 ottenne un punto grazie al pareggio (1-1) contro il Marocco, ma sub\u00ec due sconfitte contro e e fu eliminata. Nelle qualificazioni al fu eliminata dalla Nigeria al terzo turno.\nDal 1982 al 1992 la Guinea non riusc\u00ec a qualificarsi per la fase finale della Coppa d'Africa. Nelle eliminatorie del fu estromessa dalla Tunisia al primo turno.\nIl 5 agosto 1988, a Tunisi, la squadra sub\u00ec una delle sconfitte pi\u00f9 larghe della propria storia, perdendo per 5-0 contro i padroni di casa.\nDal 1992 al 2000.\nLa Guinea fece ritorno nella fase finale della Coppa d'Africa nel 1994, dove fu eliminata nel turno finale da e .\nAlla Coppa d'Africa 1996 la Guinea fu invitata a partecipare in sostituzione della Nigeria, che vi si era qualificata, ma vi aveva rinunciato per ragioni politiche. Ciononostante, a causa della mancanza di preparazione, i guineani decisero di declinare l'invito.\nQualificatasi per la Coppa d'Africa 1998, usc\u00ec al primo turno dopo aver ottenuto una vittoria contro l'Algeria, un pareggio contro il Camerun e subito una sconfitta contro il . Nelle eliminatorie del la Guinea fu eliminata al secondo turno, sopravanzata in classifica dalla Nigeria e davanti a e Burkina Faso.\nAnni 2000.\nNon partecip\u00f2 alla a Coppa d'Africa 2000, mentre fu squalificata dalla Coppa d'Africa 2002 e dalle eliminatorie del , dato che la federcalcio guineana fu punita dalla CAF per interferenze governative.\nLa Coppa d'Africa 2004 vide il ritorno della Guinea nella fase finale. Terminato il girone al secondo posto dietro la Tunisia padrona di casa e davanti a e , fu battuta per 1-2 dal ai quarti di finale ed eliminata, malgrado il temporaneo vantaggio siglato da Pascal Feindouno.\nQualificatasi alla Coppa d'Africa 2006, la nazionale allenata da Patrice Neveu era vista come la \"Cenerentola\" del gruppo con , e i campioni d'Africa in carica della Tunisia, ma sovvert\u00ec i pronostici vincendo tutte e tre le partite contro sudafricani (2-0), zambiani (2-1) e tunisini (3-0). Dopo aver ottenuto il primo posto nel girone, la Guinea affront\u00f2 ai quarti di finale il , da cui fu eliminata (2-3 il risultato finale). Con 9 gol segnati in 4 partite si segnal\u00f2 per il gioco brillante e spiccatamente offensivo.\nNelle eliminatorie del la squadra era stata eliminata al secondo turno, sopravanzata in classifica da Marocco e Tunisia sebbene davanti a Kenya, e .\nNel dicembre 2006 assunse l'incarico di commissario tecnico il francese Robert Nouzaret.\nPresenti alla fase finale della Coppa d'Africa 2008, in Ghana, i guineani furono sconfitti all'esordio dal padrone di casa (1-2, gol di Oumar Kalabane), ma batterono il Marocco (3-2, doppietta di Pascal Feindouno e gol di Isma\u00ebl Bangoura) e pareggiarono con la (1-1, gol di Souleymane Youla), qualificandosi per i quarti di finale grazie al secondo posto nel girone. A Sekondi-Takoradi il 3 febbraio 2008 furono sconfitti per 5-0 dalla (seconda peggiore sconfitta nella storia della Guinea) ed eliminati.\nAnni 2010.\nNelle qualificazioni alla Coppa d'Africa 2010, valide anche come eliminatorie CAF del , la Guinea giunse a disputare l'ultimo turno e fu inserita nel girone con , e . Chiuse all'ultimo posto, senza riuscire a qualificarsi per la coppa continentale n\u00e9 per il mondiale. Il ministro dello sport della Guinea, Isto Keira, decise di sciogliere la nazionale.\nNel gennaio del 2012, in una partita della fase finale della Coppa d'Africa 2012, la Guinea sconfisse il per 6-1 (doppietta di S. Diallo e gol di A. Camara, Traor\u00e9, M. Bah, Soumah), diventando la prima nazionale africana a segnare sei reti in una partita di Coppa d'Africa dal 1970, quando una simile impresa era stata compiuta dalla Costa d'Avorio. La squadra usc\u00ec al primo turno a causa del terzo posto del girone, essendo stata sconfitta dal per 1-0 prima della goleada con i botswaniani e fermata sul pari (1-1, gol di A. Camara) dal nell'ultima partita.\nNon si qualific\u00f2 alla Coppa d'Africa 2013, eliminata dal al secondo turno delle qualificazioni, mentre nelle eliminatorie CAF del usc\u00ec nel girone vinto dall', a causa del secondo posto (3 vittorie, un pareggio e 2 sconfitte).\nNell'agosto 2014 la CAF imped\u00ec la disputa di partite in Guinea e Sierra Leone a causa della diffusione dell'ebola. La nazionale guineana fu dunque costretta a disputare in Marocco le partite casalinghe di qualificazione alla Coppa d'Africa 2015. Si qualific\u00f2 alla fase finale del torneo, in programma in Guinea Equatoriale, e fu sorteggiata nel girone con , e . Cinque delle sei partite del girone terminarono con il risultato di 1-1, il che determin\u00f2 una singolare situazione: Mali e Guinea si trovarono appaiate al secondo posto, in perfetta parit\u00e0 di punti (3), gol segnati (3), gol subiti (3) e scontri diretti (1-1). Come previsto dal regolamento della competizione, si effettu\u00f2 un sorteggio, che ebbe luogo presso l'hotel Hilton Malabo della capitale equatoguineana e sanc\u00ec il passaggio del turno della Guinea, che ai quarti di finale fu eliminata dal (3-0).\nNon qualificatasi alla Coppa d'Africa 2017, nelle eliminatorie CAF del usc\u00ec nel girone con Tunisia, Repubblica Democratica del Congo e , piazzandosi ultima con un bilancio di una vittoria (in casa contro la Libia) e cinque sconfitte. Qualificatasi alla Coppa d'Africa 2019, super\u00f2 il girone con una vittoria, un pareggio e una sconfitta, poi fu eliminata agli ottavi di finale dall' (3-0). Una nuova qualificazione alla fase finale della massima manifestazione continentale africana fu raggiunta nel 2021; la selezione riusc\u00ec nuovamente a passare il primo turno e a raggiungere gli ottavi di finale, dove venne sconfitta per 1-0 ed eliminata dal .\nRecord individuali.\nDati aggiornati al 18 novembre 2018.I calciatori in grassetto sono ancora attivi in nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la doppia sfida di qualificazione al mondiale 2022 contro il del 6 e 9 ottobre 2021. e quella singola contro il del 12 ottobre.\nStatistiche aggiornate al 10 ottobre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "505843", "revid": "599013", "url": "https://it.wikipedia.org/wiki?curid=505843", "title": "Stm", "text": ""}
{"id": "505845", "revid": "767487", "url": "https://it.wikipedia.org/wiki?curid=505845", "title": "Sbollata", "text": "Sbollata \u00e8 un album dei Gem Boy pubblicato il 5 giugno 2004.\nSecondo il sito ufficiale del gruppo questo disco ha venduto oltre 15000 copie.\nPer promuovere l'uscita del disco, il leader dei Gem Boy CarlettoFX ha realizzato due filmati-parodia con il ridoppiaggio, \"Sbollata in equilibrium\" (parodia di \"Equilibrium\") e \"Sbollata Meccanica\" (parodia di \"Arancia meccanica\"). Inoltre \u00e8 stato realizzato il video del brano \"2 di picche\", trasmesso da MTV e ALL MUSIC e fu estratto il singolo \"Carlo e Licia\" dai ragazzi di Radio Deejay.\nTracce.\nGhost track: \"Se solo potessi\"."}
{"id": "505848", "revid": "2225", "url": "https://it.wikipedia.org/wiki?curid=505848", "title": "Family Guy", "text": ""}
{"id": "505856", "revid": "1745361", "url": "https://it.wikipedia.org/wiki?curid=505856", "title": "Nova Scotia (disambigua)", "text": ""}
{"id": "505862", "revid": "628767", "url": "https://it.wikipedia.org/wiki?curid=505862", "title": "Regno di Polonia (1320-1385)", "text": "Gli anni del regno di Polonia compresi tra il 1320 e il 1385 riguardano le vicissitudini storiche accadute tra l'incoronazione di Ladislao I e l'Unione di Krewo, evento grazie al quale la Polonia entr\u00f2 in unione personale con il confinante Granducato di Lituania: il matrimonio tra Edvige d'Angi\u00f2 e il granduca Jogaila avvi\u00f2 una nuova stagione storica per la Polonia.\nIl periodo della frammentazione feudale, perdurato per quasi due secoli, si esaur\u00ec quando Ladislao un\u00ec i vari principati nel Regno di Polonia: suo figlio, Casimiro il Grande, l'ultimo della dinastia Piast, rafforz\u00f2 enormemente lo Stato polacco sia al suo interno che nel rapporto con gli altri stati.\nDurante questo periodo, la Polonia intraprese prima una guerra con l'ordine teutonico, e poi, senza grossi cambiamenti in tal senso, mantenne rapporti diplomatici tesi sia con lo Stato monastico che con la casata di Lussemburgo, al tempo alla guida del Sacro Romano Impero. Per farli desistere dal desiderio di acquisire la corona polacca per s\u00e9, il sovrano Casimiro il Grande, in sintonia con quanto gli proponevano i suoi consiglieri, nel 1335 vers\u00f2 nelle casse della casata di Lussemburgo 20.000 grossi di Praga. In tal modo, i Piast al potere a Cracovia vennero riconosciuti dalle potenze vicine come legittimi capi della Polonia. Le azioni da lui compiute negli anni successivi permisero la cessazione della disputa con i cavalieri teutonici (con il trattato di Kalisz del 1343), consentendogli dunque di espandersi ai danni del Principato di Galizia-Volinia.\nDopo la morte di Casimiro III nel 1370, sal\u00ec al trono polacco Luigi I d'Ungheria. In quegli anni, Luigi dovette fare i conti con la crescente influenza della nobilt\u00e0 polacca (szlachta): il magiaro decise di assegnare all'aristocrazia svariati favori con il privilegio di Koszyce (1374) in cambio della garanzia, alla sua morte, della successione al trono di una delle sue figlie.\nSpentosi Luigi d'Ungheria nel 1382, ebbe luogo il periodo di interregno pi\u00f9 lungo della storia polacca. Alla fine, il 16 ottobre 1384, divenne regina la figlia di Luigi di nome Edvige. La donna suggell\u00f2 due anni pi\u00f9 tardi le nozze con il principe lituano Jogaila, incoronato sovrano della Polonia il 4 marzo 1386.\nIl regno di Ladislao il Breve (1320-1333).\nDal 1318, i rappresentanti di Ladislao il Breve e dell'amministrazione della chiesa polacca eseguirono dei tentativi ad Avignone per convincere il papa a incoronarlo. Giovanni XXII, alla fine, diede il suo consenso, rifiutando per\u00f2 di concedere a Ladislao il titolo di monarca polacco, senza dunque ledere i diritti di Giovanni di Lussemburgo. Di l\u00ec a poco, il 20 gennaio 1320, Ladislao fu incoronato a Cracovia re: la nomina di sovrano polacco venne al tempo impiegata solo all'interno del suo paese, mentre all'estero tale titolo era riconosciuto in capo al sovrano di Boemia. Il governo di Ladislao risultava circoscritto a due distretti principali: la Piccola e la Grande Polonia, mentre il resto del territorio dell'ex stato polacco era costituito da principati Piast pi\u00f9 o meno indipendenti.\nL'autorit\u00e0 di Ladislao era minacciata da tre vicini forti e ostili: l'ordine teutonico, la Marca di Brandeburgo e la Cechia, mentre l'unico alleato dal 1320 rimaneva l'ungherese Carlo Roberto d'Angi\u00f2. L'accordo si reggeva grazie al matrimonio del re d'Ungheria con la figlia di Ladislao, circostanza che permise allo stato di Cracovia di sopravvivere. Anzich\u00e9 sostenere per il potere nel Sacro Romano Impero i Lussemburgo, come faceva il pontefice, Ladislao parteggi\u00f2 per il casato di Wittelsbach. Per completare il quadro geopolitico, nel 1323, fiducioso del sostegno e dell'approvazione dell'Ungheria, intronizz\u00f2 Boles\u0142aw Trojdenowicz (futuro Jurij II) sul trono del Principato di Galizia-Volinia. Questa manovra garant\u00ec una situazione stabile al confine sud-orientale fino al 1340.\nLa priorit\u00e0 per il re di Cracovia riguardava la Pomerelia, la zona che comprendeva l'importante citt\u00e0 di Danzica. Nel 1319, la parte polacca present\u00f2 alla curia una denuncia ufficiale contro i cavalieri teutonici e il papa accolse le accuse e nomin\u00f2 tre giudici per condurre il processo: questo dur\u00f2 dal maggio 1320 al febbraio 1321 e si concluse con un verdetto favorevole alla Polonia. L'ordine venne obbligato a restituire la Pomerelia e a pagare 30.000 grzywna (un'unit\u00e0 di misura adoperata per l'argento) a mo' di risarcimento. Tuttavia, prima che, per utilizzare un'espressione giuridica moderna, la sentenza passasse in giudicato, i cavalieri teutonici ricorsero in appello. In tale occasione, il papa non assunse una posizione chiara e, pertanto la controversia rimase irrisolta.\nGuerra polacco-teutonica (1326-1332).\nIn un siffatto contesto in cui i tentativi di risolvere pacificamente il conflitto fallirono, Ladislao decise di compiere una mossa rischiosa alleandosi con la Lituania nel 1325, ultimo stato pagano ancora rimasto in Europa. L'accordo con il vicino orientale venne rafforzato dal matrimonio di suo figlio Casimiro con la figlia del granduca lituano Gediminas Aldona. Con l'appoggio dei lituani, Ladislao invase P\u0142ock, in Masovia, e poi nel 1326 attacc\u00f2 la Marca di Brandeburgo, dove i bavaresi Wittelsbach avevano appena assunto il potere. L'invasione suscit\u00f2 critiche diffuse e venne considerata un duro colpo dei pagani alle terre cristiane, ma permise a Brandeburgo di stipulare una resa nel 1329. Al di l\u00e0 dei successi iniziali, tuttavia, i benefici furono scarsi: Ladislao attir\u00f2 le critiche di chi lo riteneva un alleato degli infedeli e dovette iniziare a difendersi dagli attacchi dell'ordine teutonico. La Santa Sede rimase neutrale nei confronti della controversia, senza sostenere o giudicare negativamente le azioni del re di Cracovia. Il precedente attacco in Masovia port\u00f2 a un'alleanza tra il principato di P\u0142ock e i teutonici. Per tutta risposta, nel 1327, Ladislao attacc\u00f2 ancora la Masovia, scatenando la reazione dell'ordine religioso cavalleresco con un'offensiva in Cuiavia. In quel contempo, Giovanni di Lussemburgo, che continuava a rivendicare per s\u00e9 il titolo di re di Polonia, intervenne nel conflitto attaccando la Piccola Polonia e si ferm\u00f2 soltanto quando giunse alle porte di Cracovia. A un armistizio si arriv\u00f2 nel 1328 solo grazie all'intervento del sovrano ungherese, contrario allo scioglimento dello stato di Ladislao. Gi\u00e0 probabilmente prima (1327), il re di Cracovia concluse un accordo preliminare con Carlo Roberto, ipotizzando la successione degli Angioini in Polonia in caso di cessazione della dinastia Piast. Le truppe ceche si mossero verso la Prussia per sostenere le azioni dell'ordine teutonico contro la Lituania costringendo Ladislao, legato dall'alleanza, a sostenere Gediminas: anzich\u00e9 recarsi verso il Baltico, il polacco invase la terra di Che\u0142mno, in mano all'ordine cavalleresco. Un simile intervento port\u00f2 Cracovia all'isolamento politico, poich\u00e9 convinse definitivamente gli osservatori che il Regno agisse a fianco dei pagani. La situazione fu ancora una volta sfruttata da Giovanni di Lussemburgo, alleatosi con l'ordine quando il re polacco concesse a loro soltanto la Pomerelia, e poi, al fianco dei cavalieri, assedi\u00f2 la regione di Dobrzy\u0144. I cavalieri teutonici catturarono il rivale, mentre i cechi costrinsero Venceslao, duca di P\u0142ock, a un omaggio feudale. Fu a quel punto che la Masovia pass\u00f2 sotto l'autorit\u00e0 di Giovanni mentre la guerra imperversava sempre pi\u00f9 a sfavore di Cracovia. Nel 1329, i teutonici attaccarono la Cuiavia, forse in combutta con il voivoda di Pozna\u0144 Vincenzo di Szamotu\u0142y. La rappresaglia scatenata dal monarca di Cracovia, appoggiata dalle truppe ungheresi, lituane e rutene nella terra di Dobrzy\u0144 nel 1330 non sort\u00ec alcun risultato duraturo e l'anno dopo, nel 1331, l'ordine si spinse verso sud dando luogo alla battaglia di P\u0142owce, ampiamente strumentalizzata dalla propaganda di entrambe le fazioni. Dallo scontro non emerse un vero e proprio vincitore, ma le pesanti perdite inflitte ai teutonici ritardarono le attivit\u00e0 dell'ordine. Assicuratisi il predominio nella terra di Dobrzy\u0144 e nel 1332 anche della Cuiavia, solo la mediazione pontificia permise di concludere una tregua di un anno e di sottoporre la controversia all'arbitrato dei re ungheresi e cechi. Approfittando dell'interruzione dei combattimenti, Ladislao organizz\u00f2 una fruttuosa spedizione contro i Piast di G\u0142og\u00f3w, i quali governavano la Piccola Polonia sud-occidentale.\nMorte e lascito.\nNel 1333, quando era ancora in corso la pace, Ladislao il Breve si spense. La sua politica estera, spesso contrassegnata da scelte dubbie e fallimentari (si pensi alle lotte contro i teutonici e alla perdita della sfera di influenza su Slesia e Masovia), condusse a una riduzione territoriale dello stato, sebbene egli riusc\u00ec nel grande compito di mantenere la corona e due principali province della Polonia. I pochi angoli dello stato che non patirono le costanti guerre preservarono un proprio grado di autonomia.\nIl regno di Casimiro il Grande (1333-1370).\nL'unico figlio di Ladislao sopravvissuto a suo padre, Casimiro, fu incoronato due mesi dopo la morte del padre nella cattedrale del Wawel. Questi eredit\u00f2 uno stato diviso in due distretti principali e con le sole terre di Sieradz e \u0141\u0119czyca a collegarli, a cui capo Ladislao aveva posto i Piast di Cuiavia. L'obiettivo principale del periodo iniziale di dominio del nuovo monarca appariva quello di condurre il paese fuori dall'isolamento politico, affinch\u00e9 si risolvesse la disputa con i cavalieri teutonici e cessasse la lotta, ancora formalmente in corso, con i cechi. La sua strategia di manovra fu condotta con il sostegno dei consiglieri della Piccola Polonia (tra cui l'arcivescovo di Cracovia, Jaros\u0142aw Bogoria, il castellano di Cracovia, Spicimir di Tarn\u00f3w e il cancelliere Zbigniew di Szczyrzyc. Essa si caratterizz\u00f2 per essere da un lato piena di estrema cautela e, dall'altro, finalizzata a trarre vantaggio da congiunture economiche favorevoli. Gi\u00e0 prima dell'incoronazione, fu possibile prolungare la tregua in corso con l'ordine teutonico per un anno, cui segu\u00ec un'ulteriore proroga di dodici mesi fino al 1335. I cavalieri teutonici si mostrarono tendenzialmente inclini a effettuare concessioni, accettando di sottoporre il caso ereditato dal figlio di Ladislao ad una commissione di arbitrato, oltre a dichiararsi all'inizio aperti alla possibilit\u00e0 di consegnare Brzeg, in Cuiavia, al duca di Masovia Siemowit II.\nRelazioni con la casata di Lussemburgo, con i Wittelsbach e l'ordine teutonico.\nCasimiro intrattenne presto dei colloqui con la Marca di Brandeburgo nella Piccola Polonia. Nel luglio 1333 fu concluso con loro un accordo di pace in tema di cooperazione lungo la frontiera contro saccheggi e razzie. I cambiamenti avvenuti nello scenario internazionale a met\u00e0 degli anni Trenta concessero a Casimiro l'opportunit\u00e0 di eseguire ulteriori operazioni. Enrico di Carinzia mor\u00ec nel medesimo periodo e la disputa sulla sua eredit\u00e0 interess\u00f2 le principali dinastie della regione: gli Asburgo, i Wittelsbach e i Lussemburgo. Le prime due famiglie, essendo alleate, isolarono Giovanni di Lussemburgo e lo costrinsero a cercare nuovi alleati. Casimiro non esit\u00f2 ad approfittare della situazione: nel maggio 1335 chiese ai Wittelsbach di unirsi alla campagna che intendeva avviare e prov\u00f2 a suggellare l'unione, che avrebbe dovuto essere ratificata a giugno, con la previsione del matrimonio della figlia di Casimiro con il figlio minore dell'imperatore Ludovico il Bavaro e una collaborazione finalizzata contro chiunque avesse violato la pace. I Lussemburgo reagirono prontamente ai piani della Polonia, fiutando il pericolo, inviando a Sandomierz alla fine del mese di maggio del 1535 il figlio del re ceco, il margravio della Moravia Carlo. A seguito dei colloqui con lui intrattenuti si stipul\u00f2 una tregua, sebbene l'atto sottoscritto risultasse in aperta contraddizione con quanto concordato prima, nel 1332, con i teutonici, in quanto si prevedeva di non stipulare mai alcun accordo con il re di Cracovia. La risoluzione della controversia con il vicino meridionale risultava una priorit\u00e0 per Casimiro, quindi cerc\u00f2 di ritardare il pi\u00f9 possibile la ratifica del trattato con Brandeburgo. Invi\u00f2 degli emissari ai Wittelsbach per chiarire i contenuti del trattato di alleanza al fine di guadagnare pi\u00f9 tempo, poich\u00e9 la ratifica del trattato fu posticipata all'8 settembre. Il monarca di Cracovia sfrutt\u00f2 gli oltre due mesi guadagnati e organizz\u00f2 un incontro della sua legazione con Giovanni di Lussemburgo, poi avvenuto a Tren\u010d\u00edn, oggi in Slovacchia e ai tempi appartenente al Regno d'Ungheria. Questa volta, Casimiro era rappresentato solo da dignitari della Piccola Polonia, i quali stavano guadagnando una posizione sempre pi\u00f9 consistente nell'apparato statale. Al termine della riunione del 24 agosto 1335, i delegati delle due parti firmarono un'intesa, sempre a Tren\u010d\u00edn, in base alla quale la casata di Lussemburgo rinunciava al titolo di Polonia e si dimostrava pronta a raggiungere la pace. In cambio, Casimiro doveva impegnarsi a non violare le terre in mano alla Cechia in Slesia e Masovia, anche se forse il polacco non avanz\u00f2 alcuna richiesta esplicita su tali territori. Dopo l'incontro, Giovanni I di Boemia (anche detto di Lussemburgo) non adoper\u00f2 pi\u00f9 il titolo di \"re di Polonia\" e il suo ufficio cess\u00f2 di bollare Casimiro come mero governatore di Cracovia. Si statu\u00ec che l'accordo preliminare sarebbe stato ratificato da Casimiro, ma quest'ultimo ritard\u00f2 l'emissione dei documenti finali, in attesa di ulteriori sviluppi. La data per lo scambio dei documenti fissata per ottobre pass\u00f2, lasciando irrisolto il caso del titolo di re di Polonia.\nContemporaneamente alla questione ceca, Casimiro si prodig\u00f2 per risolvere la disputa con i cavalieri teutonici: intorno al luglio 1335, il re e l'arcivescovo di Gniezno presentarono denunce a papa Benedetto XII contro l'ordine religioso cavalleresco. Da Marienburg, capitale dello Stato monastico, si replic\u00f2 alle accuse inviando alla capitale pontificia copie di documenti che confermavano la concessione della Pomerania e di altre terre. Sin dal principio si comprendeva che processo non sarebbe stato risolto in tempi rapidi e, pertanto, si deleg\u00f2 un tribunale arbitrale che doveva decidere a Visegr\u00e1d. Carlo Roberto e Giovanni di Boemia agirono in veste di pacieri e dettarono le condizioni iniziali per intavolare un trattato di pace tra lo Stato monastico e la Polonia. Fu annullata la concessione ai cavalieri teutonici di Dobrzy\u0144 dal 1329 che pass\u00f2, insieme alla Cuiavia, a Casimiro; la Pomerania, invece, rimase all'ordine religioso e fu costantemente reclamata in futuro dalla corona polacca. I teutonici preservarono inoltre la terra di Che\u0142mno. Inoltre, fu stabilito che le parti avrebbero rinunciato a richiedere qualsiasi danno di guerra e avrebbero concesso l'amnistia ai prigionieri. Casimiro avvi\u00f2 le procedure necessarie alla ratifica degli atti ma, come per i patti di Tren\u010d\u00edn, i tempi furono ritardati consapevolmente, stavolta in attesa degli esiti del processo condotto in curia. Il Congresso di Visegr\u00e1d, ad ogni modo, riusc\u00ec a sanare definitivamente la controversia con i cechi a condizioni pi\u00f9 favorevoli rispetto a prima per Casimiro. Il re di Polonia ottenne per s\u00e9 il titolo conteso da Giovanni di Boemia in cambio di 1.200.000 grossi di Praga e, allo stesso tempo, non assunse alcun impegno in relazione alla Slesia e alla Masovia. L'alleanza venne rafforzata dal progetto di matrimonio della figlia di Casimiro Elisabetta con un nipote di Giovanni di Boemia.\nNonostante si fosse affiancato a Casimiro, nelle controversie nate con l'ordine Giovanni continu\u00f2 a mantenere un atteggiamento filo-teutonico. Assunse a tale scopo il ruolo di mediatore per scongiurare un conflitto e i colloqui avrebbero dovuto avere luogo nel 1337 a Inowroc\u0142aw. Il giorno prima del loro inizio, il sovrano ceco emise una dichiarazione solenne in cui riconosceva come legittime le pretese di Marienburg sulla Pomerania nel 1329. Questa manifestazione fu percepita come un aperto sostegno all'ordine nella controversia e ne segu\u00ec un periodo di incertezza politica. Casimiro prov\u00f2 a rafforzare la sua posizione nel marzo 1337 concludendo un accordo con Ladislao Garbaty, duca di \u0141\u0119czyca e Dobrzy\u0144, in cui quest'ultimo si impegnava a consegnare al re il Ducato di Cuiavia, di sua propriet\u00e0, in cambio della concessione a vita della terra di \u0141\u0119czyca. Un simile patto avrebbe potuto assumere rilievo in ulteriori negoziati con l'ordine, poich\u00e9 avrebbe annullato le decisioni di Visegr\u00e1d in base a cui la Cuiavia non sarebbe stato restituita a Casimiro, ma al principe Ladislao.\nIl punto di partenza per i colloqui a Inowroc\u0142aw, per cui ci si accord\u00f2 per tenerli nuovamente a distanza di anni, fu l'intesa di Visegr\u00e1d. Questa volta, tuttavia, il re polacco ottenne condizioni molto pi\u00f9 favorevoli: prima di tutto, fu abbandonata la scelta di continuare a chiedere la restituzione della Pomerania, rinunciando pertanto una volta per tutte alle terre possedute dal padre del sovrano di Cracovia. Si rinunci\u00f2 anche al possesso della terra di Che\u0142mno, rimasta dunque in mano all'ordine, ma non ai tributi che alcuni feudatari continuarono ad elargire a Cracovia. Nelle trattative, il re di Polonia escludeva la possibilit\u00e0 di dare vita a una futura e ulteriore collaborazione con la Lituania, promettendo altres\u00ec l'amnistia per i suoi sudditi che combattevano a fianco dell'ordine e impiegandosi a liberare i prigionieri in cambio della rinuncia da parte dello Stato monastico a qualsiasi forma di risarcimento. Egli garant\u00ec inoltre che le sue relazioni con l'Ungheria non avrebbero nuociuto ai teutonici e escluse l'eventualit\u00e0 che Carlo Roberto potesse vantare diritti sulla Pomerania. Anche in tale occasione si tenne conto della possibilit\u00e0 che gli Angioini ereditassero i feudi dei Piast in caso di assenza di un erede maschio. Le decisioni finali furono riportate in un documento e timbrate con un sigillo da entrambe le controparti: il termine previsto per la ratifica, espressamente menzionato, risultava di tre mesi. A seguito di tale arco temporale, Casimiro avrebbe ripreso possesso della Cuiavia e della terra di Dobrzy\u0144. A dir la verit\u00e0, alcune delle modifiche territoriali avvennero gi\u00e0 nell'immediato, come per esempio la pacifica ripresa di Inowroc\u0142aw, in Cuiavia, e del castello di Dobrzy\u0144.\nCasimiro non ratific\u00f2 l'accordo, adducendo come pretesto le difficolt\u00e0 affrontate nell'ottenere il documento richiesto da Carlo Roberto, mentre in realt\u00e0 attendeva sviluppi dall'indagine condotta dai delegati della Santa Sede. La commissione pontificia riconobbe la legittimit\u00e0 delle accuse polacche e nel 1338 i preparativi del processo entrarono in una fase decisiva; questo si tenne nel 1339 a Varsavia in contumacia, nonostante le autorit\u00e0 dell'ordine mettessero in dubbio i poteri dei giudici nominati dal papa e rifiutassero di accettare la richiesta. Il verdetto venne emesso il 15 settembre 1339 e indubbiamente arrise alle richieste polacche, poich\u00e9 i giudici sancirono la necessit\u00e0 di restituire la Pomerania, la Cuiavia, Dobrzy\u0144 e Micha\u0142\u00f3w oltre a statuire la necessit\u00e0 per l'ordine religioso cavalleresco di versare un ingente risarcimento. Lo Stato monastico ricorse in appello e il papa, nonostante gli sforzi diplomatici polacchi, riconobbe l'eccepimento dei vizi di formalit\u00e0 da loro segnalati e non approv\u00f2 il verdetto. Il giudizio favorevole a Cracovia fu infine respinto nel 1341, quando Benedetto XII si dichiar\u00f2 propenso a risolvere la controversia in prima persona. All'esito del suo intervento, egli riconobbe i diritti dell'ordine sulla Pomerania e statu\u00ec la sola restituzione delle terre occupate a seguito dell'ultimo conflitto polacco-teutonico. Un tale sviluppo della situazione indubbiamente condizion\u00f2 i cambiamenti nella politica polacca avvenuti nei primi anni Quaranta, che significarono, prima di tutto, una maggiore indipendenza dagli Angioini e uno spostamento verso la casata di Lussemburgo. Casimiro si rec\u00f2 a Praga nel luglio 1341, dove furono avviati i colloqui per dare vita a un nuovo asse polacco-ceco. Si concord\u00f2 il matrimonio di Casimiro con la figlia di Giovanni di Boemia, Margherita, ma questa per\u00ec prima della cerimonia e il nobile Carlo di Moravia dovette orchestrare le nozze del re polacco con la principessa dell'Assia di nome Adelaide.\nNell'autunno del 1341, si tennero ulteriori colloqui con l'ordine teutonico, questa volta a Toru\u0144, alla presenza dei rappresentanti dei Lussemburgo, di Carlo Roberto, di Casimiro e dell\"'Hochmeister\" Dietrich von Altenburg. La morte di quest'ultimo port\u00f2 all'interruzione delle trattative e, di l\u00ec a poco, si spensero pure Carlo Roberto, Benedetto XII e uno dei pi\u00f9 strenui oppositori dello Stato monastico, ovvero l'arcivescovo di Gniezno Ianislao. Di conseguenza, alla corte polacca, la tendenza a proseguire la disputa si affievol\u00ec: i vecchi consiglieri legati a Ladislao furono rimpiazzati da membri pi\u00f9 giovani, spesso propensi a stipulare una pace. Allo stesso tempo, i cambiamenti avvenuti ad Avignone e a Buda incoraggiarono Casimiro a cercare di concludere una volta per tutte i dissapori. Il nuovo pontefice Clemente VI non avanz\u00f2 alcuna proposta per risolvere la controversia, mentre il successore di Carlo Roberto, Luigi I, si concentr\u00f2 sulla politica meridionale e si defil\u00f2 sempre dall'ipotesi di coinvolgimento nella disputa polacco-teutonica.\nNon fu facile risolvere definitivamente il conflitto: i negoziati furono ostacolati sia dalla profonda sfiducia di entrambe le parti che dall'opposizione dell'\u00e9lite della Grande Polonia, la quale, a differenza dei magnati della Piccola Polonia, non pareva incline a raggiungere una rappacificazione. Alla fine, i colloqui iniziarono nel 1343, in gran parte grazie all'intervento dell'arcivescovo mediatore di Gniezno, Jaros\u0142aw Bogoria di Skotniki, uomo con uno spiccato senso della politica e rientrante tra i consiglieri pi\u00f9 fidati di Casimiro il Grande. Ancor prima di cominciare i negoziati, il re polacco rafforz\u00f2 la sua posizione concludendo un'alleanza anti-teutonica con i duchi della Pomerania occidentale, in virt\u00f9 del matrimonio fra il principe Boghislao e la figlia di Casimiro Elisabetta.\nLe conversazioni si tennero presso il castello reale di Kalisz e, come punto di partenza, si ripercorsero le decisioni assunte a Inowroc\u0142aw del 1337. Tenendo presente la mutata situazione politica, nessuna delle controparti fece riferimento ai deludenti risultati dell'arbitrato di Visegr\u00e1d. Secondo il nuovo documento, Casimiro rinunciava ai diritti su tutti i territori di propriet\u00e0 dell'ordine, confermava che lo Stato monastico fosse il detentore delle terre di Che\u0142mno e di Micha\u0142\u00f3w e rinunci\u00f2 infine alle pretese sulla Pomerelia. In cambio, Marienburg restituiva la Cuiavia e la terra di Dobrzy\u0144. Protocolli aggiuntivi regolavano questioni specifiche, come l'invio di un emissario ad Avignone per chiedere la conferma papale, la garanzia della libert\u00e0 per i prigionieri e l'introduzione dell'amnistia per chi avesse preferito non fare ritorno in patria perch\u00e9 al servizio dello schieramento prima a lui ostile. Casimiro si impegn\u00f2 anche a non appoggiare i pagani, cio\u00e8 i lituani, contro i cavalieri teutonici; un ulteriore documento assicurava che gli Angioini non avrebbero cercato di riconquistare le terre assegnate allo Stato monastico in caso di assunzione del potere in Polonia. Il contenuto principale del trattato fu concordato all'inizio di luglio 1343 e il giorno 23 dello stesso mese si tenne uno scambio solenne degli atti a Wierzbica, vicino a Inowroc\u0142aw, combinato con la cerimonia del giuramento di pace. Al fine di evitare complicazioni legate alle garanzie ungheresi (che secondo la parte polacca, avevano in passato vanificato la ratifica dei trattati di Inowroc\u0142aw), nel nuovo trattato si inserirono come garanzia delle figure di spicco che dovevano rimanere fino alla ratifica lontane dal proprio stato di appartenenza, costituite, per quanto riguardava il Regno, dai duchi della Masovia, della Cuiavia, rappresentanti della szlachta della Piccola e della Grande Polonia, nonch\u00e9 dalle principali citt\u00e0. Nei documenti, i firmatari sottoscrivevano l'impegno a rispettare le disposizioni e a invocare il rispetto di tale articolo nel caso in cui la controparte avesse cercato di violarle. Ulteriori atti specifici vennero emessi in un secondo momento da rappresentanti del clero, i quali rinunciavano al risarcimento per i danni materiali accusati a seguito della guerra dell'ordine contro Ladislao e annullavano di fatto il verdetto di una precedente sentenza invece pi\u00f9 favorevole a Cracovia.\nLa firma del trattato di pace instrad\u00f2 una nuova stagione diplomatica tra le due potenze. Sebbene la szlachta della Grande Polonia fosse in gran parte riluttante nei suoi confronti e avesse persino accusato il re di aver effettuato concessioni eccessive, l'intesa gli consent\u00ec di potersi focalizzare del tutto sugli affari orientali e assicur\u00f2 la pace tra polacchi e teutonici per oltre un cinquantennio.\nEspansione ad est.\nIn un contesto in cui l'eventualit\u00e0 di riconquistare la Pomerania stava diventando sempre pi\u00f9 nebulosa, mentre gli Angioini e i Lussemburgo tessevano rapporti con maggiore frequenza (il trattato di alleanza del 1338 era diretto indirettamente contro Casimiro), il re di Polonia fu costretto a cercare opportunit\u00e0 di espansione in una nuova direzione. Nel 1338, a Visegr\u00e1d, il monarca polacco incontr\u00f2 Carlo Roberto, oltre probabilmente al principe di Rutenia Boles\u0142aw Trojdenowicz. Gli storici ipotizzano che ebbero luogo alcuni accordi tripartiti riguardo alla successione al trono ruteno in caso di morte senza eredi da parte di Trojdenowic. \u00c8 possibile che il principe ruteno avesse promesso il Principato di Galizia-Volinia al suo lontano parente, Casimiro, in cambio del suo sostegno nella corsa al trono. La conferma ungherese potrebbe essere stata necessaria a causa delle antiche rivendicazioni ungheresi sull'eredit\u00e0 rutena e per via dei patti di successione tra i Piast e gli Angi\u00f2. Forse una sorta di consenso per l'espansione di Casimiro ad est arriv\u00f2 anche dai cechi: questo spiegherebbe la stesura da parte del re di Polonia nel febbraio 1339 di un documento in cui si garantiva che non avrebbe violato i possedimenti dei Lussemburgo in Slesia e Masovia.\nNell'aprile del 1340, Boles\u0142aw Trojdenowic, divenuto noto come Jurij II di Galizia fu avvelenato dai boiardi, comportando cos\u00ec un vuoto di potere. La politica della Galizia-Volinia era formalmente influenzata dai tartari, ma il principato faceva gola a svariate potenze vicine: la Polonia, il Granducato di Lituania e il Regno d'Ungheria. Casimiro il Grande cominci\u00f2 a prendere seriamente in considerazione l'ipotesi di espandersi verso oriente e, subito dopo la morte di Jurij II, fece il suo ingresso in Rutenia, raggiungendo Leopoli e saccheggiando il tesoro del principe. La citt\u00e0 fu incendiata e i mercanti furono condotti con la forza in Polonia, un atto che ebbe lo scopo di mettere in mostra la risolutezza del sovrano polacco: la spedizione militare vera e propria ebbe luogo due mesi pi\u00f9 avanti con il supporto ungherese. Grazie a tale operazione, Casimiro prese possesso di quello che una volta veniva chiamato Principato di Haly\u010d nel 1349, sebbene le zone pi\u00f9 esterne non furono direttamente incorporate alla Polonia e finirono sotto la giurisdizione del boiardo locale Dmytro Detko. Al contempo, una fetta dei feudi in mano a Jurij II (nello specifico Luc'k, Che\u0142m e Belz) cadde in mano ai lituani.\nMalgrado tutta questa serie di battaglie, Casimiro ottenne un successo temporaneo e fu fautore di una guerra che avrebbe devastato il principato e alcune regioni degli stati circostanti, inclusa la Polonia, per diversi decenni a venire. Gi\u00e0 nel 1340 la parte sudorientale del Regno e l'Ungheria sperimentarono alcune scaramucce e la gravit\u00e0 della situazione \u00e8 testimoniata dal fatto che Casimiro dovette rivolgersi ad altri governanti e alla Santa Sede per chiedere ausilio. Questi present\u00f2 la richiesta di assistenza come necessaria per combattere i tartari infedeli per mezzo di una crociata e, come conseguenza, riusc\u00ec a ottenere da Avignone un'esenzione di due anni dalla decima. Negli anni successivi, Cracovia abus\u00f2 ripetutamente di un simile modus operandi per migliorare la condizione dell'erario.\nLa lotta per Wschowa.\nPur venendo coinvolto nelle vicende del principato a est, Casimiro allo stesso tempo non rinunci\u00f2 ai tentativi di riconquistare i feudi dei Piast in Slesia. Nel 1342 mor\u00ec il duca di \u017baga\u0144 Enrico IV il Fedele, dopo di che suo figlio Enrico V, detto di Ferro, assunse il potere. Questi ritard\u00f2 nel rendere omaggio alla casata di Lussemburgo, progettando allo stesso tempo di riconquistare G\u0142og\u00f3w, che era in mano ceca dal 1331. Enrico V attacc\u00f2 G\u0142og\u00f3w e la espugn\u00f2 nella prima met\u00e0 del 1343; in siffatta situazione, Casimiro finse di dimostrarsi disponibile ad affiancare il duca di \u017baga\u0144, che intendeva stravolgere la geografia politica dell'intera Slesia. In seguito, tuttavia, colp\u00ec inaspettatamente Enrico V e i suoi sostenitori principali, Giovanni da \u015acinawa e Corrado I di Ole\u015bnica, al fine di riconquistare la terra di Wschowa, situata entro i confini storici della Grande Polonia. Dopo i fallimenti iniziali, l'esercito di Casimiro cattur\u00f2 Wschowa, devastando i ducati di \u017baga\u0144 e \u015acinawa e incendiando il centro principale di questa seconda entit\u00e0 amministrativa. I principi della Slesia furono costretti a chiedere la pace, accettando a quel punto di consegnare Wschowa e i dintorni a Cracovia. Il conflitto locale fu favorevole ai Lussemburgo, perch\u00e9 il duca sconfitto di \u017baga\u0144 si rivolse ai cechi e nel novembre 1344, a Praga, pag\u00f2 un tributo feudale a Giovanni. Inoltre, restitu\u00ec al principe tutte le terre occupate, inclusa una met\u00e0 di G\u0142og\u00f3w, e promise di aiutarlo a riconquistare Wschowa.\nGuerra con la casata di Lussemburgo.\nAll'inizio, non sembrava che il conflitto minore in Slesia avrebbe potuto ingenerare ulteriori ripercussioni. Invece, al contrario, Giovanni di Boemia ne usc\u00ec fortemente rinvigorito, guadagnandosi un fedele vassallo e alleato, ovvero Enrico detto il Ferro. Le relazioni tra il re ceco e il suo omologo polacco peggiorarono, spingendo il secondo a cercare nuovi soci; nel gennaio 1345, Casimiro il Grande stipul\u00f2 un'alleanza con i Wittelsbach, al fine di raggiungere una connessione pi\u00f9 stretta con la Marca di Brandeburgo. Una simile manovra fu probabilmente incentivata dell'ultimo principe indipendente della Slesia, Bolko II di \u015awidnica, gi\u00e0 alleato di Casimiro. Nonostante non fosse lo scopo ufficiale, si comprendeva tra le righe che tale intesa era diretta contro i Lussemburgo. L'accordo fu siglato con il matrimonio della figlia di Casimiro Kunegunda e del figlio del conte palatino del Reno Ludovico il Bavaro, Ludovico VI di Baviera, concluso a met\u00e0 del 1345. La vasta coalizione anti-ceca composta da Polonia, Brandeburgo, ducato di \u015awidnica e Ungheria faceva a quel punto assai paura agli occhi di Praga e la sua ascesa turb\u00f2 anche il papa, che tent\u00f2 invano di opporsi alla consegna del trono imperiale a Ludovico il Bavaro.\nLe relazioni della Polonia con la Cechia proseguirono il loro percorso di deterioramento. Tra gli eventi maggiormente significativi, si pu\u00f2 citare l'imprigionamento nel marzo 1345 a Kalisz di Carlo di Moravia, figlio di Giovanni di Boemia, di ritorno da una spedizione prussiana e candidato al ruolo di imperatore. Quale motivazione ufficiale fu dichiarato il mancato pagamento di debiti e, sebbene Carlo riusc\u00ec a evadere poco dopo, la vicenda non and\u00f2 dimenticata. A maggio, Giovanni assalt\u00f2 infatti il duca di \u015awidnica, Bolko II, alleato sia dell'imperatore che di Casimiro. Il re di Polonia si un\u00ec alla guerra e attacc\u00f2 il ducato di Troppau, evento a cui fece seguito l'assedio di Cracovia da parte dei cechi. I rinforzi ungheresi invocati da Casimiro giunsero presto in aiuto, infliggendo pesanti perdite ai cechi nelle battaglie verificatesi vicino a Lel\u00f3w e B\u0119dzin. Non partecip\u00f2 alla guerra invece l'imperatore, nonostante gli obblighi derivanti dal rapporto di alleanza. Non intravedendo alcuna possibilit\u00e0 di successo, Giovanni di Boemia si ritir\u00f2 da Cracovia e, a settembre, concluse una tregua con il monarca polacca e con Bolko II Ma\u0142y per due mesi. Papa Clemente VI, sostenitore della casata di Lussemburgo, si attiv\u00f2 in prima persona per la risoluzione del conflitto, allo scopo principale di scongiurare l'ipotesi che un nuovo membro della famiglia Wittelsbach potesse diventare il sovrano del Sacro Romano Impero. Nel 1347 annunci\u00f2 la sua detronizzazione, alla quale risposero gli elettori del reich con l'elezione di Carlo IV di Lussemburgo a re di Germania. Giovanni di Boemia si spense nello stesso anno e Ludovico il Bavaro nel 1348. In tale situazione politica, il conflitto ceco-polacco perse di valore per la Santa Sede. Di conseguenza, sia Casimiro che Carlo di Lussemburgo si prodigarono per cessare la schermaglia: il re di Polonia e Bolko II cercarono segretamente di rafforzare la loro posizione in Slesia, ma l'unico risultato concreto ottenuto fu la nomina di un loro fantoccio nel ducato di Jawor. Nel frattempo, nell'aprile 1348, il re di Germania e Boemia eman\u00f2 una serie di documenti che ribadiva in maniera solenne l'incorporazione e i diritti vantati dai Lussemburgo sulla Slesia e sulla Lusazia, annesse alla corona del Regno di Boemia. Poco pi\u00f9 di sei mesi dopo, nel novembre 1348, la Polonia e la Cechia conclusero un patto che pose fine alla guerra formalmente e, a parte la retorica nella forma, non risultava apportato alcun mutamento territoriale.\nConflitto con la Lituania.\nApprofittando della vantaggiosa situazione internazionale (Luigi d'Ungheria indaffarato in Dalmazia, la Lituania indebolita dai cavalieri teutonici e la tregua temporanea in vigore con i tartari), Casimiro decise nel 1349 di giungere di nuovo in Rutenia, bramoso di assorbire la parte precedentemente incorporata del Principato di Galizia-Volinia nel Granducato di Lituania. Come risultato del trattato di pace, il principe Liubartas ricevette Luc'k, dove avrebbe regnato su concessione polacca. La manovra di Casimiro si rivel\u00f2 effimera, poich\u00e9 nel 1350 i lituani scagliarono una controffensiva spingendosi dapprima verso \u0141\u0119czyca e, diversi mesi dopo, a Leopoli e Haly\u010d: le terre nei dintorni di Sandomierz e di \u0141uk\u00f3w ne uscirono profondamente danneggiate. Una consistente porzione della Rutenia era a quel punto di nuovo in mani lituane. Un'altra spedizione, questa volta con l'appoggio ungherese, fu organizzata nel 1351: prima di allora per\u00f2, nel 1350, il re d'Ungheria aveva concluso un nuovo trattato di successione in cui si affrontava la questione relativa al possesso della Rutenia, alla quale la corona di Santo Stefano aspirava. In virt\u00f9 di questo accordo, la Polonia poteva prendere il controllo della Rus' a condizione che dopo la morte di Casimiro, oltre che in caso di assenza di un erede maschio, il trono sarebbe passato agli Angioini. Qualora ci\u00f2 non fosse avvenuto, i magiari avevano il diritto di acquistare la Rutenia dalla Polonia per la somma di 100.000 fiorini.\nA capo dell'offensiva del 1351 si pose Luigi d'Ungheria, in quanto il sovrano polacco si era ammalato e la causa risultava incerta. La condizione del re di Polonia doveva apparire grave, se si pensa al fatto che la szlachta promise a Luigi a Lublino di accettarlo come primo nella linea di successione per il trono. La campagna stessa metteva in evidenza che le azioni eseguite dagli ungheresi, piuttosto che funzionali a realizzare gli interessi degli alleati, erano finalizzate ad esaudire i propri. A seguito di colloqui con il principe lituano K\u0119stutis, fu deciso che questi sarebbe stato battezzato da un uomo di chiesa magiaro, cosicch\u00e9 si poteva poi in teoria costituire un arcivescovado indipendente in Lituania. Queste disposizioni, sebbene in contraddizione con gli obiettivi polacchi, non furono attuate perch\u00e9 K\u0119stutis non intendeva davvero convertirsi e avviare un percorso di cristianizzazione per la sua terra: tra l'altro fu forse proprio grazie ai polacchi che, dopo aver abbandonato Buda, riusc\u00ec a fuggire pi\u00f9 a nord. Le differenze tra ungheresi e polacchi emersero altres\u00ec durante la spedizione infruttuosa dell'anno successivo. In vista del fallito assedio di Belz, gli ungheresi intrapresero autonomamente i negoziati con i baltici. La Volinia rimase all'interno del Granducato e la fragilit\u00e0 dei polacchi spinse il Khanato dell'Orda d'Oro ad attaccare la Piccola Polonia. La situazione dovette raggiungere una certa gravit\u00e0, perch\u00e9 Casimiro decise di vendere gli oggetti di valore raccolti nel tesoro della cattedrale di Gniezno e il papa invit\u00f2 i governanti cristiani a intraprendere una crociata contro i tartari. La tregua con il Granducato fu conclusa nel 1352, ma fu presto interrotta dagli stessi lituani. Un anno dopo la sua firma, il duca Liubartas espugn\u00f2 e diede alle fiamme Leopoli e Haly\u010d. Il re di Polonia decise di vendicarsi, raggiungendo Belz nel 1353: quella che doveva essere una rapida rappresaglia si trasform\u00f2 in una lotta lunga, distruttiva per la Polonia orientale e soprattutto dispendiosa in maniera ingente. Constatando che non si riusc\u00ec a ottenere ulteriori aiuti militari da nessuno dei vicini della Lituania (incluso il suo nemico secolare, il \"Deutschordenstaat\"), Casimiro cominci\u00f2 a cercare una strategia pacifica di risoluzione del conflitto.\nAllo stesso tempo, strinse accordi di un certo spessore con i Lussemburgo. In base alle decisioni prese a Buda nel maggio 1353 e infine a Praga nel maggio 1356, il re ceco Carlo liber\u00f2 il ducato di Masovia dalla dipendenza feudale, un atto in cambio del quale Casimiro cedette due citt\u00e0 della Slesia: Kluczbork e Byczyna. Queste decisioni si rivelarono una tappa importante nel riportare la Masovia sotto la sfera di influenza dalla Polonia. Gi\u00e0 nel 1351, Casimiro prese in consegna i possedimenti di Boleslao III di Plock, ucciso sul campo di battaglia, e ne assunse anche la piena sovranit\u00e0. Il trattato con la casata di Lussemburgo fu importante pure nel contesto dell'espansione orientale: questo perch\u00e9, probabilmente, mentre si dividevano le sfere d'influenza tra Boemia, Ungheria e Polonia nell'Europa orientale, a Casimiro fu concessa mano libera (anche indirettamente dall'imperatore del Sacro Romano Impero) per risolvere con le buone la \"questione lituana\". L'unica fazione che usc\u00ec lesa del congresso di Praga fu l'ordine teutonico, poich\u00e9 una delle motivazioni principali su cui si basava l'esistenza dello Stato monastico riguardava la necessit\u00e0 di tenere in piedi una potenza forte che proseguisse la secolare campagna contro i pagani lituani. Si pu\u00f2 agevolmente comprendere come il placet di vari stati alle trattative che intendeva avviare Cracovia con un'entit\u00e0 considerata nei decenni passati come \"assolutamente ostile\" costituisse una contraddizione insanabile. La svolta nella politica verso la confinante Lituania avvenne nel 1356, quando Casimiro concluse un accordo di alleanza con la Lituania. I documenti relativi a questo trattato non sono sopravvissuti, ragion per cui non si conoscono disposizioni specifiche e ci\u00f2 che era riportato viene solo in parte tramandato da fonti non coeve. Il timore per la costituzione di un nuovo asse si riflesse soprattutto nelle lamentele inviate da Marienburg alla capitale apostolica. Nel 1357, la svolta nelle relazioni con i baltici cominci\u00f2 probabilmente a sortire i suoi primi effetti, quando Casimiro si rivolse alla Santa Sede con un chiaro piano per cristianizzare il suo vicino orientale. La supplica indirizzata ad Avignone prevedeva l'istituzione di una Chiesa in Lituania subordinata all'arcivescovado di Gniezno. Poich\u00e9 questo piano violava gli interessi dell'arcidiocesi di Riga, la pi\u00f9 influente entit\u00e0 clericale presente nel Baltico di allora, il pontefice tratt\u00f2 la questione con apparente indifferenza e incaric\u00f2 il vicecancelliere di esaminare i dettagli, il che in effetti significava bloccare l'iniziativa polacca. Visto il fallimento di Casimiro, l'imperatore Carlo IV, probabilmente per conto suo, l'anno successivo avanz\u00f2 la proposta di cristianizzare la Lituania. Neanche lui ebbe successo, perch\u00e9 i duchi lituani posero condizioni impossibili, segno della loro scarsa volont\u00e0 ad abbandonare le antiche tradizioni. In cambio dell'accettazione del battesimo, chiedevano infatti la restituzione di tutte le terre conquistate a loro scapito dallo Stato monastico situate grosso modo in quello che \u00e8 oggi l'oblast' di Kaliningrad. Nonostante la Lituania rimase per il momento uno stato pagano, i rapporti con il Regno non ne risentirono: Casimiro il Grande torn\u00f2 al concetto paterno di cooperazione con i duchi lituani, favorendo un graduale rafforzamento dell'influenza polacca nelle terre rutene e una stabilizzazione della situazione in Masovia, fino ad allora vittima delle frequenti incursioni lituane.\nLa politica degli ultimi anni di regno.\nAll'inizio degli anni '60 si verific\u00f2 un conflitto tra due correnti, quella angioino-asburgica e quella lussemburghese: si decise di scongiurare il rischio di un conflitto nominando un tribunale arbitrale composto da Casimiro III e Bolko II \u015awidnicki. Il primo, almeno formalmente, cercava di far valere le ragioni del clero, il secondo quelle imperiali. La decisione finale fu in gran parte influenzata dal matrimonio dell'imperatore Carlo IV con la nipote di Casimiro, la figlia del principe della Pomerania Boghislao V. Questa unione rafforz\u00f2 la posizione di Carlo in Pomerania e allo stesso tempo neutralizz\u00f2 efficacemente qualsiasi azione di Casimiro: il verdetto del tribunale arbitrale fu annunciato a Cracovia nel dicembre 1363. Ai sensi dello stesso, le parti dovevano cessare le ostilit\u00e0 e tornare allo status quo esistente prima dell'inizio della controversia. Il tribunale arbitrale non era in alcun modo collegato agli interessi polacchi, ma risultava la prima prova visibile della crescente posizione di Casimiro il Grande sull'arena internazionale. Per firmare il trattato di pace, si indisse un congresso cerimoniale a Brno, che, tuttavia, non port\u00f2 ad alcun accordo vincolante tra i Lussemburgo e gli Angi\u00f2. In siffatta situazione, Casimiro, agendo da arbitro, convoc\u00f2 Luigi I d'Ungheria e Carlo IV a Cracovia e ne segu\u00ec un congresso, tenutosi nel settembre 1364, al termine del quale si sigl\u00f2 l'accordo di pace finale. Si tenne in seguito una sontuosa festa lunga ben 21 giorni organizzata da Miko\u0142aj Wierzynek, che viene descritta nella cronaca, tra gli altri scrittori, di Jan D\u0142ugosz. Allo stesso tempo, durante l'incontro di Cracovia, Luigi accenn\u00f2 ancora una volta ai suoi diritti sull'eventualit\u00e0 di ereditare il trono polacco.\nNel febbraio 1365 Casimiro si spos\u00f2 per la quarta volta, nonostante non fosse riuscito ad ottenere dal papa l'annullamento della sua precedente relazione con Adelaide d'Assia. La nuova regina divenne Edvige, figlia di Enrico V il Ferro, principe di G\u0142og\u00f3w e di \u017baga\u0144. Questa relazione, a causa della possibilit\u00e0 della nascita di un discendente maschio, appariva contro gli interessi degli Angi\u00f2 e rendeva pi\u00f9 concreti i timori che l'ingerenza polacca in Slesia, anche nella regione facente capo ai Lussemburgo, si accrescesse. D'altro canto per\u00f2, papa Urbano V non accett\u00f2 il matrimonio e solo gli sforzi della diplomazia polacca e ungherese salvarono Casimiro dalle responsabilit\u00e0 derivanti della dispensa papale falsa prodotta in patria. Per questi motivi, le nozze non ricevettero l'approvazione della chiesa nel 1369 circa, circostanza che potrebbe far comprendere come mai il nipote del monarca polacco, Casimiro IV di Pomerania, avesse lo stesso nome: si intendeva infatti tenerlo in considerazione come papabile successore.\nCasimiro il Grande mor\u00ec improvvisamente il 5 novembre 1370: durante il suo dominio, lo stato polacco riacquist\u00f2 la posizione sullo scenario internazionale perduta nei secoli della frammentazione interna e, allo stesso tempo, sub\u00ec un'espansione territoriale, in virt\u00f9 delle terre rutene sottomesse e della supremazia riottenuta sulla Masovia.\nIl regno di Luigi d'Ungheria (1370-1382).\nSecondo le disposizioni dinastiche che erano state sancite sin dai tempi di Ladislao, Luigi I d'Ungheria detto il Grande sarebbe diventato il re polacco, ovvero il sovrano di una delle pi\u00f9 estese e stabili entit\u00e0 territoriali dell'Europa del XIV secolo. Accettando la corona di Cracovia, Luigi si asteneva dalla possibilit\u00e0 di sottrarre la Galizia-Volinia in mano polacca in favore dell'Ungheria. Sin dal momento della sua incoronazione, Luigi fu costretto a combattere la schiera d'opposizione presente nel suo regno: si dovette prodigare in tal senso soprattutto nella Grande Polonia, sebbene gli scontri coinvolsero anche la Piccola Polonia. La prima incomprensione riguard\u00f2 il funerale di Casimiro il Grande, organizzato prima dell'arrivo del nuovo sovrano. In seguito, si scaten\u00f2 un conflitto con il nipote adottivo del precedente monarca, Casimiro IV di Pomerania, al quale il vecchio re lasci\u00f2 in eredit\u00e0 vasti feudi, forse con l'intento di sponsorizzarlo come suo erede. La controversia si risolse attraverso un procedimento giudiziario: Casimiro ricevette la terra di Dobrzy\u0144 e tre castelli, e dovette altres\u00ec rendere omaggio a Luigi. Un ulteriore conflitto port\u00f2 al ritorno del principe di Gniewkowo, Ladislao il Bianco, nel 1373. Dopo diversi anni di ripetute lotte, quest'ultimo strinse un accordo con il re in cui rinunciava al Ducato di Gniew ricevendo 10.000 fiorini e una rendita perpetua dall'abbazia di Pannonhalma, situata in Ungheria.\nGi\u00e0 dalle prime fasi, il potere in Polonia fu esercitato dalla reggente, la madre di Luigi, Elisabetta \u0141okietk\u00f3wna. Il re stesso torn\u00f2 in Ungheria subito dopo la sua incoronazione, portando con s\u00e9 le insegne polacche. In primis, Elisabetta si focalizz\u00f2 sul controllo della situazione nella ribelle Grande Polonia, restituendo inoltre i beni che Casimiro il Grande confisc\u00f2 a persone che non erano in grado di dimostrare le loro rivendicazioni sui feudi. I fini perseguiti erano semplici: ingraziarsi la classe nobile e assicurare inoltre il trono polacco a una delle tre figlie di Luigi. La successione all'interno della dinastia angioina fu inizialmente osteggiata sia dal clero che dalla borghesia e dalla szlachta. La reggente ag\u00ec intraprendendo secondo uno schema preciso, ottenendo gradualmente il sostegno delle varie citt\u00e0. A tale scopo, nel 1374, Luigi concesse un privilegio alla nobilt\u00e0 polacca attiva a Koszyce. In cambio, tra le altre cose, di una sostanziale riduzione delle tasse e della liquidazione delle imposte straordinarie, i nobili accettarono di affidare il trono a una delle figlie di Luigi: si tratt\u00f2 del primo privilegio generale in Polonia concesso a tutta l'aristocrazia.\nNel 1375 Elisabetta si dimise dalla reggenza e torn\u00f2 a Buda, mentre il re si fece vedere in Polonia per un breve periodo. Lo scopo principale della visita, tuttavia, non era quello di risolvere il problema della reggenza, ma di sopprimere le rivolte nella Rutenia Rossa, considerata da Luigi un principato separato, dove gli interessi ungheresi non erano inferiori a quelli polacchi. Prima di partire, il sovrano magiaro scelse di cedere il potere a un gruppo di fidati consiglieri attivi nella Piccola Polonia. Questa soluzione temporanea fu ampiamente contrastata ed Elisabetta dovette riprendere la reggenza, restando in Polonia fino al 1376, quando ripart\u00ec dopo i disordini avvenuti a Cracovia. Nel frattempo, in Grande Polonia esplosero delle scaramucce tra le famiglie aristocratiche del posto. Nel 1378 Ladislao II di Opole assunse il ruolo di governatore locale, ma a seguito dell'insurrezione guidata da Bartosz di Odolan\u00f3w nello stesso anno perse il potere. Elisabetta \u0141okietk\u00f3wna divenne reggente per la terza volta, ma dopo la sua morte avvenuta nel 1380, Buda affid\u00f2 il governatorato al vescovo di Cracovia Zawisza di Kurozw\u0119ki. Quando anche questi si spense nel 1382, Luigi nomin\u00f2 reggente Sigismondo di Lussemburgo, promesso alla potenziale erede al trono, Maria. Il giovane nobile, all'epoca quattordicenne, cominci\u00f2 a combattere contro l'opposizione in Grande Polonia. Mentre erano in corso i preparativi per l'assedio di Odolan\u00f3w, Luigi I d'Ungheria per\u00ec il 10 settembre a Trnava, in Slovacchia.\nNella politica di Luigi, la Polonia occup\u00f2 un ruolo marginale e lo stesso sovrano non si cur\u00f2 della situazione economica divenuta pi\u00f9 precaria negli anni. Con l'assegnazione alla nobilt\u00e0 di privilegi legali ed economici, si innesc\u00f2 una grave crisi di bilancio; allo stesso tempo, il fatto che un sovrano straniero fosse stato eletto al trono gener\u00f2 profondi cambiamenti nella percezione del potere. Il concetto di monarchia patrimoniale fu infatti rimpiazzato dalla convinzione che la Corona del Regno di Polonia (), che poneva il re nella posizione di sovrano di uno stato indivisibile ma che non si identificava esclusivamente con la sua persona. Il governo di Luigi port\u00f2 anche al rafforzamento della posizione della nobilt\u00e0 della Piccola Polonia, tanto che i favori da lui concessi avviarono un periodo di condizionamento e peso della szlachta nella vita politica tale da perdurare fino alla dissoluzione della Confederazione polacco-lituana nel 1795.\nIl periodo dell'interregno (1382-1384).\nQuando nel 1374 Luigi convinse la nobilt\u00e0 ad accettare una delle sue figlie come regina, non era chiaro quale di esse sarebbe salita sul trono polacco. In principio, fu proposta Caterina, ma la giovane, all'et\u00e0 di soli otto anni, mor\u00ec nel 1378. Di conseguenza, Luigi decise che il trono polacco sarebbe andato a Maria e quello ungherese a Edvige: la situazione, tuttavia, mut\u00f2 dopo la morte del re. La sua vedova, Elisabetta di Bosnia, sostenuta dalla maggioranza delle frange nobili magiare, si oppose sia alla cessione del trono polacco a Maria e al suo eventuale matrimonio con Sigismondo di Lussemburgo. Alla fine, si statu\u00ec che Maria avrebbe preso il potere in Ungheria. Considerata la situazione, nel novembre 1382, in Polonia, si indisse un incontro ufficiale a Radomsko tra vari membri della szlachta, dove i rappresentanti dei due distretti principali decisero di rinnegare l'ipotesi di proseguire l'unione personale con l'Ungheria, considerando che la regina avrebbe operato da Buda. In pi\u00f9, si opt\u00f2 per non rinnegare le decisioni prese a Ko\u0161ice tempo prima e, un mese dopo, a Wi\u015blica, queste decisioni furono presentate all'attenzione della corte ungherese. Fu allora che si scongiur\u00f2 la possibilit\u00e0 di salita al trono di Sigismondo di Lussemburgo, sostenuto invece da alcuni esponenti provenienti dalla Grande Polonia.\nLa situazione sembrava chiara, ma i dissidi interni in Polonia generarono uno scontro civile passato alla storia come guerra tra le famiglie Grzyma\u0142a e Na\u0142\u0119cz. I principali comandanti erano lo starosta di Domarat da Pierzchno e il duca Siemowit IV di Masovia, sostenuto da chi lo vedeva come papabile successore al trono polacco. I combattimenti si trascinarono ed entrambe le parti decisero di desistere assicurando il loro placet a Maria. Alla fine, nel febbraio 1383, ci fu una reazione da parte della corte ungherese: la legazione in arrivo a Sieradz inform\u00f2 che Edvige era stata assegnata al trono polacco e, con l'avvicinarsi della data dell'incoronazione, le possibilit\u00e0 di Siemowit IV di conquistare il potere aumentarono. Insediatosi in gran parte della Grande Polonia nel corso della guerra sopraccitata, riscosse un notevole sostegno in questo distretto, tanto che costrinse i preoccupati aristocratici della Piccola Polonia a stabilire una tregua. A marzo fu convocato un congresso a Sieradz per decidere una risposta alle proposte ungheresi di febbraio. La Grande Polonia tent\u00f2 di supportare la candidatura di Siemowit, cosicch\u00e9 questi sarebbe diventato il marito di Edvige, fino a quel momento promessa all'austriaco Guglielmo I d'Asburgo. Nonostante il numero di sostenitori del duca di Masovia fosse in inferiorit\u00e0 numerica, i signori di Cracovia riuscirono a ritardare l'elezione: non si selezion\u00f2 alcun candidato per il re, ma fu incoronata solo Edvige, a condizione che alla Polonia tornasse il possesso in Ritenia Rossa e i feudi appartenenti a Ladislao II di Opole.\nDi fronte alla minaccia costituita da Siemowit, Elisabetta di Bosnia accett\u00f2 le condizioni e si convinse a recarsi in Polonia per la Pentecoste del 1383. Fu allora che Siemowit si ingegn\u00f2 per elaborare un piano volto a rapire Edvige: lo scopo era quello di farla prigioniera, sposarla e farsi incoronare come sovrano di Polonia al fianco di lei. Con il probabile intervento degli abitanti della Piccola Polonia, la regina ungherese fu informata dei piani del duca di Masovia, ragion per cui Elisabetta ritard\u00f2 il suo arrivo in Polonia lo fiss\u00f2 per novembre del 1383. Nel contempo, Siemowit riprese le operazioni militari contro la Cuiavia e la Grande Polonia, conquistando la prima entro la fine di maggio. Quindi convoc\u00f2 un congresso a Sieradz, dove i suoi sostenitori lo acclamarono come re. Tuttavia, l'arcivescovo di Gniezno, Bodzanta, presente alla riunione, rifiut\u00f2 di presidiare l'incoronazione e, di fronte al fallimento di Sieradz, Siemowit assalt\u00f2 nuovamente la Grande Polonia e cinse d'assedio Kalisz. La controversia venne risolta grazie alle intimidazioni dell'arcivescovo Bodzanta, che si rec\u00f2 personalmente in Piccola Polonia. In siffatto contesto, Siemowit accett\u00f2 di stipulare una tregua, ma il suo sostenitore Bartosz di Odolan\u00f3w non arrest\u00f2 la sua campagna militare. Ci\u00f2 forn\u00ec ai signori di Cracovia un pretesto per giungere a un'intesa definitiva con il duca di Masovia. Con l'appoggio delle truppe ungheresi al seguito di Sigismondo di Lussemburgo, la Masovia fu attaccata e fu imposta una tregua a Siemowiec.\nLa situazione sembrava finalmente risolta, ma Elisabetta di Bosnia, contrariamente a quanto aveva fatto lasciare intendere, non part\u00ec per la Polonia. Cominci\u00f2 invece a presentare sempre pi\u00f9 pesanti richieste da parte dei polacchi, culminate con l'imprigionamento di un influente nobile polacco che minacciava di invalidare i diritti al trono di Edvige. L'interregno continu\u00f2 a trascinarsi, ragion per cui nel marzo 1384 fu convocato un congresso a Radomsko, il quale stabil\u00ec le regole per il funzionamento dello stato in assenza di un governante: gli storici considerano questo momento come un esempio di maturit\u00e0 politica raggiunta dalla szlachta e della loro capacit\u00e0 di cooperazione con l'\u00e9lite borghese. La convenzione mise in evidenza come la nazione polacca potesse funzionare senza un'autorit\u00e0 centrale, nello stesso momento in cui Elisabetta tent\u00f2 di ritardare l'incoronazione. La donna invi\u00f2 Sigismondo di Lussemburgo a Cracovia come suo governatore, scelta che non fece piacere all'aristocrazia polacca della Piccola Polonia riunitasi a S\u0105cz. S\u0119dziw\u00f3j di Szubin, il nobile in precedenza incarcerato da Elisabetta, torn\u00f2 in Ungheria e forse la sua missione influenz\u00f2 il cambio di decisione della regina, la quale, finalmente, in autunno si convinse a inviare Edvige in Polonia. Il 13 ottobre 1384 questa arriv\u00f2 a Cracovia, dove tre giorni dopo ebbe luogo l'incoronazione che chiuse il pi\u00f9 lungo interregno nella storia della Polonia.\nIl regno di Edvige d'Angi\u00f2 (1384-1386).\nL'incoronazione di Edvige si dimostr\u00f2 fruttuosa, ma non risolse ogni problema. La regina aveva solo dieci anni ed era ancora formalmente sotto la custodia di sua madre, circostanza che permise a Elisabetta di interferire negli affari polacchi. Inoltre, Edvige non aveva un marito, con il risultato che tale stato delle cose era ritenuto inaccettabile dalla societ\u00e0 medievale. Sebbene fosse stata promessa nel 1378 a Guglielmo d'Asburgo con la formula canonica \"sponsalia de futuro\", i signori della Piccola Polonia rifiutarono l'eventualit\u00e0 di accettarlo al trono. Pertanto, si decise di intraprendere dei colloqui con la Lituania i cui esiti apparivano in prima battuta nebulosi. Una possibile unione tra le due entit\u00e0 avrebbe garantito gli interessi della Polonia nel Principato di Haly\u010d, in Podolia e in Volinia, oltre che soddisfare quegli esponenti politici della Piccola Polonia contrari a Buda. Risvolti importanti potevano inoltre verificarsi anche per la Masovia, una regione direttamente minacciata dalle incursioni lituane. D'altro canto, tuttavia, un rapporto di questo tipo avrebbe ripresentato la minaccia teutonica all'orizzonte, a diversi anni di distanza, e avrebbe reso impraticabile l'idea di poter portare avanti la collaborazione con l'Ungheria. Per quanto riguarda il primo dei dubbi segnalati, va tenuta presente la posizione geografica dello Stato monastico, che si sarebbe trovato costretto a dover fronteggiare due potenze ostili, e la possibilit\u00e0 per i cavalieri di giocarsi la carta della Lituania come stato ancora pagano. Dal punto di vista di Vilnius, pi\u00f9 che l'argomento religioso, era quello militare ad aver trovato sostenitori tra quei membri della nobilt\u00e0 lituana che desideravano trovare un appoggio nella lotta contro l'ordine teutonico. Simili considerazioni non devono per\u00f2 far pensare che nel 1384 la situazione del Granducato fosse critica: a seguito di un periodo di crisi ingenerato dalla morte di Algirdas e contrassegnato dalla guerra civile tra il principe K\u0119stutis e suo figlio Vitoldo, il nuovo sovrano Jogaila stava infatti riuscendo nell'intento di stabilizzare lentamente la situazione nel suo paese. Il suo ribelle cugino Vitoldo, destinato a diventare uno dei pi\u00f9 influenti sovrani della Lituania, fu accontentato assegnandogli il permesso di governare alcuni feudi, evento che imped\u00ec la prosecuzione dell'alleanza intrapresa da questi contro Jogaila con i cavalieri teutonici. Nello stesso frangente, l'ordine fu respinto dalla fortezza di Neu-Marienwerder appena costruita nei pressi di Kaunas e dovette cercare di coprirsi la ritirata. Tale manovra militare fu incoraggiata da Jogaila perch\u00e9, dopo molti anni e almeno temporaneamente, il conflitto con la crescente Moscovia termin\u00f2. Nel 1382, i mongoli guidati dal khan Toktamish si spinsero a est nell'ambito di una feroce offensiva, saccheggiando non solo gran parte delle citt\u00e0 lungo la strada, ma sottomettendo pure la capitale Mosca. Probabilmente questi eventi spinsero il principe di Mosca Demetrio di Russia a concludere un trattato di pace con Jogaila, oltre ad avviare delle trattative sul matrimonio tra il principe lituano con sua figlia Sofia. La situazione geopolitica del tempo permetteva dunque alla Lituania di potersi muovere con una certa tranquillit\u00e0. Le minacce principali risultavano le campagne dell'ordine teutonico, impegnato nella secolare crociata, che proseguivano in maniera imperterrita e ostinata causando gravi danni nelle regioni di confine come la Samogizia, e la relativa fragilit\u00e0 dello stato lituano, soprattutto se comparata alla pericolosit\u00e0 in potenza di tutti gli stati confinanti.\nNon \u00e8 chiaro quale fazione - polacca o lituana - present\u00f2 l'iniziativa per il matrimonio tra Jogaila e la regina Edvige. Secondo gli scritti di Jan D\u0142ugosz, fu il principe lituano a chiedere la mano della figlia di Luigi, mentre secondo le cronache lituane, la richiesta giungeva dai signori della Piccola Polonia. A causa della mancanza di qualsivoglia base storica tangibile, \u00e8 altres\u00ec impossibile determinare quando iniziarono i negoziati volti a combinare le nozze. Forse, come segnale dell'interesse di Jogaila per il trono polacco, andrebbe ricordato il privilegio per i mercanti di Lublino gi\u00e0 da lui concesso nel 1383, mentre i colloqui preliminari si tennero verosimilmente l'anno successivo. In seguito, nel gennaio 1385, la legazione lituana chiese ufficialmente la mano di Edvige, affermando che Jogaila si impegnava ad accettare il cristianesimo e a unire il Granducato di Lituania con il Regno di Polonia. La proposta fu accettata dal congresso generale convocato a Cracovia in estate, con l'apparente silenzio-assenso di Elisabetta di Bosnia. La situazione mut\u00f2 improvvisamente quando Elisabetta torn\u00f2 a proporre il matrimonio di Edvige con l'austriaco Guglielmo, tanto da spingere gli Asburgo a giungere a Cracovia per suggellare fisicamente il matrimonio. Tuttavia, questi non furono ammessi nelle stanze della regina e dovettero in tutta fretta abbandonare la citt\u00e0.\nProprio mentre accadevano gli eventi appena riferiti, i signori della Piccola Polonia incontravano il principe lituano. Nell'agosto del 1385, a Kr\u0117va, conclusero un importantissimo accordo con il sovrano lituano, passato alla storia come Unione di Krewo. In cambio del trono polacco, Jogaila si impegnava a:\nL'ultimo e pi\u00f9 importante obbligo riguardava l'annessione (in latino \"applicare\") della Lituania alla Polonia: questa affermazione indicava in modo poco chiaro l'intenzione di far assumere al Regno una posizione sovrana rispetto al Granducato, ma gli storici sono lontani dall'esserne certi.\nUn'altra delegazione si incontr\u00f2 con Jogaila nel gennaio 1386 a Va\u016dkavysk (, oggi in Bielorussia), mentre questi era in viaggio per la Polonia. I dignitari della Piccola Polonia emisero una sorta di lettera patente a lui riservata e gli consegnarono un nulla osta a titolo di garanzia e sicurezza. La validit\u00e0 del documento emesso fu confermata dal congresso della szlachta di Lublino il 2 febbraio 1386, giorno in cui tra l'altro Jogaila fu eletto re; fino all'incoronazione, gli fu conferito il titolo di \"dominus et tutor Regni Poloniae\" (signore e guardiano del Regno di Polonia). L'unica cosa che poteva mandare a monte i piani di matrimonio a quel punto risultava la resistenza della regina Edvige: a quanto pare, secondo D\u0142ugosz, si oppose strenuamente all'ipotesi di avviare una relazione con Ladislao II e cedette solo per via dell'insistenza e delle istigazioni dei dignitari polacchi.\nIl 12 febbraio 1386 Jogaila e due dei suoi fratelli arrivarono a Cracovia, venendo battezzati tutti e tre il 15. Il nuovo sovrano divenne da allora noto come Ladislao II Jagellone (Ladislao era il nome assegnato con il battesimo) nei documenti polacchi, mentre a suo fratello Karigaila si assegn\u00f2 il nome Korytie\u0142\u0142o e a \u0160vitrigaila quello di Boleslao. Il principe Vitoldo, che fu nuovamente battezzato perch\u00e9 prima ortodosso, scelse come nome Alessandro (\"Aleksander\"). Il 18 febbraio Ladislao Jagellone e Jadwiga si sposarono e il 4 marzo 1386 il Granduca fu incoronato re di Polonia nella cattedrale del Wawel dall'arcivescovo Bodzanta."}
{"id": "505865", "revid": "174925", "url": "https://it.wikipedia.org/wiki?curid=505865", "title": "De materia medica", "text": "Il De materia medica \u00e8 un erbario medico (di erbe medicinali) del I secolo d.C., scritto in lingua greca da Dioscoride Pedanio, vissuto ai tempi di Nerone.\nIl manoscritto pi\u00f9 antico \u00e8 noto anche come \"Dioscoride di Vienna\": \nIl testo contiene circa 400 miniature, ed espone oltre 600 tipi di piante ritenute avere propriet\u00e0 curative."}
{"id": "505867", "revid": "1494169", "url": "https://it.wikipedia.org/wiki?curid=505867", "title": "EMEA", "text": ""}
{"id": "505870", "revid": "6923", "url": "https://it.wikipedia.org/wiki?curid=505870", "title": "Dizionario (Apple)", "text": "Dizionario \u00e8 un'applicazione per il sistema operativo macOS sviluppata da Apple che consente l'accesso alle voci di dizionario, sinonimi e contrari dei dizionari New Oxford American Dictionary ed Oxford American Thesaurus. Dictionary \u00e8 presente su macOS a partire dalla versione 10.4, denominata \"Tiger\".\nFunzionalit\u00e0.\nIl vocabolario e il dizionario dei sinonimi e contrari di Dizionario sono archiviati nel formato XML, ma il fatto che il software utilizzi un indice delle voci precompilato in un file binario esclude la possibilit\u00e0 di ampliare il numero di voci archiviate.\nL'applicazione utilizza una nuova interfaccia grafica, una variazione del tema Aqua.\nInoltre, diversamente dal normale comportamento delle applicazioni Macintosh in cui l'applicazione stessa viene scaricata dalla memoria quando la sua ultima finestra viene chiusa, Dizionario rimane residente in memoria.\nApple ha inoltre incluso un widget per l'accesso al dizionario tramite Dashboard.\nL'applicazione \u00e8 accessibile anche tramite un \"servizio\" richiamabile dal sotto-menu \"Servizi\" del menu applicazioni, da menu contestuale o tramite scorciatoia da tastiera. Con questi comandi, la parola selezionata, o quella che si trova sotto il cursore del mouse, viene usata come chiave di ricerca.\n\u00c8 possibile visualizzare l'output nella finestra del programma o in una finestrella fluttuante.\nIn Mac OS X 10.5 Leopard sono stati inclusi nuovi dizionari:\nNegli Apple Developer Tools \u00e8 disponibile uno strumento per creare nuovi dizionari."}
{"id": "505872", "revid": "146243", "url": "https://it.wikipedia.org/wiki?curid=505872", "title": "Utile", "text": "Con utile, in economia aziendale, si indica la differenza tra ricavi e costi di un'impresa. Se tale differenza \u00e8 positiva viene comunemente chiamato profitto o surplus o avanzo, in caso contrario viene chiamato perdita o deficit o disavanzo.\nDescrizione.\nObblighi giuridici.\nLe aziende, anche per adempiere ad obblighi legali, devono rilevare l'utile periodicamente. Di solito il periodo al termine del quale si procede alla redazione del bilancio e quindi alla rilevazione dell'utile o della perdita \u00e8 definito \"esercizio\" (vedi bilancio di esercizio). Pertanto si definisce pi\u00f9 correttamente \"utile d'esercizio\" la differenza tra i ricavi ed i costi che - secondo il principio della competenza economica - si riferiscono al periodo considerato. In altre parole, l'utile rappresenta l'incremento del patrimonio dell'azienda prodotto tramite la gestione nel corso dell'esercizio. Quando non ci si trova all'interno di un'azienda, ma di singoli affari, l'utile pu\u00f2 essere determinato come differenza tra ricavi e spese al termine dell'operazione.\nObblighi fiscali.\nL'utile \u00e8 soggetto ad imposizione fiscale. Nelle imprese individuali l'utile \u00e8 considerato reddito d'impresa del titolare e sottoposto all'imposta sul reddito (IRPEF) come anche accade per i lavoratori dipendenti per il loro reddito. Lo stesso meccanismo si applica in proporzione alle quote sociali, ai soci delle societ\u00e0 di persone. Una tassazione autonoma in capo alla societ\u00e0 \u00e8 prevista per le societ\u00e0 soggette all'imposta sul reddito delle societ\u00e0 (IRES), che pagano un'aliquota del 27,50% (a partire dal periodo di imposta 2017 sar\u00e0 ridotta al 24%, ai sensi dell'art. 61, Legge 28 dicembre 2015, n. 208).\nIn tutti i casi l'utile soggetto ad imposte (cosiddetto \"utile fiscale\") pu\u00f2 differire da quello del bilancio (cosiddetto \"utile civilistico\" derivante dall'applicazione dei principi contabili nazionali o internazionali) a causa dei diversi criteri di valutazione previsti. Ad esempio, nella valutazione dei crediti da svalutare per inesigibilit\u00e0 probabile o certa, il bilancio civilistico deve essere redatto con \"prudenza\" considerando tutte le perdite probabili e certe di competenza dell'esercizio. Invece, nell'utile fiscale, le perdite su crediti (un costo) accantonate a fondo non potranno superare lo 0,50 % del totale crediti. In questo caso si ha una \"deducibilit\u00e0 fiscale\" di un costo ridotta, che genera pertanto una differenza tra utile fiscale e civilistico.\nPertanto, dal risultato d'esercizio (utile lordo civilistico o \"utile prima delle imposte\"), determinato in sede di bilancio, si apportano le variazioni positive o negative, calcolate in sede fiscale a partire proprio dal risultato civilistico: si ottiene cos\u00ec l'imponibile fiscale/tributario o reddito (lordo) d'impresa. Una volta individuate le imposte e calcolato il reddito netto, allora si pu\u00f2 ritornare al bilancio per ottenere l'utile netto (\"utile dopo le imposte\"). Da notare che un'impresa pu\u00f2 essere in perdita fiscale pur con utile civilistico positivo, e viceversa.\nAnche se non corretti dal punto di vista formale, ma invalsi nell'uso, i termini \"utile fiscale\" o \"utile lordo\" equivalgono al reddito imponibile.\nNell'ordinamento italiano, come regola generale le perdite su azioni e obbligazioni (italiani o emessi da soggetto esteri) ai fini fiscali non possono essere compensate con cedole o dividendi, n\u00e9 in relazione allo stesso strumento finanziario, n\u00e9 fra strumenti finanziari di tipo diverso o emessi da intermediari finanziari differenti (ad esempio perdite su bond argentini, compensate con guadagni su obbligazioni di un altro Paese).. Nel caso dei BTP acquistati sopra la pari non \u00e8 ammessa la compensazione della perdita alla scadenza con le cedole incassate; le perdite devono precedere almeno di un giorno i guadagni.\nDestinazione degli utili.\nL'utile pu\u00f2 essere destinato all'autofinanziamento dell'azienda quando viene trattenuto nell'impresa stessa oppure pu\u00f2 essere prelevato dall'imprenditore o distribuito tra i soci, in proporzione alla quota o al numero di azioni possedute (dividendi).\nPer le societ\u00e0 di capitali, la legge italiana e spesso gli statuti delle stesse societ\u00e0 impongono di destinare obbligatoriamente una quota dell'utile, pari al 5% dell'utile stesso, ad autofinanziamento, tramite accantonamenti a riserve del patrimonio. Nelle imprese individuali e nelle societ\u00e0 di persone la destinazione dell'utile \u00e8 lasciata alla volont\u00e0 dell'imprenditore e dei soci.\nAlcune imprese distribuiscono quote azionarie ai propri dipendenti alla pari o a un prezzo incentivato. Si tratta di un meccanismo con effetti simili a quelli delle stock option conferite ai dirigenti. La partecipazione dei lavoratori agli utili di impresa consente di:\nIl codice civile italiano (artt. 2101, 2102 e 2554) prevede il diritto dei prestatori di lavoro alla partecipazione agli utili d'impresa, salvo diversa disposizione interna. \nLo stesso codice civile vieta il patto leonino, per le societ\u00e0 di persone e per le societ\u00e0 di capitali, patto in cui uno o pi\u00f9 soci sono destinatari solamente degli utili o delle perdite societarie.\nSebbene i lavoratori non siano automaticamente detentori di quote di capitale, ad essi si pu\u00f2 pure applicare il brocardo \"cuius commoda, eius et incommoda\" da cui per i soci discende il divieto dei patti leonini, essendo impattati in modo significativo da qualsiasi perdita aziendale."}
{"id": "505873", "revid": "253269", "url": "https://it.wikipedia.org/wiki?curid=505873", "title": "Kelly Packard", "text": "L'attrice \u00e8 nota per aver interpretato quattro ruoli diversi nel telefilm \"Baywatch\", all'inizio come comparsa, dal 1992 in seguito, tra il 1997 e il 1999, come protagonista, nel ruolo di April Giminski.\nSi \u00e8 sposata nel 1997. Nel 2004 ha avuto una bambina di nome Aubrey Lin.\nLe piace il tennis, il basket ed il volley."}
{"id": "505885", "revid": "123833442", "url": "https://it.wikipedia.org/wiki?curid=505885", "title": "Daimler-Benz DB 601", "text": "Il Daimler-Benz DB 601 era un motore aeronautico 12 cilindri V invertita di 60\u00b0 prodotto dall'azienda tedesca Daimler-Benz AG durante la seconda guerra mondiale.\nUtilizzato in numerosi velivoli in forza alla Luftwaffe, il DB 601 venne prodotto su licenza anche nelle altre due potenze dell'asse, in Italia dalla Alfa Romeo e in Giappone dalla Aichi Tokei Denki e dalla Kawasaki.\nStoria.\nSviluppo.\nIl primo prototipo del DB 601 (DB 601A), uno sviluppo del precedente DB 600, vide la luce nel 1934. Questo motore conservava molte delle caratteristiche del suo predecessore. La prima versione operativa, il DB 601Aa, venne presentata nel 1937.\nDi questa unit\u00e0 furono anche realizzati cinque versioni da primato capaci di sviluppare, sebbene per poche decine di secondi, la potenza di 1\u00a0228 PS (915 kW) (1936) - 1\u00a0336 PS (996\u00a0kW) (1937) - 1\u00a0560 PS (1\u00a0163\u00a0kW) (1937) - 2\u00a0050 PS (1\u00a0528\u00a0kW) (1938) - 2\u00a0770 PS (2\u00a0065\u00a0kW) (1939).\nDel DB 601 vennero prodotti 30 sottotipi. Le versioni pi\u00f9 utilizzate furono la \"A\", \"B\", \"E\", \"F\", \"G\" e \"N\". Nel 1941 venne realizzata la versione \"U\" che per\u00f2 rimase allo stadio sperimentale. La \"U\" sviluppava 1\u00a0350 cv (1\u00a0006 kW) a 9\u00a0000 m.\nLa produzione del DB 601 si concluse nel 1943, dopo che ne erano stati costruiti dalla Daimler-Benz un totale di 19\u00a0322 esemplari.\nProduzione su licenza.\nIl DB 601 in Italia.\nCome detto il DB 601, versione Aa, venne prodotto su licenza anche in Italia. L'accordo tra il Ministero e la Daimler-Benz venne concluso nel 1939 e della costruzione fu incaricata l'Alfa Romeo. La produzione richiese per\u00f2 tempi tecnici molto lunghi e solo nel 1941 ebbe inizio la fase sperimentale con la produzione di motori di preserie che vennero designati, secondo l'uso Alfa, 150 RC 41.\nGli esemplari di serie furono pronti nel 1941 e la loro designazione era di RA 1000 RC.41. In totale furono pi\u00f9 di 1.500 i DB 601 prodotti su licenza ed equipaggiarono i Macchi M.C.202, i Reggiane Re.2001, i Caproni Vizzola F.5bis e F.7.\nGiappone.\nOltre che in Italia il DB 601 venne prodotto anche in Giappone. Vennero prodotti dalla Aichi Tokei Denki, gli Aichi AE1P Atsuta, e dalla Kawasaki con la designazione di Ha.40. La Aichi produsse 1\u00a0783 Atsuta che motorizzarono lo Yokosuka D4Y Suisei, il suo sviluppo D4Y2 (Judy) e l'idrovolante Aichi M6A1 Seiran. La Kawasaki ne produsse circa 8\u00a0000 per il Ki.61.\nDescrizione tecnica.\nIl motore era dotato della distribuzione a quattro valvole per cilindro. Le bielle delle due bancate differivano nelle dimensioni con quelle di sinistra caratterizzate da una sezione notevolmente maggiore. Il DB 601 era sovralimentato attraverso un compressore centrifugo monostadio azionato da un giunto idraulico a innesto automatico e regolazione barometrica. Il numero dei giri della ventola del compressore aumentava automaticamente e in modo continuo al crescere della quota in relazione alla pressione barometrica fino a raggiungere il numero massimo dei giri a 4500 m di quota.\nL'alimentazione avveniva con il sistema ad iniezione diretta realizzato dalla Bosch. Anche qui era presente un sistema che regolava automaticamente la corsa dei pistoni, 12, della pompa di alimentazione sulla base della pressione e della temperatura dell'aria fornita dal compressore. Con questo sistema la massima pressione di alimentazione si aveva al momento del decollo. Il grande vantaggio iniziale del DB 601 nei confronti dei motori simili dell'epoca come il Merlin era data proprio da questi sistemi di regolazione, che miglioravano il rendimento del propulsore equilibrando la miscela in ogni condizione, e dall'iniezione diretta, che rendeva l'alimentazione insensibile all'assetto di volo assunto, vantaggio non da poco nelle accelerazioni G negative. Infatti mentre in queste condizioni un motore alimentato con il consueto sistema dei carburatori smetteva di funzionare per la mancanza di carburante, il DB 601 continuava a funzionare regolarmente.\nIl rapporto di compressione era di 6,7:1. La prima versione del motore, costruita nel 1936, pesava 590 kg mentre nelle versioni successive tale valore raggiunse i 670\u00a0kg."}
{"id": "505892", "revid": "287204", "url": "https://it.wikipedia.org/wiki?curid=505892", "title": "Diocesi di Santiago de Maria", "text": ""}
{"id": "505898", "revid": "599013", "url": "https://it.wikipedia.org/wiki?curid=505898", "title": "Michael Rutter", "text": "Carriera.\nFiglio d'arte (il padre Tony vinse 7 volte al Tourist Trophy tra il 1973 e il 1985 e fu quattro volte Campione del Mondo nella TT F2), ha esordito nel campionato Superbike britannico nella stagione 1992, conclusa giungendo nei primi dieci. Dal 1994 al 1998 ha continuato a partecipare a questo campionato concludendo sempre tra i primi sei della classifica generale e concludendo al terzo posto nel 1997.\nNella stagione 1999 ha corso nel motomondiale nella classe 500 con una Honda NSR 500 V2 del team Millar Honda, concludendo solo una gara in zona punti.\nDopo questa esperienza nel 2000 \u00e8 ritornato alla serie nazionale. Nel 2002 \u00e8 giunto secondo assoluto nel BSB dopo Steve Hislop. Nel 2004 e nel 2005 ha corso con il team ufficiale della Honda concludendo le due stagioni al secondo e terzo posto. Il team per\u00f2 non ha rinnovato il contratto cos\u00ec per il 2006 Rutter ha firmato con il team Stobart Motorsport Honda di Paul Bird.\nRutter \u00e8 anche un famoso pilota di gare su strada ed ha vinto 14 volte la North West 200 e 8 volte il Gran Premio di Macao superando il record di vittorie detenuto da Ron Haslam."}
{"id": "505901", "revid": "110157", "url": "https://it.wikipedia.org/wiki?curid=505901", "title": "Diocesi di Sonsonate", "text": "La diocesi di Sonsonate (in latino: \"Dioecesis Sonsonatensis\") \u00e8 una sede della Chiesa cattolica in El Salvador suffraganea dell'arcidiocesi di San Salvador. Nel 2017 contava 430.000 battezzati su 572.000 abitanti. \u00c8 retta dal vescovo Constantino Barrera Morales.\nTerritorio.\nLa diocesi comprende il dipartimento di Sonsonate, in El Salvador.\nSede vescovile \u00e8 la citt\u00e0 di Sonsonate, dove si trova la cattedrale della Santissima Trinit\u00e0.\nIl territorio si estende su 1.225\u00a0km\u00b2 ed \u00e8 suddiviso in 29 parrocchie, raggruppate in 3 vicariati.\nStoria.\nLa diocesi \u00e8 stata eretta il 31 maggio 1986 con la bolla \"De grege Christi\" di papa Giovanni Paolo II, ricavandone il territorio dalla diocesi di Santa Ana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 572.000 persone contava 430.000 battezzati, corrispondenti al 75,2% del totale."}
{"id": "505902", "revid": "1543377", "url": "https://it.wikipedia.org/wiki?curid=505902", "title": "Adrian Archibald", "text": "Archibald ha vinto due gare al Tourist Trophy del 2003 correndo con il team \"TAS Suzuki\" e in totale sono tre le sue vittorie sull'Isola di Man.\nHa poi lasciato questo team alla fine della stagione 2005 firmando per il 2006 con l\"'AIM Racing Yamaha\", ma dopo l'incidente occorso alla fine di aprile al pilota Ryan Farquhar alla Cookstown 100 \u00e8 ritornato a correre la North West 200 con il suo vecchio team."}
{"id": "505904", "revid": "116732248", "url": "https://it.wikipedia.org/wiki?curid=505904", "title": "Cripta", "text": "Una cripta (dal greco \"\u03ba\u03c1\u03cd\u03c0\u03c4\u03b7\", \"krypt\u0113\", da cui il latino \"crypta\" significato: nascosto) \u00e8, nell'architettura medievale, una camera o un vano ricavato con la pietra, di solito posto al di sotto del pavimento di una chiesa, spesso contenente le tombe di importanti personalit\u00e0 come santi (o le loro reliquie) o alte cariche del clero.\nLe chiese erano occasionalmente costruite sopra il livello del suolo per inserirvi una cripta, come nel caso della Chiesa di San Michele a Hildesheim, in Germania, esempio unico di architettura ottoniana e patrimonio dell'umanit\u00e0. Le cripte si trovano normalmente sotto l'abside come nella chiesa di Saint-Germain d'Auxerre, ma occasionalmente anche sotto il transetto, come nella Cattedrale di Anagni, le cappelle laterali della chiesa o le sue navate. Nate all'inizio dell'era cristiana, in particolare in Nord Africa a Ech-Cheliff e Dj\u00e9mila in Algeria, e nel periodo bizantino nello Studio di San Giovanni a Costantinopoli, le cripte furono usate dapprima nell'Europa occidentale, e da qui il loro uso ampiamente diffuso, sotto Carlo Magno. Erano molto comuni nell'ovest dell'alto medioevo, per esempio in Borgogna a Digione e Tournus. Dopo il X secolo la necessit\u00e0 del loro uso cominci\u00f2 a venir meno, quando le autorit\u00e0 ecclesiastiche permisero di tenere le reliquie al livello principale delle chiese. Le cripte furono costruite raramente nel periodo gotico.\nIn termini moderni una cripta \u00e8 una camera o uno spazio chiuso in pietra, utilizzato per conservare le spoglie dei deceduti. Si trovano delle cripte solitamente nei cimiteri e negli edifici religiosi come le cattedrali, ma occasionalmente anche in propriet\u00e0 private. Famiglie ricche o prestigiose hanno spesso una \"cripta di famiglia\" nella quale conservare i resti dei familiari. Molte famiglie reali, ad esempio, possiedono vaste cripte contenenti i corpi di dozzine di precedenti regnanti (ad esempio la Cripta Imperiale a Vienna, la Cripta Reale del Monastero dell'Escorial in Spagna, la Cripta Reale di Superga presso Torino). In alcune localit\u00e0 una cripta costruita al di sopra del livello del suolo \u00e8 chiamata mausoleo, termine che si riferisce anche a qualsiasi edificio monumentale utilizzato a scopo di sepoltura.^.\nUna grandiosa basilica-cripta si trova in Spagna: \u00e8 la Basilica de la Santa Cruz del Valle de los Ca\u00eddos."}
{"id": "505907", "revid": "466539", "url": "https://it.wikipedia.org/wiki?curid=505907", "title": "Granducato di Lituania", "text": "Il Granducato di Lituania (in lituano: \"Lietuvos Did\u017eioji Kunigaik\u0161tyst\u0117\"; in polacco: \"Wielkie Ksi\u0119stwo Litewskie\") fu uno stato dell'Europa orientale esistito tra i secoli XII e XVIII.\nNato a seguito dell'incoronazione di Mindaugas in un processo di unificazione delle popolazioni locali avviato gi\u00e0 nel 1230 circa, il Granducato di Lituania acquis\u00ec peso militare, politico ed economico nel corso dei secoli immediatamente successivi: i periodi di maggiore sviluppo sono da rintracciare durante i regni di Gedimino (granduca dal 1316-1341) e di Vitoldo il Grande (1401-1430). Quando Jogaila, re di Polonia, stipul\u00f2 l'Unione di Krewo nel 1386, si verificarono due grandi cambiamenti nella storia della Lituania: la conversione al cristianesimo e l'avvio di un'unione dinastica tra il paese baltico e la Polonia. Il periodo di massimo splendore del Granducato fu raggiunto di l\u00ec a breve nel XV secolo, quando divenne uno dei pi\u00f9 estesi stati in Europa.\nVarie vicissitudini coinvolsero i lituani nel corso del 1400 con i cavalieri teutonici, collassati di l\u00ec a poco, la crescente Moscovia, che ambiva ad acquisire un ruolo centrale nella regione baltica, e la Polonia, con cui i rapporti si deteriorarono. La relazione con quest'ultima mut\u00f2 nel 1569, quando fu sancita la costituzione della Confederazione polacco-lituana; la fusione di Vilnius con il regno polacco comport\u00f2 la costituzione di un'entit\u00e0 federale, nella quale la Lituania - sebbene non esistesse pi\u00f9 de facto - conserv\u00f2 una certa autonomia in campo legislativo, militare e finanziario. L'emanazione della costituzione polacca di maggio del 1791 sanc\u00ec la scomparsa dell'autonomia lituana. Inoltre, la Polonia fu invasa di l\u00ec a poco dai russi e qualche mese pi\u00f9 tardi della rivolta di Ko\u015bciuszko nel 1794, il territorio sub\u00ec delle spartizioni e cess\u00f2 di esistere nell'anno successivo, divenendo parte del Regno di Prussia e dell'Impero russo.\nLa Lituania torn\u00f2 ad essere uno Stato indipendente solo nel 1918.\nStoria.\nAntefatti: Ducato e Regno di Lituania.\nLa Lituania fu abitata per millenni da trib\u00f9 baltiche, un ramo dei popoli di origine indoeuropea, e, per via della posizione geografica abbastanza remota, la loro lingua, le loro tradizioni e le proprie credenze non vennero contaminate dal resto dell'Europa. Nel primo decennio del XIII secolo, i lettoni in primis e poi, pi\u00f9 tardi, le popolazioni estoni e lituane entrarono in contatto con i cavalieri tedeschi inviati con l'autorizzazione della Santa Sede nel Baltico per convertire con la forza le uniche popolazioni ancora pagane nel continente al cristianesimo.\nSia su spinta delle aggressioni dei crociati che per altre ragioni, i duchi che regnavano sulle terre lituane si convinsero della necessit\u00e0 di convogliare le proprie forze contro il nemico comune. Il processo di unificazione fu avviato intorno al 1230 dal sovrano che amministrava la regione dell'Auk\u0161taitija, Mindaugas, figlio di un duca ignoto ma altrettanto influente, e fu tutt'altro che lineare: solo verso il 1250, una volta sbarazzatosi dei rivali interni come raccontano le cronache rutene, il Ducato acquis\u00ec una propria fisionomia, sia pur parziale: Mindaugas riusc\u00ec a quel punto ad espandersi in Rutenia Nera a scapito dei fragili principati nell'odierna Bielorussia, dovendo al contempo affrontare anche minacce provenienti da potenze esterne, tra tutte l'ordine di Livonia, un ramo dell'ordine teutonico nato nel 1238. Con una serie di stratagemmi, per sbarazzarsi dei potenziali nemici, Mindaugas si accord\u00f2 con il Papa Innocenzo IV per convertirsi al cristianesimo e da Roma giunse presto il placet per la sua incoronazione come primo re cristiano della Lituania nel 1253. La conversione avvenne per soli fini politici e nel 1260 circa Mindaugas riabbracci\u00f2 il culto pagano. Il regno cess\u00f2 di esistere nel 1263, anno in cui Treniota, nipote di Mindaugas, uccise il sovrano senza per\u00f2 assumere il titolo di re e preferendo invece la carica di granduca. Nonostante le fragilit\u00e0 interne, lo stato lituano non collass\u00f2. Le fondamenta su cui si reggeva erano per\u00f2 fragili e il periodo di relativa instabilit\u00e0 scatenato dalla morte del re, durante il quale la Lituania fu anche attaccata dai mongoli, perdur\u00f2 fino all'acquisizione del potere da parte di Traidenis nel 1270 circa.\nAffermazione di una nuova dinastia.\nCon il primo travagliato decennio di vita del Granducato alle spalle, la Lituania fu in grado di concentrarsi sull'espansione verso sud e verso est, nelle attuali Polonia e Bielorussia. Alcuni studiosi imputano la sopravvivenza dello Stato lituano al fatto che i cavalieri cristiani non poterono attaccarlo, poich\u00e9 impegnati nella repressione di alcune rivolte in Prussia. Una volta raggiunta maggiore stabilit\u00e0 interna, Vytenis, granduca dal 1295 al 1316, riusc\u00ec a sconfiggere diverse volte i cavalieri di Livonia e a costituire una rete di alleanze tale da gettare le basi per un pi\u00f9 prospero futuro a seguito della sua morte.\nA cogliere i frutti della politica di Vytenis fu il suo successore Gedimino, considerato, dopo Mindaugas, il pi\u00f9 influente sovrano nella storia del Granducato. Di origini incerte, egli amministr\u00f2 dal 1316 al 1341 la Lituania riuscendo a contenere le aspirazioni dei cavalieri, desiderosi di sottometterla, con l'invio di alcune lettere al pontefice in cui si dichiarava pronto a convertirsi e ad allacciare pi\u00f9 stretti rapporti con l'Europa occidentale. Convinto della sua buona fede, Papa Giovanni XXII cerc\u00f2 di sollecitare i tedeschi ad interrompere i loro attacchi; questo consent\u00ec a Gedimino di seguire l'esempio del predecessore in merito a matrimoni combinati, finalizzati a rafforzare la posizione della Lituania nello scenario baltico, e conquiste verso sud, in cui esistevano deboli principati ortodossi: il granduca per poco non riusc\u00ec a congiungere territorialmente nello stesso dominio il Mar Baltico al Mar Nero. Nel 1323 fond\u00f2 la citt\u00e0 di Vilnius e la nomin\u00f2 capitale al posto di Trakai. Alla sua morte, una nuova dinastia poteva considerarsi saldamente al potere, quella dei Gediminidi.\nLa Lituania era nella posizione ideale per controllare gli Slavi dell'est (1/12 della popolazione totale nella met\u00e0 del XV secolo). Nel 1349, la Lituania fu in grado di acquisire il controllo di una parte del Principato di Galizia-Volinia, ovvero la seconda regione: la Galizia fin\u00ec invece in mano ai polacchi. Una tappa precipua nella storia del Granducato \u00e8 da individuarsi nell'Unione di Krewo del 1386, la quale comport\u00f2 un'unione personale con il Regno di Polonia.\nMentre quasi tutti gli stati circostanti riportavano sconfitte e saccheggi ad opera dei mongoli, la Lituania fu pi\u00f9 di rado raggiunta. L'espansione della Lituania fu inoltre anche incoraggiata dallo scarso controllo dei mongoli sui territori da loro conquistati (si pensi alla Rutenia, mai incorporata direttamente nel Khanato dell'Orda d'Oro, bens\u00ec rimasta uno stato vassallo in base ad un debole trattato d'indipendenza). Lo stato lituano non raggiunse il suo apice solo grazie alla forza militare: la sua esistenza dipese anche dalle capacit\u00e0 diplomatiche dei suoi sovrani. Molte citt\u00e0 furono annesse non perch\u00e9 sottomesse, ma in base ad accordi che ne sancivano un rapporto di vassallaggio.\nIl rapporto di sudditanza in Europa orientale era un fenomeno abbastanza comune e spingeva le citt\u00e0 a scegliere di divenire suddite del Khanato o della Moscovia (pena la perdita di qualsiasi diritto), la cui potenza and\u00f2 rafforzandosi nel corso di tutto il XIV secolo. Un esempio lampante \u00e8 rappresentato dalla citt\u00e0 di Velikij Novgorod, mai attaccata dalle armate lituane nonostante fosse entrata nella sfera d'influenza baltica. Sempre per quanto concerne l'importante centro abitato di Novgorod, il controllo fu anche facilitato da disordini interni alla citt\u00e0, desiderosa di liberarsi dal giogo della Moscovia. Tale procedura di espansione della Lituania non si rivel\u00f2 esente da problematiche, come dimostra il fatto che le basi su cui si reggevano i rapporti erano instabili. Il cambio della linea di politica interna di una citt\u00e0, la quale come si \u00e8 detto preservava molti diritti, bastava a sottrarla dal controllo lituano: \u00e8 il caso di diverse citt\u00e0 della Rutenia, oltre che di Novgorod.\nIl Granducato sotto Vitoldo.\nLa Lituania raggiunse l'apice con Vitoldo, al potere dal 1392 al 1430 e uno dei pi\u00f9 famosi regnanti della Lituania. Granduca dal 1401 al 1430, principe di Grodno dal 1376 al 1392 e principe di Luc'k dal 1387 al 1389. Vitoldo era figlio di K\u0119stutis, cugino di Jogaila, che divent\u00f2 re di Polonia come Ladislao II, e nonno di Basilio II di Russia. Nel 1410 Vitoldo stesso comand\u00f2 le forze del granducato nella battaglia di Grunwald contro i teutonici, terminata con una decisiva vittoria polacco-lituana e, forse, dovuta all'assenza tra le fila teutoniche degli alleati storici, i cavalieri di Livonia, che riuscirono ad acquisire una rilevante autonomia gestionale nella propria confederazione. A seguito dello scontro, pot\u00e9 emergere un pi\u00f9 chiaro quadro delle maggiori potenze locali, essenzialmente tre: il Granducato, i possedimenti dei livoniani e quelli dei russi della Repubblica di Pskov.\nVitoldo riport\u00f2 sviluppo economico nel paese e introdusse molte riforme, anche se non tutte furono tenute in vita dai suoi successori: il Granducato divenne pi\u00f9 centralizzato, e i principi locali con legami dinastici al trono furono rimpiazzati con governatori leali al leader politico. I governatori erano ricchi proprietari terrieri e formavano la base della nobilt\u00e0 lituana. Durante il regno di Vitoldo, iniziarono ad acquisire spessore le famiglie Radziwi\u0142\u0142 e Go\u0161tautai, in seguito divenute molto influenti nella politica pure in virt\u00f9 dei numerosi feudi posseduti che svariavano dall'Auk\u0161taitija alla Lituania minore. In ultimo, non vanno dimenticati i lavori avvenuti sotto la sua supervisione di ricostruzione della sezione del complesso dei castelli di Vilnius distrutta da un incendio scoppiato nel 1419.\nContrasti con i moscoviti e Confederazione polacco-lituana.\nLa velocit\u00e0 di espansione della Moscovia spinse inevitabilmente i russi a giungere in conflitto con la Lituania. Dopo l'annessione del Principato di Novgorod nel 1478, Mosca si era guadagnata indiscutibilmente il ruolo di principale potenza dell'Europa nord-orientale. Tra il 1492 e il 1508, Ivan III di Russia si impadron\u00ec di una parte della Rutenia appartenente alla Lituania, nonostante il granduca Alessandro avesse tentato di migliorare le relazioni sposandosi con la figlia del russo, Elena. I lituani riportarono il loro successo maggiore nel 1514, nella battaglia di Orsha. Durante i dodici anni di pace seguiti all'armistizio del 1522, la Lituania fu in grado di riprendersi, rafforzare la sua economia e svilupparsi culturalmente. Nel 1537 cominci\u00f2 un periodo di pace tra le due parti che dur\u00f2 21 anni, durante il quale la Lituania aveva perso centri preziosi quali Polack, \u010cernigov, Sivers'k e Vjaz'ma. Sotto la guida dell'etmano polacco Jan Tarnowski, l'esercito lituano fu modernizzato alla fine del 1550. Durante la guerra di Livonia, l'ultima guerra di Mosca con la Lituania, il Granduca Sigismondo II Augusto concluse il trattato di Wilno nel 1561, rendendo il Ducato di Curlandia e Semigallia uno stato fantoccio della Lituania e ponendo cos\u00ec fine ai cavalieri di Livonia.\nLa perdita delle citt\u00e0 sopraccitate e le continue pressioni dovute all'espansione della Russia condussero il Granducato a vivere un periodo di profonda paura di vedere la Lituania dissolta: per ovviare a questa situazione di incertezza e poich\u00e9 Sigismondo II non aveva avuto eredi, si assunse la decisione di stringere una pi\u00f9 forte alleanza con la Polonia, con la quale si opt\u00f2 per una fusione e per la realizzazione della Confederazione Polacco-Lituana a seguito dell'Unione di Lublino del 1569.\nPeriodo di crisi.\nDurante il periodo di esistenza della Confederazione, una monarchia elettiva, molti dei territori furono sottoposti ad un processo di \"rutenizzazione\" e di allontanamento dalla sfera culturale lituana. Allo stesso modo, le aree pi\u00f9 orientali finirono per assimilare pian piano le influenze bielorusse fino a sostituirle a quelle precedenti di stampo baltico.\nDa un punto di vista giuridico, il vecchio Granducato preserv\u00f2 molti dei diritti e degli usi precedentemente adottati, inclusi un governo separato, un esercito e conio separati fino alla Costituzione polacca di maggio del 1791. Tuttavia, nonostante questi elementi formali possano far pensare ad una preservazione della componente baltica, un processo di irreversibile sostituzione dell'elemento lituano risult\u00f2 palese nel corso dei secoli: in particolare, l'assimilazione della cultura polacca in sostituzione di quella lituana assottigli\u00f2 le differenze tra le nobilt\u00e0 locali e favor\u00ec la proliferazione della polonizzazione.\nNel 1795, la Confederazione fu sciolta con la spartizione tra Russia Imperiale, Prussia e Austria.\nAmministrazione.\nGranducato indipendente: nuovi istituti nella sfera privata e pubblica.\nIl XIII secolo rappresent\u00f2 il centennio delle innovazioni sia in campo privato che in quello pubblico. Per quanto riguarda il primo aspetto, la novit\u00e0 rappresentata dalla propriet\u00e0 terriera privata (gli allodi, in lituano: \"atolai\"), la quale diede vita a un processo che sarebbe culminato con la formazione di un sistema feudale, permise una migliore assimilazione dei gruppi locali gi\u00e0 dai tempi del Ducato. Come attestato da molte cronache, fu questa la principale forma di organizzazione della propriet\u00e0 terriera gi\u00e0 prima del XIII secolo. Con questo sistema, noto altrove in Europa come primogenitura, solo il figlio maggiore poteva ereditare le terre, il che consentiva ai duchi di consolidare i propri possedimenti. Col tempo, iniziarono a prendere forma anche le diverse classi sociali, tra cui ad esempio i guerrieri esperti (\"bajorai\", al singolare \"bajoras\"), i contadini liberi (\"laukininkai\") e le persone \"non libere\" (\"kaimynai\" e \"\u0161eimynyk\u0161\u010diai\").\nPer quanto riguarda il secondo punto, fino all'inizio del XV secolo la nobilt\u00e0 rimase composta da membri analoghi agli equites nel mondo latino, ovvero una classe guerriera soggetta al granduca a cui veniva elargita terra in cambio dei loro servigi. Essa dovevano assoluta obbedienza al loro sovrano, ma questa situazione cambi\u00f2 dopo l'unione di Horod\u0142o, quando l'aristocrazia assunse il controllo delle questioni politiche relative alla Polonia e alla Lituania.\nVitoldo introdusse un sistema di prestiti in cui i nobili potevano prendere in prestito le propriet\u00e0 terriere, portando alla formazione di un ceto di vassalli feudali. Il sovrano fu cos\u00ec in grado di esercitare il suo potere sempre pi\u00f9 indirettamente, per mezzo di cortigiani fidati e servitori che erano stati ricompensati con dei feudi. Nel XVI secolo, il 30% del territorio era amministrato da nobili di alto rango.\nUnione con la Polonia.\nIn assenza dei granduchi, che risiedevano principalmente in Polonia, il comitato consultivo lituano aveva responsabilit\u00e0 di vasta portata. Il rappresentante del granduca, il \"voivod\" o \"guardia del palazzo\", esercitava in sua vece compiti politici e militari in tutti i voivodati, tranne che nell'estremo sud, conteso invece tra tatari e cosacchi. Per evitare ingerenze polacche, inizialmente le funzioni del governo lituano erano riservate ai lituani etnici. Nel 1434, i nobili ruteni ottennero i diritti politici. Il primo statuto della Lituania fu pubblicato nel 1529, mentre nel 1566 fu adottata una seconda versione e, dopo l'unificazione, una terza e una quarta nel 1588.\nNel 1559, Sigismondo II istitu\u00ec un Sejm per il Granducato secondo l'esempio polacco, e nel 1564 le \"sejmiki\" (assemblee regionali) per le province. Il sejm lituano venne assorbito dall'omologo polacco dopo l'Unione di Lublino. Dal punto di vista giudiziario, il Granducato fu dotato di un suo tribunale supremo, che esercitava le sue funzioni alternativamente in tre centri. Il ducato era diviso in nove voivodati: Vilnius, Troki, Br\u0117st, Mi\u0144sk, Vicebsk, M\u015bcis\u0142aw, Po\u0142ock, Nowogr\u00f3dek e Smole\u0144sk. Ogni voivodato, a sua volta, era suddiviso in \"poviats\" (distretti), ognuno dei quali aveva una sua sejmik.\nEsercito.\nIl ricorso alle armi si rivel\u00f2 la chiave di volta necessaria a conformare il Granducato nei suoi primi decenni. Nonostante la fondamentalmente pacifica acquisizione lituana di gran parte dei possedimenti ruteni nel corso del tardo XIII secolo e XIV secolo, il Granducato poteva fare affidamento sulla forza militare, se necessario, ed era l'unica potenza dell'Europa orientale che poteva contrastare efficacemente l'Orda d'Oro. Quando quest'ultima cerc\u00f2 di impedire l'espansione lituana venne infatti spesso sconfitta. Nel 1333 e nel 1339 i lituani soppressero grandi contingenti mongoli che cercavano di strappare Smolensk alla sfera d'influenza lituana e i tatari che l\u00ec vivevano si spostarono nei confini della Lituania.\nGli asiatici raramente ebbero il potere per fermare a lungo i lituani, nonostante che i rapporti di forza fossero sostanzialmente opposti fino alla met\u00e0 del XIV secolo. Pur riportando una vittoria significativa nel 1399, gli asiatici ritardarono solo di qualche anno l'insediamento dei baltici sulle coste del Mar Nero. A causa dell'influenza lituana, i mongoli non poterono esercitare il dominio militare sulla Russia nord-occidentale: fu per questa ragione e per motivazioni logistiche che Smolensk, Pskov, Novgorod, e Polack risultarono alcune delle poche grandi citt\u00e0 che non vennero mai depredate dai mongoli, colpite invece al tempo dalla peste nera e da altre epidemie.\nEconomia.\nCommerci.\nNel XIV secolo, il Granducato era principalmente interessato alla coltivazione del lino e del grano. Le entrate del governo provenivano essenzialmente dai bottini di guerra e dai saccheggi. Gedimino inizi\u00f2 ad incentivare l'agricoltura e a consentire dei vantaggi a tutti i commercianti - riducendo i dazi doganali intorno al 1320 - che avessero voluto spostarsi nel Granducato per fare affari: particolarmente stretto fu l'asse con Riga, tra le citt\u00e0 della Lega anseatica. I lituani furono da allora in grado di acquistare armi, vendere legna, pelli e grano con maggiore facilit\u00e0 e frequenza. La conquista di Polack e Vicebsk all'inizio del XIV secolo intensific\u00f2 ulteriormente le attivit\u00e0 commerciali tra la Livonia e la Lituania. Nella seconda met\u00e0 di quel secolo, la Lituania beneficiava anche del commercio di pellicce dalla Repubblica di Novgorod.\nDopo l'unione personale con la Polonia nel 1386, inizi\u00f2 un periodo di prosperit\u00e0 per la Lituania. A causa degli sviluppi tecnologici introdotti dai tedeschi, come l'aratro rinforzato, aumentarono la produzione agricola in patria e verso l'estero. A met\u00e0 del XVI secolo, la granduchessa Bona Sforza condivise un nuovo metodo, quelli della rotazione triennale delle colture nel Granducato e si dimostr\u00f2 favorevole alla riforma delle tasse agricole. Nel 1588, fu abolita la schiavit\u00f9 in Lituania, ad eccezione dei prigionieri di guerra: coloro che non ottennero la completa libert\u00e0, divennero servi.\nSecondo fonti frammentarie, i commercianti esportarono 44.000 tonnellate di grano verso Danzica, principale meta raggiunta dalle coste lituane, nel periodo 1560-1599. Questo era solo il 4-5% della produzione annuale di grano del paese. Ogni anno venivano prodotte 970.000 tonnellate di segale, 120.000 tonnellate di grano e 210.000 tonnellate di malto. Di questi, gli agricoltori conservavano il 21% per i semi e il 75% per il proprio consumo.\nNel XVI secolo, Vilnius divenne il principale centro commerciale del Granducato, mentre la citt\u00e0 di Leopoli divenne un importante centro per gli scambi con l'Asia e la Cina a met\u00e0 del XIV secolo. Altre importanti rotte commerciali che attraversavano il Granducato conducevano da Vilnius via Smolensk fino a Novgorod e poi a Mosca. La merce principale trasportata attraverso queste rotte era pelliccia, pelli e cera.\nValuta.\nMindaugas tent\u00f2 di creare istituzioni statali, ovvero una sua corte regia, degli apparati amministrativi, un servizio diplomatico e un sistema monetario. Su quest'ultimo punto, fu la cosiddetta moneta lituana lunga d'argento (in lituano: \"Lietuvos ilgieji\") a circolare e a dare col tempo una parvenza di valuta statale. Ancora ai tempi di Gedimino, la Lituania non emetteva una propria valuta. Le prime monete furono coniate alla fine del 1400. Anche se il granduca Algirdas probabilmente gi\u00e0 ne avvi\u00f2 la produzione, solo dopo il 1386 si coniarono monete in stile denario a Vilnius. Molto pi\u00f9 tardi, il sistema valutario venne formalmente rivisitato. Durante il regno di Alessandro di Polonia, la zecca di Vilnius inizi\u00f2 a coniare monete seguendo schemi dell'Europa occidentale con una lega di stagno e argento. Nel 1495 fu introdotto un sistema di conteggio decimale per la valuta: dieci denarii valevano un grosso. Dopo l'unione di Lublino, lo z\u0142oty fu introdotto come moneta in tutto la Confederazione e fino al 1733, la Lituania ha continuato a coniare le proprie monete.\nReligione.\nFino alla loro cristianizzazione, i lituani avevano una religione politeista. Sono stati tramandati i nomi di alcuni dei: Maiden, Nunadievis, Perk\u016bnas , Teliavelis, Velnias e \u017demyna. Interessante e notare la custodia di fuochi sacri da parte di sacerdoti, ma anche di sacerdotesse, da immaginare come una variante lituana delle vergini vestali romane. I lituani non conoscevano templi (forse l'unica eccezione fu Romuva), ma si recavano per pregare o effettuare sacrifici - anche umani talvolta - in luoghi quali alture, foreste, alberi di quercia e rocce considerati sacri. Dopo il battesimo nel 1252 e l'incoronazione nel 1253 di Mindaugas, con cui il sovrano intendeva perseguire uno scopo puramente politico, la Lituania venne riconosciuta come uno stato cristiano fino al 1260, quando Mindaugas rinunci\u00f2 alla cristianit\u00e0: \u00e8 oggetto di dibattito storiografico la costruzione di una cattedrale a Vilnius, in quanto richiesta da una bolla papale negli accordi che concessero la corona al lituano.\nFatta eccezione per Vai\u0161elga e \u0160varnas, la Lituania rimase uno stato pagano per pi\u00f9 un secolo, alternando nei confronti sei cattolici periodi di tolleranza religiosa a fasi pi\u00f9 restrittive. Alla prima categoria appartiene il provvedimento con cui Gedimino consent\u00ec agli ordini francescano e domenicano di recarsi in Lituania e edificare chiese. Fino al 1387, i lituani professarono la religione tradizionale propria, restando cos\u00ec cronologicamente l'ultimo territorio d'Europa ad aver abbracciato la fede cristiana. I credi pagani dovettero essere profondamente radicati per sopravvivere alla forte pressione dei missionari e delle potenze straniere fattasi avvertire gi\u00e0 addirittura prima della costituzione del Ducato di Lituania (1230) con operazioni militari su vasta scala messe in atto dai crociati. Fino al XVII secolo, restarono in vita rituali del vecchio credo soprattutto nelle fasce pi\u00f9 umili della popolazione, come nutrire le bisce o portare cibo sulle tombe degli antenati.\nI duchi delle odierne Bielorussia e Ucraina, cos\u00ec come gli abitanti, anzich\u00e9 convertirsi al cattolicesimo come accaduto in Lituania dal 1387, preferirono la Chiesa ortodossa e preservarono tale decisione pure dopo l'Unione di Brest del 1595-1596. Questo evento storico coincise con un tentativo di avvicinare gli ortodossi al cattolicesimo. Il riconoscimento dell'autorit\u00e0 papale da parte degli ortodossi e del catechismo cattolico sembrava costituire un notevole passo avanti: ciononostante, le terre orientali del Granducato preservarono la liturgia ortodossa. Dopo l'unione di Krewo, la religione pagana venne ufficialmente bandita e si tennero battesimi di massa in Lituania. Bench\u00e9 fosse entrato in vigore il divieto, il granduca Vitoldo venne comunque costretto a partecipare in prima persona al processo di conversione della Samogizia, regione dimostratasi particolarmente restia alla cristianizzazione. Il cattolicesimo riusc\u00ec meglio a innestarsi quando l'assimilazione tra nobilt\u00e0 polacca e lituana sub\u00ec un'accelerazione dopo la conversione di Jogaila. Casimiro di Cracovia, figlio del re Casimiro IV di Polonia, fu canonizzato intorno al 1521 e divenne il santo patrono della Lituania. Nel 1562, la Bibbia fu tradotta per la prima volta in Br\u0117st in polacco.\nNella seconda met\u00e0 del XVI secolo, il calvinismo si diffuse in Lituania, come precedentemente era avvenuto in Livonia, supportato dalle casate dei Radziwi\u0142\u0142, Chodkiewicz, Sapieha, Dorohostajski e altre ancora: nel 1580 la maggioranza dei senatori era di fede calvinista o sociniana. Il lavoro messo in atto dai Gesuiti al fine di riconvertire le famiglie pi\u00f9 influenti della zona inizi\u00f2 a produrre i suoi effetti in maniera pi\u00f9 o meno dirompente nel corso del 1600. Verso il 1670 il calvinismo era infatti professato ormai solo da parte della fascia contadina e della classe nobile di importanza locale. L'afflusso di comunit\u00e0 ebraiche - da 80.000 a 100.000 nel corso del 1600 - comport\u00f2 una maggiore frammentazione delle fedi religiose.\nSociet\u00e0.\nLa fondazione del Granducato, come detto, fu messa in atto dai Balti lituani e dai principati bielorussi slavi conquistati nella seconda met\u00e0 del XII secolo: al fine di giustificare l'espansione della Terza Roma verso ovest, gli zar russi sostennero la necessit\u00e0 di espandersi in terre che, pur appartenendo ai lituani, erano abitati perlopi\u00f9 da slavi di fede ortodossa e discendenti diretti della Rus' di Kiev. Quando fu raggiunto il trentennio di massima gloria il XV secolo, i territori dell'attuale Lituania, Bielorussia, Ucraina e parti della Polonia e della Russia facevano capo allo stesso leader politico, portando il Granducato ad essere uno degli Stati pi\u00f9 popolosi del Vecchio Continente.\nTra le differenti minoranze del Granducato, si potevano individuare polacchi, ebrei, armeni, tedeschi ecc., che contribuivano a rendere assai variegato il mosaico culturale e sociale. Il carattere multinazionale dello stato e la filosofia cosmopolita della sua \u00e9lite dopo il XIV secolo faranno poi scoppiare un dibattito sulla plausibilit\u00e0 di una nazione lituana nel XIX e XX secolo. Il dibattito sull'identit\u00e0 nazionale coinvolse prevalentemente storici polacchi, russi, lituani e bielorussi e assunse un carattere sovranazionale; la questione raggiunse il suo picco durante le guerre per l'indipendenza dal 1917 al 1920, e contribu\u00ec a molte dispute locali, come ad esempio quella che riguardava la linea Curzon e la politica della Lituania centrale.\nL'espansione del Granducato di Lituania nella moderna Rutenia Bianca nei secoli successivi rese la sua cultura simile a quella lituana.\nI bielorussi, che ebbero un risveglio nazionale in quel periodo, iniziarono a considerarsi una nazione differente.\nCultura.\nPeriodo paleocristiano.\nL'inizio del XIII secolo segna la fine della preistoria lituana, poich\u00e9 da questo punto in poi la storia del paese baltico \u00e8 registrata in cronache, trattati e altri documenti scritti.\nNei due secoli successivi, la tradizione letteraria bizantina ebbe un'enorme influenza sulla formazione della lingua lituana scritta. I vangeli di Lavryshevo e Mstizh sono importanti esempi di arte e letteratura dell'\u00e9lite lituana ortodossa: certamente l'insediamento di scrittori bulgari e serbi fuggiti dal loro paese dopo le incursioni ottomane contribu\u00ec a rendere pi\u00f9 variegato il panorama culturale in Oriente. Un'importante opera letteraria dei primi del XV secolo fu la prima versione delle cronache lituane, mentre nel XVI secolo ne furono scritte due nuove versioni. Per via del prolungato periodo di isolamento culturale, la Lituania rimase a lungo scevra da influenze occidentali medievali: solo a seguito della cristianizzazione, concetti come la figura del cavaliere e dei tornei medievali divennero noti anche in Europa orientale.\nPeriodo rinascimentale.\nUn approfondimento particolare merita il periodo del rinascimento in Lituania, sviluppatosi nel 1514 dopo la battaglia di Orsha. Il matrimonio del granduca Sigismondo I con la duchessa Bona Sforza consent\u00ec la proliferazione della cultura umanista in Lituania nell'intellighenzia del Granducato. Una volta diventata granduchessa, Bona Sforza invit\u00f2 architetti, scultori e musicisti italiani a lavorare per lei nel Granducato. Nel 1523, Miko\u0142aj Hussowczyk dedic\u00f2 la lirica \"di statuto ferita venatione bisontis\" a Bona Sforza per il suo ruolo di ispiratrice della cultura.\nNel XVI secolo, Vilnius divenne un'importante citt\u00e0 culturale, come dimostra la fondazione nel 1522 della prima stamperia lituana ad opera dell'umanista Francysk Skaryna. Pressoch\u00e9 nello stesso momento, si assistette alla costruzione al posto di un vecchio palazzo in legno di 150 anni prima del palazzo granducale di Vilnius, costruito secondo i progetti di architetti italiani.\nLa lingua.\nLe lingue ufficiali del Granducato di Lituania erano il ruteno dai tempi di Vitoldo (indicato anche come \"Vecchio Bielorusso\" dai bielorussi e come slavo del governo dai lituani) e il latino, quest'ultimo sostituito dal polacco verso la fine del XVII secolo. La prima era usata nelle leggi scritte e per la corrispondenza con gli stati orientali; il latino era usato per trattare con gli stati occidentali fino a quando non fu pi\u00f9 utilizzato. Anche se l'uso della lingua lituana nel governo dello stato dopo Vitoldo e Jogaila (figli rispettivamente di K\u0119stutis e Algirdas) \u00e8 contestabile, si sa che il re di Polonia e granduca di Lituania Alessandro I poteva comprendere e parlare il lituano: sotto il suo comando, si raggiunge il picco di libri stampati in latino, almeno 1.790. Dopo di lui non si hanno prove valide dell'uso della lingua.\nUno stato di incertezza a livello di ricostruzione linguistica permane anche sull'idioma che la classe nobiliare adoperava nella vita quotidiana. Alla nascita dello stato, i lituani costituivano il 70% della popolazione. Con l'acquisizione di nuovi territori slavi, questa parte scese al 50% e pi\u00f9 tardi al 30%. Nel periodo del tardo Granducato, gli slavi costituivano la maggioranza, e le lingue slave erano usate per scrivere le leggi. Per tal motivo il tardo Granducato di Lituania viene talvolta definito come una nazione slava, come Polonia, Russia, ecc.\nUna delle pi\u00f9 vecchie universit\u00e0 dell'Europa Orientale, l'Universit\u00e0 di Vilnius, venne fondata da Stefano I B\u00e1thory, Re di Polonia e Granduca di Lituania, nel 1579. Grazie al lavoro dei gesuiti durante la controriforma, l'universit\u00e0 si svilupp\u00f2 ben presto in uno dei pi\u00f9 importanti centri scientifici e culturali della regione, e come pi\u00f9 importante centro scientifico del Granducato di Lituania.\nEredit\u00e0.\nSecondo alcuni storici, soprattutto russi, uno degli effetti cruciali del dominio lituano riguard\u00f2 le divisioni etniche tra gli abitanti dell'ex Rus' di Kiev. Da questo punto di vista, la creazione del Granducato di Lituania gioc\u00f2 un ruolo importante nella separazione dei diversi gruppi di slavi orientali. Dopo la conquista della Rutenia, i mongoli tentarono di tenere uniti gli slavi orientali e riuscirono a conquistare gran parte delle terre in Europa centrale.\nIl resto delle ex terre rutene, ovvero i principati della Bielorussia, si un\u00ec, come detto, al Granducato fin dall'inizio, mentre altre terre dell'Ucraina divennero vassalle della Lituania in seguito. La soggiogazione degli slavi orientali avvenuta in due maniere differenti, cre\u00f2 divergenze palpabili che persistono ancora oggi. Secondo questa ricostruzione, mentre in Kiev esistevano s\u00ec sostanziali differenze ma confinate in una zona ristretta, fu l'annessione lituana di gran parte della Rutenia meridionale e occidentale che port\u00f2 alla divisione permanente tra ucraini, bielorussi e russi. Tuttavia, fino al XX secolo, le frontiere etniche e linguistiche tra ucraini, bielorussi e russi non coincidevano con alcun confine politico.\nL'idea di sostituirsi al mondo lituano inteso come insieme di usi e costumi ipotizzato per pi\u00f9 secoli dalle due grandi potenze pi\u00f9 vicine, Germania e Russia, ha radici profonde. Le trib\u00f9 prussiane (di origine baltica) che attaccarono la Masovia e spinsero il duca Corrado ad intervenire costituendo l'ordine di Dobrzy\u0144, spinsero gruppi di tedeschi ad insediarsi vicino all'attuale Lituania, la cui presenza fu incentivata anche quando si costitu\u00ec lo Stato monastico dei cavalieri teutonici. In un periodo storico totalmente lontano da quel passato (XX secolo) i teutonici furono in grado di impossessarsi dei Paesi baltici per due volte: durante la Grande Guerra (Ober Ost), in cui si accarezz\u00f2 l'idea di germanizzare il territorio con un regno fantoccio artificiosamente creato ad hoc e guidato da Mindaugas II, nome che evocava la guida del Ducato di Lituania e poi primo sovrano. Dopo il termine del conflitto, i tedeschi fecero ritorno nel 1941 dopo che l'URSS aveva occupato il paese baltico e vi istituirono il Reichskommissariat Ostland nel corso della seconda guerra mondiale.\nAlcuni aspetti che meritano di essere ricordati per via del legame al Granducato ineriscono alla stesura dell'atto d'indipendenza del 1918: in esso, il Consiglio decret\u00f2 la Lituania stato sovrano ripristinando Vilnius come capitale, in virt\u00f9 delle ragioni storiche che le avevano gi\u00e0 permesso di essere il centro principale secoli prima, e fu altres\u00ec asserita la volont\u00e0 di cessare tutti i legami di dipendenza con Stati terzi, come se dalla dissoluzione dello Stato polacco-lituano nel 1795 fino alla disfatta cosacca del 1918 avesse avuto luogo una lunga occupazione, che per\u00f2 non aveva troncato la ferma decisione di rimanere indipendenti e le fondamenta di una tradizione nazionale i cui sedimenti a turno cercarono di estirpare russi e tedeschi. Mosca fu in grado di mantenere il controllo del territorio per pi\u00f9 di un secolo e mezzo, se si sommano gli anni dell'Impero russo e della RSS Lituana. Come fecero i tedeschi, anche i cosacchi cercarono di minare la formazione di un'identit\u00e0 culturale tanto cara ai pensatori ottocenteschi, con provvedimenti restrittivi volti a russificare come ad esempio la disposizione del bando di stampa di testi in alfabeto latino attivo dal 1865 al 1904 e la repressione di movimenti contrari al regime nel secondo dopoguerra a favore di figure care al socialismo.\nA discapito di tutte le vicissitudini storiche successive, gli storici lituani ricordano con maggior entusiasmo il periodo del Granducato, in cui si visse un'epoca florida e di sviluppo accompagnato dal prestigio che la Lituania acquis\u00ec nel continente europeo."}
{"id": "505914", "revid": "28402", "url": "https://it.wikipedia.org/wiki?curid=505914", "title": "Eutectico", "text": ""}
{"id": "505916", "revid": "1501558", "url": "https://it.wikipedia.org/wiki?curid=505916", "title": "Horacio Elizondo", "text": "Carriera.\nArbitro internazionale dal 1\u00ba gennaio 1994, fa il suo esordio nella partita amichevole fra -, mentre nel 1997 dirige ai mondiali di calcio FIFA under 17 in Egitto. Dopo la partecipazione al Campionato mondiale per club FIFA del 2000 in Brasile, dal 2001 la FIFA lo ha inserito nella lista dei migliori arbitri internazionali. Ha preso parte ai mondiali under 20 del 2003 negli Emirati Arabi Uniti, e alle Olimpiadi di Atene 2004 (durante le quali ha arbitrato -, terminata 2-2).\nMondiale 2006.\nSuccessivamente \u00e8 la volta del Campionato mondiale di calcio 2006. Oltre alla gara inaugurale -, ha diretto -, -, il quarto di finale - e la finale -, tutte partite arbitrate con piena sufficienza. Insieme al collega messicano Archundia detiene il record del numero di direzioni di gara in un Mondiale, avendo collezionato ben 5 presenze al torneo tedesco. \u00c8 inoltre il primo direttore di gara nella storia dei mondiali di calcio ad aver arbitrato sia la partita inaugurale che la finale.\nNella finale del mondiale 2006 si prese la difficile responsabilit\u00e0 dell'espulsione del capitano francese Zin\u00e9dine Zidane a seguito della sua testata a Marco Materazzi. Successivamente l'ex fischietto argentino ha confermato, durante la presentazione di una sua autobiografia, di non aver visto personalmente la testata e di aver ricevuto il suggerimento dell'espulsione dal quarto uomo Luis Medina Cantalejo.\nGli ultimi scampoli di attivit\u00e0.\nSi \u00e8 ritirato dall'attivit\u00e0 con due anni di anticipo, nel dicembre 2006 in occasione della gara Boca Juniors-Lan\u00fas, ritenendo di non avere pi\u00f9 stimoli, avendo raggiunto il traguardo massimo per un arbitro: arbitrare una finale del Campionato mondiale di calcio.\nNel gennaio 2007 viene insignito a Salisburgo del premio destinato dall'IFFHS al miglior arbitro dell'anno, relativamente all'annata 2006.\nPochi mesi dopo viene nominato coordinatore dei programmi sportivi giurisdizionali dal governo argentino, presieduto da N\u00e9stor Kirchner. Elizondo aveva gi\u00e0 ricevuto nel mese di aprile l'incarico di sottosegretario all'educazione e allo sport nella citt\u00e0 di Luj\u00e1n.\nTerminata questa esperienza, nel 2009 viene nominato a capo del Dipartimento per la formazione arbitrale dalla Federazione Argentina, da cui poi si allontana nel 2011 per sopraggiunte divergenze di vedute rispetto al presidente della Federazione, Julio Grondona."}
{"id": "505919", "revid": "1305772", "url": "https://it.wikipedia.org/wiki?curid=505919", "title": "Gruppoide (teoria delle categorie)", "text": "In matematica, un gruppoide \u00e8 una struttura algebrica usata per generalizzare gruppi e azioni di gruppo.\nIl concetto di gruppoide \u00e8 stato introdotto da Heinrich Brandt nel 1927; spesso quindi tale entit\u00e0 viene chiamata gruppoide di Brandt.\nSuccessivamente, inspirandosi alla teoria classica dei gruppi di Lie, in geometria differenziale \u00e8 stata sviluppata una nozione di gruppoide dotato di una struttura differenziale compatibile, detto gruppoide di Lie.\nDefinizione.\nIn senso algebrico, un gruppoide \u00e8 definito come un insieme \"G\" munito di una funzione parziale formula_1 e di una funzione totale \u22121 che soddisfano le seguenti condizioni per ogni \"f\" e \"g\" in \"G\":\nIn senso categoriale, un gruppoide \u00e8 definito come una categoria piccola in cui tutti i morfismi sono invertibili. Denotando formula_12 e formula_13, rispettivamente, gli insiemi dei morfismi e degli oggetti, un gruppoide possiede le seguenti \"mappe di struttura\":\nUn gruppoide viene spesso schematicamente rappresentato da formula_30 (le due frecce indicano le mappe sorgente e bersaglio).\nEsempi e prime propriet\u00e0.\nDato un gruppoide formula_30, si definisce orbita attraverso formula_32 l'insieme formula_33 degli elementi di formula_13 che si collegano ad formula_16 tramite un morfismo di formula_12. Le orbite di un gruppoide formano una partizione di formula_13; un gruppoide \u00e8 detto transitivo se ammette una sola orbita, cio\u00e8 se ogni due punti di formula_13 possono essere da morfismi.\nL'insieme formula_39 dei morfismi che hanno sorgente e bersaglio uguale a formula_16 \u00e8 detto gruppo di isotropia in formula_32, e possiede una naturale struttura di gruppo. Se due oggetti formula_16 e formula_19 sono nella stessa orbita, i gruppi di isotropia formula_44 e formula_45 sono isomorfi. In particolare, tutti i gruppi di isotropia di un gruppoide transitivo sono isomorfi fra loro.\nI concetti di morfismo di gruppoidi e di sottogruppoide sono definiti come i loro analoghi in teoria dei gruppi.\nEcco alcuni semplici esempi di gruppoidi:\nGruppoidi con strutture geometriche.\nUn gruppoide topologico \u00e8 un gruppoide formula_30 in cui formula_12 e formula_13 sono spazi topologici, le mappe di struttura sono continue, e le mappe sorgente e bersaglio sono aperte. Questa nozione \u00e8 la diretta generalizzazione di un gruppo topologico.\nAnalogamente, un gruppoide di Lie \u00e8 un gruppoide topologico formula_30 in cui formula_12 e formula_13 sono variet\u00e0 differenziabili, le mappe di struttura sono lisce, e le mappe sorgente e bersaglio sono summersioni. Questa nozione \u00e8 la diretta generalizzazione di un gruppo di Lie. Come per i gruppi di Lie, \u00e8 possibile studiare un gruppoide di Lie attraverso la sua controparte infinitesima, il suo algebroide di Lie, che generalizza il concetto di algebra di Lie.\nUn gruppoide di Lie formula_30 pu\u00f2 essere dotato di ulteriori strutture geometriche: \u00e8 sufficiente equipaggiare la variet\u00e0 formula_12 con una struttura geometrica, e imporre un'appropriata condizione algebrica di compatibilit\u00e0 con la moltiplicazione. Questi tipi di gruppoidi sono strumenti fondamentali in geometria simplettica e geometria di Poisson e in teoria delle foliazioni."}
{"id": "505922", "revid": "1318658", "url": "https://it.wikipedia.org/wiki?curid=505922", "title": "Situazione kafkiana", "text": "Il termine kafkiano \u00e8 un neologismo della lingua italiana che indica una situazione paradossale, e in genere angosciante, che viene accettata come \"status quo\", implicando l'impossibilit\u00e0 di qualunque reazione tanto sul piano pratico quanto su quello psicologico. Il termine deriva da Franz Kafka, la cui opera \u00e8 ricca di situazioni di questo tipo; si pensi per esempio a \"Il processo\", \"Il castello\", o \"America\". \nUn termine equivalente potrebbe essere \"perturbante\" nell'accezione freudiana: qualcosa che \u00e8 estraneo e familiare ad un tempo, e risuona inquietante proprio per questa sua ineliminabile e spiazzante ambiguit\u00e0.\nUno degli esempi pi\u00f9 paradigmatici di situazione \"kafkiana\" \u00e8 quello del \"Processo\" di Kafka, in cui l'impotenza (l'impossibilit\u00e0 della reazione) viene messa in relazione, tra l'altro, col tema della burocrazia giudiziaria. In quest'opera, il protagonista \"Josef K.\" riceve inaspettatamente la notizia di essere in arresto. Un giorno, trovandosi negli uffici della banca dove lavora, apre la porta di un ripostiglio e vi trova i poliziotti che si erano presentati in casa sua, puniti da un aguzzino, perch\u00e9 Josef K. si era lamentato del loro comportamento.\nL'effetto kafkiano del lettore si scatena per\u00f2 non in questa sorpresa irreale, ma nel constatare il comportamento del protagonista: egli non reagisce al fatto di trovare dei poliziotti l\u00e0 dove mai avrebbe pensato ma si preoccupa che i poliziotti non facciano troppo rumore quando sono frustati. La paura di Josef K. \u00e8 che i colleghi o i suoi sottoposti si presentino a vedere cosa succede e scoprano cos\u00ec che egli \u00e8 sotto processo. La vergogna per l'indagine, a cui non ci si pu\u00f2 opporre (Josef K. non sa neppure di preciso quale sia l'imputazione) viene cos\u00ec amplificata dal predominare paradossale del senso del pudore del protagonista. La scena mette bene in risalto il funzionamento dell'assurdo kafkiano. Cio\u00e8 creare un contrasto che sembra irragionevole ma che in realt\u00e0 rivela un aspetto profondo, sconvolgendo e spiazzando il lettore.\nSituazioni kafkiane nella letteratura e nel cinema.\nMolte opere letterarie e cinematografiche hanno sviluppato questo \"topos\" generale, spesso inserendosi nella tradizione dell'\"assurdo\" letterario e teatrale. In Italia, un autore spesso definito kafkiano \u00e8 Dino Buzzati (soprattutto per la sua maggiore opera \"Il deserto dei Tartari\").\nNel cinema si pu\u00f2 citare Marco Ferreri, regista de \"La donna scimmia\", che anche nel film \"L'udienza\" (1971) fa richiami molto espliciti a \"Il processo\". \nNel film \"Indagine su un cittadino al di sopra di ogni sospetto\" (1970), di Elio Petri, il finale \u00e8 riservato ad una citazione dell'opera kafkiana: \"Qualunque impressione faccia su di noi, egli \u00e8 servo della Legge e come tale sfugge al giudizio umano\".\nNel film \"Io e Annie\" di Woody Allen, Shelley Duvall definisce il suo rapporto col protagonista come un'\"esperienza kafkiana\". \nIn ambito cinematografico \u00e8 riscontrabile un riferimento anche nel film \"Chiedimi se sono felice\" di Aldo, Giovanni e Giacomo. La scena in cui viene citata \u00e8 quella del provino quando i tre cercano invano di scritturare un'attrice per il ruolo di Rossana nel \"Cyrano\".\nNel film \"Cube - Il cubo\" di Vincenzo Natali i protagonisti si ritrovano chiusi in un cubo colmo di trappole mortali. Tuttavia essi non conoscono il motivo della loro prigionia e non ne conoscono il mandante.\nNella cinematografia straniera si pu\u00f2 citare l'angosciante rapporto con la burocrazia descritto nel film \"Brazil\" di Terry Gilliam. I film di spionaggio \"Ipcress\", del 1965 nel quale una spia inglese resiste al lavaggio del cervello e scopre il complotto del suo superiore e \"The Bourne Identity\" del 2002, nel quale un sicario perde la memoria, non sa pi\u00f9 chi \u00e8 e corre verso la morte che gli vogliono infliggere i suoi superiori, per aver fallito la missione."}
{"id": "505926", "revid": "1305772", "url": "https://it.wikipedia.org/wiki?curid=505926", "title": "OmniWeb", "text": "OmniWeb \u00e8 un browser sviluppato per il sistema operativo macOS da The Omni Group.\nStoria.\nOmniWeb fu sviluppato originariamente da The Omni Group e rilasciato da Lighthouse Design per la piattaforma NEXTSTEP il 17 marzo 1995. Quando NeXTSTEP evolse in OpenStep e poi in Mac OS X, OmniWeb fu aggiornato per eseguirsi su queste piattaforme. OmniWeb gira anche su Microsoft Windows attraverso Yellow Box o i framework OpenStep. Dopo che Lighthouse Design fu comprata da Sun Microsystems, The Omni Group commercializz\u00f2 il prodotto da s\u00e9, dalla versione 2.5 in poi. Dalla versione 4.0, OmniWeb viene sviluppato solo per Mac OS X.\nLa migliore funzione di OmniWeb \u00e8 il blocco dei pop-up pubblicitari, che poi \u00e8 stata copiata dai principali browser fra cui Opera, Firefox e Internet Explorer.\nOmniWeb \u00e8 sviluppato usando la API Cocoa che permette di sfruttare tutte le funzioni fornite da Mac OS X. Usa Quartz per gli effetti grafici, usa pi\u00f9 processori se sono disponibili, e fornisce un'interfaccia che fa uso di cassetti, fogli e barre degli strumenti personalizzabili.\nOmniWeb originariamente svilupp\u00f2 il suo proprio motore di rendering HTML. Per\u00f2 il motore non era compatibile con i pi\u00f9 recenti standard Internet come i Cascading Style Sheets. Nel febbraio 2003, The Omni Group adotto il motore di rendering WebCore di Apple basato su KHTML, che fu creato da Apple per il suo browser Safari.\nL'11 agosto 2004, The Omni Group commercializz\u00f2 la versione 5.0 di OmniWeb, la quale includeva molte nuove funzioni. La funzione pi\u00f9 appariscente fu l'adozione del \"tabbed browsing\", nel quale i tab vengono visualizzati verticalmente lungo il lato della finestra, insieme a delle miniature. A dispetto delle lamentele sul cassetto dei tab che sembra veramente un tab, la funzione \u00e8 resistita fino ad ora."}
{"id": "505934", "revid": "1452073", "url": "https://it.wikipedia.org/wiki?curid=505934", "title": "Cadderly Bonaduce", "text": "Cadderly Bonaduce \u00e8 un personaggio immaginario creato da R.A. Salvatore le cui avventure si svolgono nell'ambientazione \"Forgotten Realms\" per il gioco di ruolo \"Dungeons &amp; Dragons\". \u00c8 un umano chierico ed Eletto di Deneir, dio della conoscenza.\nLa Armenia Edizioni ha pubblicato in Italia i cinque romanzi della saga \"The Cleric Quintet\", il cui protagonista \u00e8, appunto, Cadderly:"}
{"id": "505940", "revid": "1728", "url": "https://it.wikipedia.org/wiki?curid=505940", "title": "Monte Martano", "text": ""}
{"id": "505941", "revid": "287204", "url": "https://it.wikipedia.org/wiki?curid=505941", "title": "Charles Parnell", "text": ""}
{"id": "505942", "revid": "46931", "url": "https://it.wikipedia.org/wiki?curid=505942", "title": "Cadderly", "text": ""}
{"id": "505943", "revid": "125390552", "url": "https://it.wikipedia.org/wiki?curid=505943", "title": "The Great Khali", "text": "Ha vinto una volta il World Heavyweight Championship nel 2007. Il 24 marzo 2021 viene annunciata la sua introduzione nella WWE Hall of Fame 2021.\nCarriera nel wrestling.\nAll Pro-Wrestling (2000\u20132001).\nI suoi primi match li ebbe nella All Pro Wrestling (APW) negli Stati Uniti, dove combatteva con il ring name di \"Giant Singh\". Fu coinvolto direttamente nell'incidente in allenamento che provoc\u00f2 la morte di Brian Ong il 28 marzo 2001, vittima di una mossa eseguita dallo stesso Singh. Le responsabilit\u00e0 di Singh in realt\u00e0 non furono molte, giacch\u00e9 erano presenti altre due persone (una delle quali allenatore) per guidare Ong nella caduta. A fronte di un'esecuzione corretta di Singh della mossa, vi fu un errato arrivo a terra del giovane wrestler il quale mor\u00ec per le conseguenze della caduta (Ong aveva gi\u00e0 subito un infortunio simile poco tempo prima ed il secondo si rivel\u00f2 fatale). La All Pro Wrestling fu costretta a risarcire la famiglia del wrestler con una cifra di circa un milione e trecentomila dollari.\nWorld Wrestling Entertainment (2006\u20132014).\nFaida con Undertaker (2006).\nIl 2 gennaio 2006, Singh \u00e8 diventato il primo wrestler indiano ad essere messo sotto contratto dalla World Wrestling Entertainment (WWE); \u00e8 stato mandato nella loro federazione di sviluppo, la Deep South Wrestling, dove ha lottato con il suo vero nome.\nIl 7 aprile, con il suo manager Daivari, debutt\u00f2 a \"SmackDown!\" attaccando The Undertaker nel corso di un match nel quale quest'ultimo stava lottando contro Mark Henry. La settimana dopo venne presentato come The Great Khali, con Daivari che spieg\u00f2 che ora finalmente aveva trovato un nuovo cliente che avrebbe distrutto The Undertaker. Khali fece il suo debutto nel ring nella puntata di \"SmackDown!\" del 21 aprile sconfiggendo Funaki. Nella puntata di \"SmackDown!\" del 12 maggio venne scelto come sfidante del World Heavyweight Champion Rey Mysterio; Khali sconfisse Mysterio in pochi minuti. Debutt\u00f2 in pay-per-view a Judgment Day, dove sconfisse The Undertaker. Nelle settimane successive distrusse altri wrestler in vari 2-on-1 Handicap match, come quando affront\u00f2 i Mexicools: dopo che Psicosis aveva lasciato indifeso sul ring il suo compagno Super Crazy, questi venne facilmente sconfitto da Khali. Successivamente Khali sfid\u00f2 ancora una volta The Undertaker in un Punjabi Prison match a The Great American Bash. Khali per\u00f2 non pot\u00e9 parteciparvi a causa di un infortunio e fu sostituito da Big Show, che perse l'incontro. Khali venne poi sfidato da The Undertaker in un Last Man Standing match a SummerSlam. Il match venne spostato nella puntata di \"SmackDown!\" precedente a SummerSlam e fu vinto da The Undertaker, segnando la prima sconfitta di Khali nella WWE.\nECW.\nAl suo ritorno, il 31 ottobre, debutt\u00f2 nel roster della \"ECW\" nell'inusuale ruolo di manager di Daivari. Daivari combatt\u00e9 contro diversi avversari e alla fine di ogni match Khali intervenne colpendoli ripetutamente. Khali inizi\u00f2 poi una faida con Tommy Dreamer, attaccandolo regolarmente durante le puntate della \"ECW\". Disput\u00f2 il suo primo match nella \"ECW\" battendo Shannon Moore. L'intervento di Tommy Dreamer serv\u00ec a ben poco: bench\u00e9 riusc\u00ec a mettere KO Daivari, nulla pot\u00e9 contro Khali che lo lasci\u00f2 esanime a terra e trascin\u00f2 nel backstage un Daivari privo di sensi. Infine Khali affront\u00f2 Tommy Dreamer il 9 gennaio 2007 in un Extreme Rules match. Qui sconfisse facilmente Dreamer, in quello che si rivel\u00f2 essere l'ultimo incontro dell'indiano nella \"ECW\".\nRAW, la faida con Kane e opportunit\u00e0 titolate.\nL'8 gennaio 2007 Khali fu dirottato nel roster di \"Raw\" dove non ebbe pi\u00f9 Daivari come manager. Nel suo primo match affront\u00f2 il WWE Champion John Cena, vincendo per squalifica. Qualche giorno dopo ebbe l'occasione di conquistare l'Intercontinental Championship affrontando il campione Jeff Hardy, ma lo sconfisse per count-out e senza dunque il cambio di titolo. La settimana successiva a \"Raw\" conquist\u00f2 un posto per la Royal Rumble, dove part\u00ec tra i favoriti ed entr\u00f2 con il numero 28, ma venne eliminato dal vecchio rivale a \"SmackDown!\" The Undertaker.\nIl 23 febbraio 2007 intervenne nel Falls Count Anywhere match di \"SmackDown!\" fra Kane e King Booker, attaccando il primo in modo da portarlo alla sconfitta. Tutto ci\u00f2 port\u00f2 ad un match a WrestleMania 23: nella sua prima apparizione allo \"Showcase of the Immortals\", il gigante indiano batt\u00e9 Kane dopo una \"Khali Bomb\". In seguito Khali cominci\u00f2 a dominare sui talenti pi\u00f9 bassi del roster di \"Raw\".\nA inizio maggio ottenne il suo primo incontro per il WWE Championship sconfiggendo Shawn Michaels in una puntata di \"Raw\". Prima per\u00f2 affront\u00f2 Cena a \"Saturday Night's Main Event\" sconfiggendolo in un match non titolato. A Judgment Day Khali perse per sottomissione un match valido per il WWE Championship contro John Cena. Nella puntata successiva di \"Raw\" venne per\u00f2 scoperto che il piede di Khali era sopra la corda quando si arrese, senza che l'arbitro vedesse ci\u00f2. Khali sfid\u00f2 quindi una seconda volta Cena. La rivincita avvenne a One Night Stand, dove Khali perse di nuovo in un Falls Count Anywhere match dopo esser stato lanciato da una gru con una \"F-U\" di Cena. La sera successiva a \"Raw\" fu schienato nuovamente dal campione nel Triple Threat match per il WWE Championship che includeva anche Umaga.\nCampione dei pesi massimi (2007\u20132008).\nKhali pass\u00f2 dal roster di \"Raw\" a quello di \"SmackDown!\" (assieme al suo traduttore Ranjin Singh) in seguito alla \"Draft lottery\" svoltasi l'11 giugno 2007 durante una puntata di \"Raw\". Nella puntata di \"SmackDown!\" del 20 luglio il World Heavyweight Champion in carica Edge rese vacante il titolo a causa di un infortunio al petto; il General Manager di \"SmackDown!\" Theodore Long la sera stessa fece disputare una Battle Royal per la riassegnazione del titolo vacante e a vincerla fu proprio The Great Khali, il quale divenne per la prima volta in carriera World Heavyweight Champion. Khali conserv\u00f2 il titolo a The Great American Bash contro Batista e Kane e poi dall'assalto di Batista a SummerSlam, perdendo il match per squalifica. A Unforgiven Khali perse il titolo contro Batista in un Triple Threat match al quale prese parte anche Rey Mysterio. La rivalit\u00e0 con Batista port\u00f2 i due a disputare il secondo Punjabi Prison match della storia della WWE a No Mercy; a vincere il match fu Batista. Alle Survivor Series sconfisse Hornswoggle che si vendic\u00f2 in seguito aiutando Finlay a sconfiggere l'indiano durante Armageddon dopo un colpo con un tubo d'acciaio.\nNel 2008 partecip\u00f2 alla Royal Rumble, perdendo. Sub\u00ec in seguito un infortunio per mano di Undertaker nell'Elimination Chamber match svoltosi durante No Way Out. Venne sconfitto la settimana dopo da The Undertaker e a WrestleMania XXIV perse nella Battle Royal della ECW. Perse anche a Backlash contro Big Show. Venne sconfitto ancora una volta da The Undertaker, venendo infortunato alla laringe. Dopo il recupero ottenne un match a SummerSlam contro Triple H per il WWE Championship, senza riuscire per\u00f2 a vincere. Nella rivincita perse nuovamente contro Triple H. Contro Jeff Hardy perse il match di qualificazione per il primo Scramble match di \"SmackDown!\".\nPunjabi Playboy (2008\u20132009).\nVerso la fine di ottobre diventa face e d\u00e0 il via alla \"Khali Kiss Cam\" e ad una rivalit\u00e0 con Montel Vontavious Porter (MVP), sconfiggendolo nella puntata di \"SmackDown!\" del 7 novembre e intervenendo, una settimana dopo, durante il suo match contro Funaki, causandogli la sconfitta. Durante l'800\u00aa puntata di \"Raw\", inoltre, Khali aiuta Rey Mysterio a vincere il suo incontro. Khali da allora combatte pochi incontri per via dei suoi problemi alle ginocchia e i suoi impegni cinematografici in India e negli Stati Uniti.\nAlle Survivor Series vinse facendo parte del team di Shawn Michaels contro il team di John \"Bradshaw\" Layfield.\nNel 2009 partecip\u00f2 alla Royal Rumble, perdendo il match. In un match di qualificazione per l'Elimination Chamber match venne sconfitto da Triple H; nell'incontro vi era presente anche Vladimir Kozlov.\nTorna raccogliendo la sfida di Santino Marella, che aveva sfidato qualsiasi membro del roster di \"SmackDown\"; Khali aveva accettato la sfida perch\u00e9 voleva \"Santina\", la sorella gemella di Santino, nella sua \"Kiss Cam\"; Khali batt\u00e9 Santino per due volte e si assicur\u00f2 la presenza di \"Santina\" a Backlash. All'evento, Khali non riusc\u00ec a baciare Santina perch\u00e9 quest'ultima riusc\u00ec a scappare appena in tempo.\nFaida con Dolph Ziggler (2009\u20132010).\nA \"SmackDown\" intraprese una faida con Dolph Ziggler, che in un match fra i due aveva attaccato l'indiano con una sedia ed era poi fuggito nelle settimane successive lasciando Khali infuriato. Khali in un successivo match riusc\u00ec a battere Ziggler nettamente. I due si affrontarono altre volte, ma a spuntarla in qualche modo \u00e8 sempre Ziggler, che vince sia per countout sia per squalifica. A The Bash il gigante indiano venne sconfitto da Ziggler grazie all'intervento di Kane, che lo colp\u00ec ripetutamente con una sedia; il match infatti non prevedeva squalifiche. I due si affrontarono due volte in pay-per-view con due vittorie della Big Red Machine: SummerSlam e Breaking Point in un Singapore Cane match; dopo il match scomparve dalle scene per un problema alla gamba destra.\nRitorn\u00f2 durante la puntata di \"Raw\" del 14 dicembre, dove insieme a Kane e Christian sconfisse i Ruthless Roundtable. Nel 2010 partecip\u00f2 alla Royal Rumble, perdendo. Dopo una sconfitta subita contro Dolph Ziggler, qualche tempo dopo decise di prendersi un periodo di riposo per tornare in India.\nFaida col Nexus (2010\u20132011).\nTorn\u00f2 nella puntata di \"Raw\" del 19 aprile sconfiggendo Vladimir Kozlov. The Great Khali pass\u00f2 al roster di \"Raw\" insieme al suo manager Ranjin Singh, nel draft supplementare del 2010. Nella puntata di \"Raw\" del 19 luglio, John Cena annunci\u00f2 il suo team a SummerSlam per sconfiggere il Nexus. Khali venne scelto nel team insieme a Edge, R-Truth, John Morrison, Chris Jericho e Bret Hart. In una puntata di \"Raw\" si doveva svolgere un match tra The Great Khali e Wade Barrett, ma ci\u00f2 non accadde perch\u00e9 il Nexus attacc\u00f2 il gigante nel backstage, infortunandolo alla gamba, impedendogli di partecipare a SummerSlam e costringendolo a rimanere fermo per un po' di tempo.\nRitorn\u00f2 nel 2011 alla Royal Rumble, entrando con il numero 19 e riuscendo a eliminare Husky Harris; venne per\u00f2 eliminato da Mason Ryan. A WrestleMania XXVII Khali partecip\u00f2 al dark match, cio\u00e8 una 22-man Battle Royal; The Great Khali riusc\u00ec a vincere la Battle Royal eliminando per ultimo Sheamus.\nAlleanza con Jinder Mahal (2011\u20132012).\nNel Draft supplementare Khali pass\u00f2 da \"Raw\" a \"SmackDown\" con Ranjin Singh. Nella puntata di \"SmackDown\" del 13 maggio, venne schiaffeggiato da Jinder Mahal dopo la \"Khali Kiss Cam\", il quale defin\u00ec il comportamento del gigante una vergogna per l'India. Nella puntata di \"SmackDown\" del 27 maggio, Khali effettu\u00f2 un turn heel dopo il suo match contro Kane, attaccando Ranjin Singh e formando un tag team con Jinder Mahal. Nella puntata di \"SmackDown\" del 5 agosto venne sconfitto da Sheamus. Nella puntata successiva di \"SmackDown\" combatt\u00e9 e perse nel main event contro Randy Orton. Nella puntata di \"SmackDown\" del 19 agosto, Khali partecip\u00f2 alla Battle Royal per decretare lo sfidante di Orton a Night of Champions in un match valido per il World Heavyweight Championship, ma venne eliminato da Mark Henry. Nella puntata successiva di \"SmackDown\" perse per sottomissione contro Ezekiel Jackson.\nNella puntata di \"Super SmackDown\" del 30 agosto, Khali perse per squalifica contro Sheamus a causa dell'interferenza di Jinder Mahal. Nella puntata di \"Raw\" del 5 settembre perse un tag team match assieme a Jinder Mahal contro Kofi Kingston e Evan Bourne. Nella puntata di \"SmackDown\" del 9 settembre i due indiani affrontarono nuovamente gli Air Boom: durante il match Khali sub\u00ec uno schiaffo da Mahal; Khali lo spinse e fece s\u00ec che il compagno di tag subisse la \"Trouble in Paradise\" di Kingston, rieffettuando un turn face. Da qui l'alleanza si sciolse e nacque una faida fra i due. La settimana successiva a \"SmackDown\" Khali affront\u00f2 Heath Slater, ma intervenne Jinder Mahal e insieme a Slater attacc\u00f2 Khali, ma quest'ultimo riusc\u00ec ad avere la meglio. Nella puntata di \"SmackDown\" del 23 settembre, Khali sconfisse Jinder Mahal, ponendo fine alla loro faida. Nella puntata di \"Raw\" del 26 settembre avrebbe dovuto disputare un match contro Mark Henry, ma venne attaccato dallo stesso Henry prima che iniziasse il match. Nella puntata di \"SmackDown\" del 30 settembre perse contro Mark Henry e al termine del match Henry utilizz\u00f2 una sedia con la quale effettu\u00f2 una \"Corner Splash\" sulla caviglia sinistra di Khali, causandogli una frattura al perone (\"kayfabe\").\nRitorna a sorpresa nel 2012 alla Royal Rumble come numero 15 del Royal Rumble match, eliminando Ezekiel Jackson e Jinder Mahal e resistendo sul ring per circa 7 minuti; viene per\u00f2 eliminato poi da Cody Rhodes.\nVarie alleanze (2012\u20132013).\nNella puntata di \"SmackDown\" del 3 febbraio viene annunciato come partecipante dell'Elimination Chamber match per il World Heavyweight Championship. Tre giorni dopo, ritorna sul ring a \"Raw\" in coppia con Randy Orton e sconfiggendo Wade Barrett e Cody Rhodes, effettuando lo schienamento vincente su Rhodes, ma subendo una \"RKO\" al termine del match per mano di Orton. Al pay-per-view Elimination Chamber entra con il numero 5 nell'Elimination Chamber match per il World Heavyweight Championship eseguendo due \"Punjabi Plunge\" su Cody Rhodes e Wade Barrett, ma viene eliminato poco dopo da Big Show. Il 20 febbraio a \"Raw\" prende parte alla 10-man Battle Royal per decidere lo sfidante di CM Punk per il WWE Championship a WrestleMania XXVIII, ma viene eliminato dallo sforzo combinato di pi\u00f9 wrestler.\nIl 23 marzo a \"SmackDown\" viene annunciato come nuovo membro del Team Teddy, insieme a Zack Ryder. A WrestleMania XXVIII il Team Laurinaitis sconfigge il Team di Teddy Long. Nella puntata speciale di \"SmackDown Blast from the Past\" vince un match insieme a Natalya e Alicia Fox contro le Bella Twins (Brie e Nikki Bella) e Drew McIntyre. A fine match viene baciato da Mae Young. Nella puntata di \"Raw\" del 16 aprile ha fatto coppia con Big Show in un tag team match contro i WWE Tag Team Champions Primo e Epico, vincendo facilmente ma non ottenendo tuttavia un successivo match titolato.\nA Over the Limit partecipa ad una Battle Royal per decretare il primo sfidante della stessa sera dei campioni secondari Santino Marella (United States Champion) e Cody Rhodes (Intercontinental Champion), ma viene eliminato da Darren Young e Titus O'Neil. Nella puntata di \"Raw\" dell'11 giugno partecipa ad un Fatal-four Way match contro Jack Swagger, Dolph Ziggler e Christian per decretare il primo sfidante a No Way Out per il World Heavyweight Championship detenuto da Sheamus, ma viene sconfitto. Il 22 di giugno, a \"SmackDown\", viene annunciato che Khali, per una settimana, sarebbe stato l'assistente del GM assoluto Vickie Guerrero. Nella puntata speciale \"SmackDown!: Great American Bash\" del 3 luglio, insieme a Layla, batte Antonio Cesaro e Aksana; nella stessa sera partecipa a una 20-man Over the Top Rope Battle Royal, ma viene eliminato da Tensai e Jack Swagger.\nA fine luglio, Khali si \u00e8 sottoposto ad un intervento chirurgico per via di un tumore alla ghiandola della crescita e il suo rientro \u00e8 previsto per ottobre 2012. Khali ritorna nel nuovo show della WWE, \"Saturday Morning Slam\", sconfiggendo Primo. Dopo aver combattuto varie volte contro Epico e Primo, nella puntata di \"SmackDown\" del 7 dicembre sconfigge in coppia con Hornswoggle, e con Natalya come manager, il duo portoricano. A \"Main Event\" vince una Battle Royal, diventando primo sfidante per lo United States Championship detenuto da Antonio Cesaro, ma nel match titolato esce sconfitto.\nVarie faide (2013\u20132014).\nNel 2013 partecipa alla Royal Rumble con il numero 23, ma viene eliminato da Daniel Bryan e Kane. A Battleground, Khali e Santino Marella perdono contro i Real Americans (Antonio Cesaro e Jack Swagger). Nell'ultima puntata di \"Raw\" del 2013 affronta Damien Sandow in un match in cui se quest'ultimo avesse perso si sarebbe ritirato (storyline) dal wrestling, cosa che non avviene poich\u00e9 Khali perde l'incontro.\nNel 2014 partecipa alla Royal Rumble con il numero 16, venendo eliminato dall'intero Shield (Dean Ambrose, Roman Reigns e Seth Rollins). Torna nella puntata di \"Raw\" del 30 giugno 2014 sconfiggendo in pochi secondi Damien Sandow. Nella puntata di \"Raw\" del 14 luglio perde per countout contro Bo Dallas. Nella puntata di \"Raw\" del 21 luglio, invece, viene pesantemente sconfitto da Rusev. Il 31 ottobre, a \"SmackDown\", perde ancora in pochi secondi contro Rusev. Questo si rivela essere il suo ultimo match nella federazione, infatti, il 14 novembre 2014, al termine del suo contratto, viene rilasciato dalla WWE.\nApparizioni sporadiche (2017\u20132018).\nThe Great Khali ha fatto il suo ritorno alla WWE come \"heel\" il 23 luglio 2017 durante Battleground, intervenendo in aiuto del WWE Champion Jinder Mahal durante il suo Punjabi Prison match contro Randy Orton, favorendo la vittoria finale del campione aiutandolo a uscire dalla gabbia tenendo fermo Orton. Il profilo di Khali \u00e8 brevemente apparso sulla lista del roster attivo sul sito della WWE per poi essere rimosso, indicando l'apparizione di Khali come per una sola notte. Khali ha inoltre partecipato al Royal Rumble match a 50 uomini svoltosi il 27 aprile 2018 a Greatest Royal Rumble, come \"face\", entrando col numero 45 ma \u00e8 stato eliminato da Bobby Lashley e Braun Strowman.\nVita privata.\nTerzo di otto figli, Singh inizi\u00f2 a lavorare sin da adolescente per aiutare la famiglia. Prima di entrare nel corpo di polizia del Punjab, lavor\u00f2 per diverso tempo nelle miniere dell'Himalaya; in questo periodo inizi\u00f2 a praticare diversi sport, riuscendo bene in ognuno di essi. Tra tutti, Singh aveva una particolare predilezione per il culturismo. Il Direttore Generale delle Forze di Polizia del Punjab venne a conoscenza delle abilit\u00e0 del giovane Singh e fece di tutto per aiutarlo ad entrare nella polizia. Grazie al lavoro stabile, Singh pot\u00e9 dedicare molto tempo alla sua passione, arrivando a vincere il titolo di \"Mister India\" 1995-96. Il suo notevole successo e il duro lavoro gli permisero di ottenere un contratto di allenamento negli Stati Uniti d'America nel 1996. Singh riusc\u00ec a raggiungere il suo pi\u00f9 grande obiettivo, quello di aiutare la sua famiglia ed il villaggio dov'\u00e8 nato.\nHa sposato Harminder Kaur il 2 febbraio 2002, dalla quale ha avuto una figlia. Il 26 luglio 2012, \u00e8 stata resa nota la notizia che il wrestler indiano ha subito un intervento chirurgico per rimuovere un tumore benigno alla ghiandola pituitaria. Nel 2014 ottiene la cittadinanza statunitense con una cerimonia celebrata a Houston.\nNel 2015, in India ha fondato una propria federazione di wrestling: la CWE, dove svolge anche la funzione di allenatore."}
{"id": "505948", "revid": "729019", "url": "https://it.wikipedia.org/wiki?curid=505948", "title": "Magiste International", "text": "Magiste International S.A. \u00e8 una societ\u00e0 di diritto lussemburghese che fa capo al finanziere/immobiliarista Stefano Ricucci, tramite lo \"Stefano Ricucci Trust\" con sede nell'Isola di Guernsey.\nL'atto di nascita della lussemburghese Magiste International \u00e8 datato 10 agosto 2001.\nSi tratta del contratto di acquisto della Red investment S.A., da parte del trust utilizzato da Ricucci, il \"The Libra Trust baring trustees (Guernsey) limited\".\nVenditrice del 100% delle azioni risulta essere la Alpine strategic marketing llc, con sede a Washington, negli Stati Uniti.\nLa denominazione sociale Magiste deriva dalle iniziali dei nomi di Matteo e Gina, i genitori, e Stefano.\nMagiste International deteneva varie partecipazioni finanziarie in numerose societ\u00e0 quotate: RCS, Banca Nazionale del Lavoro (BNL), Antonveneta, Capitalia, Hopa, Banca Popolare di Lodi, Bipielle Investimenti, Banca Valori, Meliorbanca, Societ\u00e0 Sportiva Lazio.\nEsisteva un progetto per trasferire in Italia lo Stefano Ricucci Trust e la Magiste International.\nNella societ\u00e0, che aveva un capitale sociale di 22 milioni di euro, sarebbero confluiti tutti i presidi esteri del gruppo. Magiste International si sarebbe fusa con la controllata italiana Magiste Holding dando origine a una nuova capogruppo (chiamata Magiste) e che nel 2006 sarebbe stata ricapitalizzata da 22 a 50 milioni di euro. A regime ci sarebbe stata una piramide societaria con all'apice lo Stefano Ricucci Trust italiano, che controlla una Magiste spa con 50 milioni di euro di capitale sociale, che a sua volta controlla Magiste Real Estate, Magiste Re Property, Magiste Re Agency e Magiste Service.\nIl Tribunale di Roma ha dichiarato il fallimento di Magiste International, in data 19 gennaio 2007. Magiste International, la capogruppo di Stefano Ricucci protagonista della scalata a Rcs, era stata ammessa al concordato preventivo dal Tribunale civile di Roma lo scorso 13 novembre.\nI giudici avevano tuttavia subordinato l'ammissione al concordato al dissequestro di 71,28 milioni di euro da parte della procura di Milano, dissequestro avvenuto tardivamente rispetto alle richieste del tribunale fallimentare. I fondi erano stati sequestrati all'immobiliarista romano dai Pm milanesi nell'ambito della scalata ad Antonveneta da parte della Bpi.\nCome detto il diniego al dissequestro di contanti e valori per 67 milioni di euro, datato 26 dicembre 2006, proventi della scalata ad Antonveneta, ne ha cagionato il fallimento.\nLa somma \u00e8 stata in seguito dissequestrata e consegnata alla curatela fallimentare.\nLe altre societ\u00e0 del gruppo, quelle pi\u00f9 \"operative\" e meno finanziarie, procedono invece nel loro programma di transazioni e concordati preventivi."}
{"id": "505953", "revid": "547034", "url": "https://it.wikipedia.org/wiki?curid=505953", "title": "Grand Prix des Am\u00e9riques (cinema)", "text": "Il Grand Prix des Am\u00e9riques \u00e8 il premio principale assegnato nel corso del Montr\u00e9al World Film Festival."}
{"id": "505954", "revid": "599013", "url": "https://it.wikipedia.org/wiki?curid=505954", "title": "Cartello di Cal\u00ec", "text": ""}
{"id": "505955", "revid": "228587", "url": "https://it.wikipedia.org/wiki?curid=505955", "title": "Roy Brown", "text": ""}
{"id": "505956", "revid": "765341", "url": "https://it.wikipedia.org/wiki?curid=505956", "title": "Eldo Del Papa", "text": "Biografia.\nEldo Del Papa nasce a Castel Sant'Angelo il 18 settembre 1926, figlio di Adolfo Del Papa (1895-1960), impiegato, e Amalia Pilati (1895-1983), maestra. Aveva una sorella pi\u00f9 giovane, Anna (1934). Trascorse la giovent\u00f9 nel palazzo di famiglia a Barete in provincia dell'Aquila; nel vicino Pizzoli era confinato l'intellettuale antifascista Leone Ginzburg di cui \u00e8 stato allievo nel 1943, il primo a comprendere le capacit\u00e0 letterarie del giovane Eldo e a sollecitarlo nella sua ricerca poetica. Fin da allora le sue ispirazioni intellettuali si sono coniugate con quelle sociali e progressiste, impegnandolo nella Resistenza locale. Si diplom\u00f2 geometra, come suo padre, nel 1945 e dopo la guerra si trasfer\u00ec a Roma iscrivendosi alla facolt\u00e0 di Economia e Commercio e lavorando come tecnico, mentre continuava la sua ricerca letteraria pubblicando \"La Fonte Segreta\" nel 1951.\nLa sua attivit\u00e0 professionale come geometra lo port\u00f2 a spostarsi in varie parti d'Italia: Grosseto, Meta (dove collabor\u00f2 alla realizzazione della strada principale della citt\u00e0), in Sardegna, ancora in Campania, ma stavolta a Pompei, e quindi di nuovo a Grosseto nel 1956, che divenne la residenza definitiva della famiglia. Cercando i suoi spazi nell'intensa attivit\u00e0 professionale, continu\u00f2 la sua attivit\u00e0 letteraria, studiando dai classici ai contemporanei, elaborando forme linguistiche e scrivendo raccolte di poesie e saggi, poi pubblicati in prestigiose riviste quali Paragone, La Fiera Letteraria, \"Novecento\" ed altre.\nUn periodo fecondo di studi critici linguistici e letterari, particolarmente su linguistica e poetica delle letterature emergenti nei paesi in via di sviluppo legate a lotte per l'indipendenza e emancipazione dei popoli, oltre che a ricerche sulle tradizioni letterarie ed artistiche nel territorio.\nNegli anni sessanta ha pubblicato anche numerosi articoli sulla salvaguardia dell'ambiente, storia ed archeologia, tra i quali alcuni saggi sugli insediamenti neolitici e i centri etruschi in Maremma.\nDopo alcune edizioni locali di poesie, pubblic\u00f2 \"Ritrovarsi in Montagna\" nel 1970, sulla guerra partigiana tradotta liricamente e arriv\u00f2 il grande successo di critica e di pubblico con \"Croce del Sud\", edita dal Club Editori nel 1975. Un'opera dove l'impegno sociale traduce in versi di notevole costruzione linguistica ed impatto emotivo il dramma dell'emigrazione, che torna di attualit\u00e0 a per i grandi flussi dal terzo mondo conservando il vigore poetico. Ha poi pubblicato altre opere e partecipato alle iniziative culturali della regione con conferenze e seminari di poesia.\nAll'inizio degli anni ottanta ha fondato il \"Gruppo di Poesia\" a Grosseto che divenne laboratorio culturale della citt\u00e0, pubblicando opere collettive, attivit\u00e0 culturale con conferenze, incontri di poesia con letture e seminari linguistici e di critica letteraria. Nel frattempo il figlio Paolo aveva intrapreso l'attivit\u00e0 di viaggiatore e reporter che lo ha portato poi in ogni angolo del mondo, dai suoi racconti di viaggio Eldo ha elaborato forse la sua ricerca pi\u00f9 originale, studiando le realt\u00e0 etniche e culturali dei paesi oggetto di quei racconti e traducendoli in versi che hanno portato alla prima raccolta \"Canto d'Agonia del Terzo Mondo\" nel 1980. Altra opera dove l'impegno sociale si coniuga ad una lettura artistica di grande impatto emotivo, proseguito con le raccolte \"Ombre vaganti\" e \"Colorate al tritolo\" nel 1981.\nLa ricerca \u00e8 continuata con la stesura di un'altra raccolta rimasta inedita, della quale aveva progettato una pubblicazione con le foto del figlio Paolo e una bozza teatrale.\nNel 1982 ha pubblicato la raccolta \"Nostro Suono\", forse la pi\u00f9 intimistica, nella quale la riflessione esistenziale manifesta il disagio culturale ed emotivo in un mondo che sempre meno lascia spazi alle tensioni individuali. L'anno successivo usc\u00ec la raccolta di ispirazione analoga \"Memoria dell'Immagine\", quindi nel 1984 altro successo di critica e di pubblico con \"Sesto Canale\" pubblicata dalle Edizioni Emi.\nNegli anni successivi si dedic\u00f2 alla ricerca linguistica e letteraria, con saggi sulla produzione poetica africana dell'America Latina, Asia e Oceania, tenendo conferenze e incontri, oltre a pubblicazioni di opere in collettiva per le edizioni Emi, Gruppo di Poesia e Arci. Di rilievo anche le raccolte di poesie d'amore dedicate alla moglie Wanda e altre delle quali stava curando la pubblicazione, ma il dramma della guerra in Bosnia gli fece accantonare i progetti per dedicarsi all'impegno civile con l'ultima delle sue opere.\nNel 1994 fu colto da un male incurabile mentre scriveva \"Fuochi di Bivacchi a Travnik\" edito per le Edizioni Arci nel marzo del 1995, confermandosi un grande poeta di pace.\nEldo Del Papa di spegne il 27 giugno 1995, lasciando l'ultima opera che rimane universale nella sua descrizione degli orrori della guerra, lasciando raccolte poetiche inedite. Una prima raccolta di poesie inedite \u00e8 stata pubblicata nel 1999 da Carte d'Arte con il titolo \"Poesie e saggi postumi\".\nVita privata.\nNel 1951 si spos\u00f2 con Wanda Cecere (1930), originaria di San Martino Valle Caudina, da cui ebbe quattro figli, Paolo (1953), Giuseppe (1955), Adolfo (1956-1986) e Maria (1956)."}
{"id": "505957", "revid": "61051", "url": "https://it.wikipedia.org/wiki?curid=505957", "title": "Louis Dollo", "text": "Secondo Dollo, \"un organismo \u00e8 incapace di ritornare anche solo parzialmente a un precedente stadio gi\u00e0 realizzato dai suoi antenati\". Secondo questa ipotesi, una struttura o un organo scomparso durante il processo evolutivo non riapparir\u00e0 mai pi\u00f9 in quella linea di organismi.\nIl cimitero di iguanodonti.\nNel 1878, Louis Dollo supervision\u00f2 il famoso scavo degli \"Iguanodon\" a Bernissart, in Belgio. Una trentina di scheletri completi furono dissotterrati da una miniera di carbone: all'epoca questo fu il pi\u00f9 completo ritrovamento di dinosauri in Europa. Grazie a questi resti, Dollo ebbe il merito di compiere il primo studio analitico sulla fisiologia dei dinosauri, formulando ipotesi sulla presunta vita sociale di questi dinosauri. Successivamente Dollo si dedic\u00f2 a studi su altri famosi dinosauri, come \"Stegosaurus\" e \"Triceratops\"."}
{"id": "505963", "revid": "3761044", "url": "https://it.wikipedia.org/wiki?curid=505963", "title": "Guy Negre", "text": ""}
{"id": "505964", "revid": "287204", "url": "https://it.wikipedia.org/wiki?curid=505964", "title": "Iwami (provincia)", "text": "Iwami (\u77f3\u898b\u56fd; Iwami no kuni) fu una provincia del Giappone nell'area che corrisponde all'odierna prefettura di Shimane. Wakasa confinava con le province di Bingo, Aki, Izumo e con la provincia di Suo. Capitale della provincia era Hamada."}
{"id": "505969", "revid": "125289513", "url": "https://it.wikipedia.org/wiki?curid=505969", "title": "Piermatteo d'Amelia", "text": "Biografia.\nL'artista \u00e8 citato per la prima volta come garzone di Filippo Lippi, quando, tra il 1467 e il 1469, \u00e8 attivo nella decorazione dell'abside del Duomo di Spoleto (\"Storie della Vergine\"). \nTra il 1479 e il 1480 fu a Roma, probabilmente grazie ai rapporti con la potente famiglia amerina dei Geraldini, casato cos\u00ec in vista da poter ospitare Sisto IV ad Amelia, in uno dei propri palazzi. \nA Roma \u00e8 incaricato di dipingere la volta della Cappella Sistina, decorandola con un cielo stellato. Questo affresco sar\u00e0 poi coperto da Michelangelo con i suoi affreschi della volta Sistina a causa delle crepe che si erano create nel tetto per via dei lavori di costruzione delle fontamenta della nuova Basilica di San Pietro, prontamente consolidate da Bramante con l'utilizzo di catene. Questa prima decorazione della volta Sistina \u00e8 documentata da un disegno attribuito a Piermatteo conservato agli Uffizi. \nTra il 1480 e il 1482 \u00e8 attivo a Orvieto come decoratore di statue e doratore di arredi sacri e mostre di orologi. A questo periodo \u00e8 da far risalire l'ancona per la chiesa di Sant'Agostino, oggi smembrata e divisa fra varie collezioni, tra cui la Gem\u00e4ldegalerie di Berlino. Tornato a Roma viene richiamato a Orvieto nel 1482, dove il Consiglio dell'Opera del Duomo gli affida la decorazione della cappella di San Brizio, poi affidata pi\u00f9 tardi a Luca Signorelli; all'anno successivo \u00e8 datato l'affresco realizzato a Narni, raffigurante la \"Madonna col Bambino e le sante Lucia e Apollonia\". \nDal 1485 \u00e8 a Roma, dove lavora per i papi Innocenzo VIII e Alessandro VI.\nNel 1497 \u00e8 nominato conservatore della citt\u00e0 di Fano, mentre nel 1503 \u00e8 soprintendente per le fabbriche papali di Civita Castellana.\nNelle ultime sue opere Federico Zeri ha riconosciuto un avvicinamento ai modi artistici di Antoniazzo Romano.\nPersonalit\u00e0 artistica e opere.\nGrazie agli studi compiuti negli anni venti da Umberto Gnoli, Roberto Longhi e Bernhard Berenson, fu possibile individuare nel Novecento la personalit\u00e0 di un pittore le cui opere furono raccolte sotto il nome convenzionale di \"Maestro dell'Annunciazione Gardner\". L'\"Annunciazione\" fu realizzata per il convento della SS. Annunziata di Amelia, passata poi alla Porziuncola, venduta nel 1880 a Isabella Stewart Gardner, e ora conservata presso l'omonimo museo di Boston.\nIl recupero del maestro dall'anonimato, nel 1953, e l'identificazione con Piermatteo d'Amelia si devono agli studi e alla felice intuizione del critico d'arte Federico Zeri che ne ha collocato la personalit\u00e0 artistica tra quella dei grandi pittori del '400, protagonista della pittura rinascimentale. Zeri attribu\u00ec alla fase giovanile di Piermatteo due tavole della serie dalle \"Storie di san Bernardino\" (Perugia, Galleria Nazionale dell'Umbria). L'identificazione operata da Zeri ha avuto una conferma documentale nel 1985, con il ritrovamento del contratto notarile per l'esecuzione della \"Pala dei Francescani\" di Terni, rintracciato grazie all'archivista Elisabetta David, vero capolavoro del Rinascimento umbro, conservato presso la Pinacoteca della stessa citt\u00e0, commissionata proprio a Piermatteo da Amelia il 29 settembre 1483. \nOltre che ad Amelia, Terni e Perugia, le sue rare opere sono conservate in prestigiosi musei del mondo come Berlino, Boston, Philadelphia, Altemburg. \nLa tavola del \"Sant'Antonio Abate\" \u00e8 l'unica opera conservata nella sua citt\u00e0 natale, Amelia, presso il Museo Civico e Pinacoteca, che ospita nelle sue collezioni anche una \"Sacra Conversazione\" attribuita alla sua bottega. Al pittore e alla sua bottega sono attribuiti anche numerosi affreschi tra cui un importante ciclo nell'edicola di Toscolano ad Avigliano Umbro (TR), a Porchiano del Monte (Amelia) presso la chiesa di San Simeone, a presso il Duomo di Orvieto, a Narni e in numerosi centri dell'alto Lazio (chiesa di San Rocco a Castiglione in Teverina).\nA Piermatteo d'Amelia \u00e8 stata dedicata una mostra inaugurata il 12 dicembre 2009 a Terni e ad Amelia (\"Piermatteo d'Amelia e il Rinascimento nell'Umbria meridionale\") con un itinerario sui luoghi di Piermatteo a partire dalla sua citt\u00e0 natale.\nPiermatteo Manfredi nella Pala dei Francescani, realizzata per la chiesa di Francesco d'Assisi a Terni (1483-1485), si fa beffa dei Committenti rappresentando al posto di san Bonaventura da Bagnoregio il suo amico Angelo Geraldini a cui doveva grande riconoscenza, come dimostrato da Franco Della Rosa a giugno, a dicembre del 2018 e a giugno 2019."}
{"id": "505970", "revid": "339392", "url": "https://it.wikipedia.org/wiki?curid=505970", "title": "Piermatteo da Amelia", "text": ""}
{"id": "505977", "revid": "56620", "url": "https://it.wikipedia.org/wiki?curid=505977", "title": "Maestro dell'Annunciazione Gardner", "text": ""}
{"id": "505985", "revid": "1543377", "url": "https://it.wikipedia.org/wiki?curid=505985", "title": "All'insegna del Cervo Bianco", "text": "All'insegna del Cervo Bianco \u00e8 un'antologia di racconti fantascientifici di Arthur C. Clarke. Il \"Cervo Bianco\" del titolo \u00e8 un pub inglese dove scienziati si ritrovano dopo il lavoro per raccontarsi le loro storie.\nIn Italia \u00e8 stato pubblicato per la prima volta il 17 gennaio 1965 nella collana fantascientifica Urania nel n. 367 e quindi ristampato nella stessa collana il 19 aprile 1981 nel n. 884."}
{"id": "505989", "revid": "75230", "url": "https://it.wikipedia.org/wiki?curid=505989", "title": "Refusenik", "text": "La parola inglese refusenik (pronuncia italianizzata: \"rifi\u00f9snic\"; dal russo: \u043e\u0442\u043a\u0430\u0437\u043d\u0438\u043a, \"otkaznik\"; da \"\u043e\u0442\u043a\u0430\u0437\", \"otkaz\" \"rifiuto\"; letteralmente: \"i rifiutati\"; in ebraico: \u05de\u05e1\u05d5\u05e8\u05d1\u05d9 \u05e2\u05dc\u05d9\u05d9\u05d4, \"mesoravei aliyah\", \"coloro ai quali \u00e8 rifiutato il diritto di ritorno\") \u00e8 entrata nella lingua italiana durante la guerra fredda per riferirsi alle persone cui venivano rifiutati certi diritti umani, in particolare il divieto di emigrare. In seguito, il suo uso si \u00e8 esteso ad indicare persone che si rifiutano di partecipare ad attivit\u00e0 obbligatorie, come un obiettore di coscienza nei confronti del servizio militare.\nIl termine nacque per riferirsi ai cittadini ebrei che subivano razzismo politico in Unione Sovietica. In particolare la negazione della possibilit\u00e0 di emigrare come mezzo per sfuggire alle persecuzioni religiose e alla repressione della propria identit\u00e0 nazionale, come il divieto di comunicare in lingua ebraica."}
{"id": "505994", "revid": "1925487", "url": "https://it.wikipedia.org/wiki?curid=505994", "title": "Bernard Lavilliers", "text": "Biografia.\n\u00c8 nato da una famiglia modesta: suo padre lavorava nella fabbrica d'armi di Saint-\u00c9tienne e sua madre era un'insegnante. Ha iniziato ad ascoltare la musica quando gli venne regalato un giradischi, all'et\u00e0 di 4 anni.\nEntrato nel mondo del lavoro lo ha considerato un'oppressione. Nel 1963 si iscrisse al partito comunista per difendere i propri ideali. Nel 1965, a 19 anni, part\u00ec per il Brasile, da cui torn\u00f2 nello stesso anno. Venne considerato come renitente alla leva e quindi imprigionato per un anno a Metz. Quando usc\u00ec inizi\u00f2 a cantare nel cabaret e nel 1967 usc\u00ec il suo primo album a 45 giri. Il suo primo LP usc\u00ec nel 1968, con il titolo di \"Lavilliers\" che poi diventer\u00e0 il suo nome d'arte.\nNel 1970 inizia una relazione con \u00c9velyne. In seguito si sposa quattro volte e dalle sue relazioni avr\u00e0 quattro figli. Dal 2003 vive con la sua attuale compagna, Sophie.\nNel 1972 usc\u00ec il suo secondo album, \"Les po\u00e8tes\", e cominci\u00f2 ad ottenere successo, confermato nel 1975 con \"Le St\u00e9phanois\". Ma la vera consacrazione avvenne nel 1976 con \"Les Barbares\".\nSi trasfer\u00ec quindi a Saint-Malo, comprando una barca, con cui part\u00ec subito per la Giamaica, poi New York e il Brasile e tornando in Francia per una serie di concerti.\nHa cantato insieme a L\u00e9o Ferr\u00e9 alla f\u00eate de l'Humanit\u00e9 nel 1992. Nel 2004 \u00e8 uscito il suo album, \"Carnets de bord\", che \u00e8 un inno ai viaggi. Il 23 settembre 2005 viene pubblicato il libro \"Bernard Lavilliers, Escales\" di Gert-Peter Bruch. Il suo ultimo album \u00e8 \"5 minutes au paradis, del 2018.\""}
{"id": "505999", "revid": "767487", "url": "https://it.wikipedia.org/wiki?curid=505999", "title": "Cantone di Villers-Cotter\u00eats", "text": "Il Cantone di Villers-Cotter\u00eats \u00e8 una divisione amministrativa dell'Arrondissement di Soissons.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 76 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 76:"}
{"id": "506001", "revid": "1318658", "url": "https://it.wikipedia.org/wiki?curid=506001", "title": "Cantone di Anizy-le-Ch\u00e2teau", "text": "Il Cantone di Anizy-le-Ch\u00e2teau era una divisione amministrativa dell\"arrondissement\" di Laon con capoluogo Anizy-le-Ch\u00e2teau.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 23 comuni:"}
{"id": "506004", "revid": "1318658", "url": "https://it.wikipedia.org/wiki?curid=506004", "title": "Cantone di Saint-Simon", "text": "Il Cantone di Saint-Simon era una divisione amministrativa dell\"arrondissement\" di San Quintino.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 23 comuni:"}
{"id": "506008", "revid": "78273", "url": "https://it.wikipedia.org/wiki?curid=506008", "title": "Anna Andreevna Gorenko", "text": ""}
{"id": "506009", "revid": "1318658", "url": "https://it.wikipedia.org/wiki?curid=506009", "title": "Cantone di Aubenton", "text": "Il Cantone di Aubenton era una divisione amministrativa dell\"arrondissement\" di Vervins con capoluogo Aubenton.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "506011", "revid": "1318658", "url": "https://it.wikipedia.org/wiki?curid=506011", "title": "Cantone di Rozoy-sur-Serre", "text": "Il Cantone di Rozoy-sur-Serre era una divisione amministrativa dell\"arrondissement\" di Laon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 30 comuni:"}
{"id": "506015", "revid": "1318658", "url": "https://it.wikipedia.org/wiki?curid=506015", "title": "Cantone di Neuilly-Saint-Front", "text": "Il Cantone di Neuilly-Saint-Front era una divisione amministrativa dell\"arrondissement\" di Ch\u00e2teau-Thierry con capoluogo Neuilly-Saint-Front.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 33 comuni:"}
{"id": "506018", "revid": "104458", "url": "https://it.wikipedia.org/wiki?curid=506018", "title": "Cantone di Bohain-en-Vermandois", "text": "Il Cantone di Bohain-en-Vermandois \u00e8 una divisione amministrativa dell'Arrondissement di Saint-Quentin con capoluogo Bohain-en-Vermandois.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 31 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "506020", "revid": "1318658", "url": "https://it.wikipedia.org/wiki?curid=506020", "title": "Cantone di La Capelle", "text": "Il Cantone di La Capelle era una divisione amministrativa dell\"arrondissement\" di Vervins con capoluogo La Capelle.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 18 comuni:"}
{"id": "506021", "revid": "537158", "url": "https://it.wikipedia.org/wiki?curid=506021", "title": "H\u00f6\u00f0r", "text": "H\u00f6\u00f0r (, talvolta anglicizzato in \"H\u00f6dr\", \"Hodur\" e \"Hod\") \u00e8 una figura della mitologia norrena. Il suo nome significa \"guerra\".\nLa morte di Baldr.\nH\u00f6\u00f0r \u00e8 il fratello del dio Baldr e si trova in disparte mentre gli dei giocano con quest'ultimo scagliandogli contro qualsiasi oggetto per provare la sua invulnerabilit\u00e0.\nIl dio Loki, infastidito dalla scena, dopo aver scoperto il punto debole di Baldr (il vischio) carpendolo con l'inganno alla dea Frigg sua madre, convinse H\u00f6\u00f0r a volerlo aiutare a partecipare al gioco nonostante la sua cecit\u00e0: Loki mise quindi in mano a H\u00f6\u00f0r una freccia di vischio che, una volta scagliata, trafisse Baldr uccidendolo.\nL'Edda in prosa sottolinea la frustrazione degli dei al non potersi vendicare in quanto all'interno di un santuario:\nNonostante ci\u00f2 V\u00e1li, fratello di Baldr e H\u00f6\u00f0r, avr\u00e0 comunque occasione di uccidere quest'ultimo per vendicare il fratello: H\u00f6\u00f0r termina dunque i suoi giorni nel regno dei morti, dal quale comunque \u00e8 destinato a ritornare dopo il Ragnar\u01ebk insieme al fratello Baldr come dio del nuovo mondo rigenerato.\nH\u00f6\u00f0r \u00e8 descritto molto brevemente nell'Edda di Snorri e la ragione ci viene spiegata nell'Edda stessa:\nIn una versione teutonica del mito, H\u00f6\u00f0r uccide Baldr con la spada di Miming, un troll della foresta. In quella versione H\u00f6\u00f0r non era cieco ed era forte fisicamente."}
{"id": "506022", "revid": "767487", "url": "https://it.wikipedia.org/wiki?curid=506022", "title": "Carlos Jos\u00e9 Robayo Escobar", "text": "\u00c8 ritenuto il braccio destro del boss Diego Le\u00f3n Montoya S\u00e1nchez, alias \"Don Diego\", e responsabile per la sua sicurezza. \u00c8 stato per anni al comando dei \"Los Machos\", un gruppo di sicari che si \u00e8 contrapposto ai \"Los Rastrojos\", banda criminale che appoggia Wilber Varela, contro il quale Don Diego \u00e8 entrato in guerra perch\u00e9 ritenuto un traditore.\nCarlos Jos\u00e9 \u00e8 ritenuto, insieme a suo fratello \"Mamoncillo\", essere uno dei capi dei \"Los Guacamayos\", una vecchia banda criminale che ha imperversato per anni a Jamund\u00ed e in tutta la Valle del Cauca.\nFu catturato il 18 marzo del 2005 a Bogot\u00e0, in Colombia."}
{"id": "506023", "revid": "767487", "url": "https://it.wikipedia.org/wiki?curid=506023", "title": "Francesco Palmieri", "text": "Carriera.\nGiocatore.\nSeconda punta abile negli spazi stretti, inizia la carriera nel Carovigno, tra i Dilettanti, nel 1985. L'anno successivo esordisce in Serie B, con la maglia del .\nIn seguito veste le maglie di , Francavilla e Baracca Lugo (Serie C1 e C2) fino al 1994, quando ritorna al in Serie C1 per pochi mesi. Nel mercato autunnale si trasferisce in Serie B indossando la maglia del . Con la squadra calabrese, allenata da Alberto Zaccheroni, realizza soltanto un gol (all'esordio in rossoblu contro l'), sfiorando la promozione in Serie A.\nNel 1995 ridiscende in terza serie con il Lecce, dove rimane fino al 1998. In giallorosso gioca un campionato di Serie C1 e uno di B, ottenendo due promozioni sotto la guida di Gian Piero Ventura, che ne valorizza le doti in coppia con Cosimo Francioso. Nella stagione 1997-1998 debutta in Serie A all'et\u00e0 di 30 anni, con la fascia di capitano: mette a segno 10 reti, ma la squadra giallorossa, al termine del campionato, retrocede in Serie B.\nDal Salento passa nell'estate 1998 alla Sampdoria, dove disputa due campionati. Il primo \u00e8 positivo sul piano personale (8 reti), pur nella stagione della retrocessione dei blucerchiati; nella seconda stagione (in cui indossa anche la fascia di capitano e viene limitato da problemi muscolari) realizza 6 reti e la promozione sfuma all'ultima giornata. Durante la sua militanza in blucerchiato realizza il primo gol ufficiale di una squadra italiana nella stagione 1998-1999, segnando in Intertoto, in occasione del successo interno dei genovesi contro gli slovacchi del Rimavsk\u00e1 Sobota datato 4 luglio 1998.\nNella stagione 2000-2001 passa al . Condizionato da nuovi problemi fisici e chiuso da Massimo Rastelli, in autunno viene ceduto al e da qui a gennaio alla . Nella stagione seguente fa ritorno al Piacenza che in ottobre lo cede al la squadra della sua citt\u00e0, in cui milita tra il 2001 e il 2003 concludendo la carriera.\nHa totalizzato complessivamente 65 presenze e 18 reti in Serie A e 163 presenze e 32 reti in Serie B.\nDirigente.\nDiventa in seguito team manager del Bari, dove ricopre l'incarico dal 2004 al 19 maggio 2007, quando \u00e8 chiamato svolgere il ruolo di responsabile del settore giovanile del . Dopo il fallimento dei ducali, il 2 luglio 2015 passa al dove ricopre le stesse mansioni."}
{"id": "506024", "revid": "1318658", "url": "https://it.wikipedia.org/wiki?curid=506024", "title": "Cantone di Le Catelet", "text": "Il Cantone di Le Catelet era una divisione amministrativa dell\"arrondissement\" di Saint-Quentin con capoluogo Le Catelet.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 18 comuni:"}
{"id": "506025", "revid": "1318658", "url": "https://it.wikipedia.org/wiki?curid=506025", "title": "Cantone di Charly-sur-Marne", "text": "Il Cantone di Charly-sur-Marne era una divisione amministrativa dell\"arrondissement\" di Ch\u00e2teau-Thierry.\nFino al 7 luglio 2006 si \u00e8 chiamato \"Cantone di Charly\", ma ha poi cambiato nome in seguito al cambiamento del nome del comune capoluogo di Charly in Charly-sur-Marne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 19 comuni:"}
{"id": "506026", "revid": "287204", "url": "https://it.wikipedia.org/wiki?curid=506026", "title": "Carlos Jose Robayo Escobar", "text": ""}
{"id": "506028", "revid": "1783371", "url": "https://it.wikipedia.org/wiki?curid=506028", "title": "V\u01eblusp\u00e1", "text": "V\u01eblusp\u00e1 (\"La profezia della veggente\") \u00e8 il primo e pi\u00f9 famoso poema dell'Edda poetica.\nRacconta la storia della creazione del mondo e la sua futura fine narrata da una v\u01eblva o veggente che parla ad Odino. \u00c8 una delle pi\u00f9 importanti fonti primarie per lo studio della mitologia norrena.\nLa profezia inizia con un discorso ad Odino. La veggente inizia a narrare la storia della creazione del mondo in una forma ridotta. Spiega come abbia ottenuto la sua conoscenza, infatti conosce l'origine dell'onniscienza di Odino, ed altri segreti degli d\u00e8i di \u00c1sgar\u00f0r. La veggente parla di avvenimenti passati e futuri, toccando la maggior parte dei miti norreni, come la morte di Baldr avvenuta per mano di H\u01eb\u00f0r, architettata con l'inganno da Loki. Alla fine racconta la fine del mondo, il Ragnar\u01ebk, e la sua seconda venuta.\nIl poema \u00e8 interamente conservato nel Codex Regius (1270 circa) e nei manoscritti dell'Hauksb\u00f3k (1334 circa), mentre buone parti di esso vengono citate nell'Edda in prosa di Snorri Sturluson (del 1220 circa). Il Codex Regius \u00e8 composto da 63 strofe \"fornyr\u00f0islag\".\nTrama.\nIl poema si apre con la veggente che dice agli esseri umani figli di Heimdallr di fare silenzio. Chiede quindi ad Odino se voglia che lei declami le antiche tradizioni e leggende. Afferma di ricordare ancora i giganti che molto tempo prima l'hanno allevata.\nInizia allora a narrare il Mito della Creazione; il mondo era vuoto finch\u00e9 i figli di Borr fecero emergere la terra dalle acque del mare. Gli \u00c6sir allora misero ordine nel cosmo, trovando un posto per il sole, la luna e le stelle e dando cos\u00ec inizio al ciclo del giorno e della notte. Segu\u00ec quindi un'epoca meravigliosa, durante la quale gli \u00c6sir disponevano di oro in grande abbondanza e costruivano con gioia i templi e ogni altra cosa. Ma poi dallo J\u01ebtunheimr arrivarono tre giovani e potenti gigantesse e l'et\u00e0 dell'oro ebbe cos\u00ec fine. Gli \u00c6sir allora crearono i Nani Norvegesi, i pi\u00f9 potenti dei quali sono M\u00f3tsognir e Durinn.\nA questo punto, dopo 10 delle 66 stanze di cui \u00e8 composto il poema, iniziano sei stanze che contengono semplicemente un elenco di nomi di Nani. Questa parte, chiamata talvolta \"Dvergatal\" (\"catalogo dei nani\"), \u00e8 generalmente considerata un'interpolazione e viene frequentemente tagliata dagli editori e dai traduttori.\nDopo lo \"Dvergatal\" si racconta la creazione di Askr ed Embla, il primo uomo e la prima donna, e si descrive lo Yggdrasill, l'albero del mondo. La veggente ricorda allora gli eventi che condussero alla prima guerra di tutti i tempi e come si svolse la lotta tra gli \u00c6sir e i Vanir.\nLa veggente rivela ad Odino di conoscere alcuni dei suoi segreti, e sa che cosa egli abbia sacrificato per ricercare il sapere. Gli dice che sa di M\u00edmir e dove sia finito il suo occhio, e come lui l'abbia ceduto in cambio dell'onniscienza. Continuamente gli chiede se voglia ascoltare oltre.\nLo avverte quindi che seguir\u00e0 la narrazione di terribili avvenimenti. L'assassinio di Baldr, il migliore e il pi\u00f9 giusto degli d\u00e8i. La ribellione di Loki, e di altri. Come infine tutti gli d\u00e8i periranno quando il fuoco e la violenza delle acque travolgeranno il cielo e la terra, mentre gli d\u00e8i combatteranno l'ultima battaglia contro i loro nemici. Questa \u00e8 la sua profezia, questo \u00e8 il destino degli d\u00e8i: il Ragnar\u01ebk. Descrive i richiami alla battaglia e le sofferenze personali di ogni dio. Narra la tragica fine di molti degli d\u00e8i e come Odino stesso venga ucciso.\nAlla fine, dalle ceneri dei morti e dalla distruzione, risorger\u00e0 un mondo meraviglioso dove Baldr vivr\u00e0 nuovamente, un mondo nuovo nel quale la terra dar\u00e0 messi in abbondanza senza nemmeno bisogno di essere seminata.\nInflussi sul genere fantasy.\nQuest'opera ebbe anche un discreto influsso sull'opera tolkieniana. Ad esempio, Tolkien trasse dalle stanze 9-16, che elencano i nani, i nomi di molti personaggi delle sue opere, anche se non di tutti: alcuni, come \u00d3in e Balin, sono stati creati (o adattati) dall'autore per confermare i vincoli di parentela con altri personaggi che invece prendono il nome dalla V\u01eblusp\u00e1, come Gl\u00f3in e Dwalin (Balin deriva da un personaggio de \"La morte di Art\u00f9\" di Malory)."}
{"id": "506031", "revid": "287204", "url": "https://it.wikipedia.org/wiki?curid=506031", "title": "Hlin", "text": ""}
{"id": "506034", "revid": "125984224", "url": "https://it.wikipedia.org/wiki?curid=506034", "title": "Tobias Moretti", "text": "Biografia.\nBiografia.\nTobias Moretti, secondo di quattro fratelli (tra i quali l'attore di cinema e teatro Gregor Blo\u00e9b) , \u00e8 nato l'11 luglio 1959 a Gries am Brenner, piccolo comune austriaco nello stato federato del Tirolo.\nDopo il diploma conseguito a Innsbruck, si \u00e8 spostato prima a Vienna per frequentare l'Universit\u00e0 di Musica e Arti dello Spettacolo (\"Universit\u00e4t f\u00fcr Musik und darstellende Kunst Wien\") e poi a Monaco di Baviera alla scuola di recitazione \"Otto Falckenberg\".\nImmediatamente dopo la laurea \u00e8 entrato nella compagnia del Residenztheater (Bayerisches Staatsschauspiel) a Monaco e ha recitato per le \"M\u00fcnchner Kammerspiele\" in alcune produzioni, tra cui \"Troilo e Cressida\" da William Shakespeare.\nVita privata.\nTobias Moretti \u00e8 sposato con l'oboista Julia Wilhelm, con cui ha avuto tre figli (Antonia, Lenz e Rosa C\u00e4cilia).\nMoretti, inoltre, \u00e8 in grado di suonare diversi strumenti musicali: pianoforte, chitarra, fisarmonica, clarinetto e violino.\nIl cognome.\nLa leggenda vuole che nel 1984 durante il lavoro con Giorgio Strehler abbia preso il cognome di \"Moretti\" dalla madre, di lontane origini italiane. Invece dopo la morte della madre Waltraud Blo\u00e9b, l'inserzione della partecipazione che la famiglia Blo\u00e9b pubblic\u00f2 sul quotidiano \"Tiroler Tageszeitung\", prova che il suo cognome da nubile era Untertriefallner.\nCarriera.\nAlla fine degli anni ottanta \u00e8 passato al cinema e poco dopo alle serie televisive. \nIl successo internazionale l'ha raggiunto grazie a un giallo, il telefilm \"Il commissario Rex\", tra il 1994 e il 1997, in cui interpreta il commissario Richard Moser. Ha lasciato la serie al momento del massimo successo per non rimanere imprigionato nel personaggio. \nMolti sono le opere televisive e cinematografiche a cui ha partecipato. Tra i tanti titoli si possono ricordare \"Workaholic\" di Sharon von Wietersheim, \"La libert\u00e0 dell'aquila\" di Xaver Schwarzenberger (dove interpreta Andreas Hofer), \"L'architetto del diavolo\" di Heinrich Breloer (dove interpreta Adolf Hitler).\nHa lavorato inoltre con registi italiani, in concomitanza con il soggiorno in una sua abitazione in Toscana. Ha girato con Giovanni Soldati (\"Mia per sempre\", 1996), Cinzia TH Torrini (\"Ombre\", 1998), Maurizio Zaccaro (\"Cristallo di rocca\", 1999), Raffaele Mertes, (\"Giuseppe di Nazaret\", 1999). \nNel 2001 ha fatto il suo esordio come regista teatrale a Bregenz, nel Don Giovanni di Mozart.\nRiconoscimenti.\nAltro.\nPfeifenraucher des Jahres (2002)"}
{"id": "506038", "revid": "1982", "url": "https://it.wikipedia.org/wiki?curid=506038", "title": "Asteroide ermeosecante", "text": "Un asteroide ermeosecante \u00e8 un asteroide del sistema solare la cui orbita interseca quella del pianeta Mercurio. Gli asteroidi ermeosecanti propriamente detti devono necessariamente presentare un perielio situato all'interno dell'orbita di Mercurio, e un afelio situato all'esterno; la lista che segue comprende anche quegli asteroidi che rasentano esternamente l'orbita del pianeta, pur non intersecandola mai.\nNumerosi asteroidi ermeosecanti risultano anche citerosecanti. Non si conoscono, al momento, asteroidi che rasentano internamente l'orbita di Mercurio; eventuali corpi caratterizzati da questa propriet\u00e0 sono noti come vulcanoidi."}
{"id": "506039", "revid": "287204", "url": "https://it.wikipedia.org/wiki?curid=506039", "title": "Hodr", "text": ""}
{"id": "506048", "revid": "327773", "url": "https://it.wikipedia.org/wiki?curid=506048", "title": "Asteroide citerosecante", "text": "Un asteroide citerosecante \u00e8 un asteroide del sistema solare la cui orbita interseca quella del pianeta Venere. Gli asteroidi citerosecanti propriamente detti devono necessariamente presentare un perielio situato all'interno dell'orbita di Venere, e un afelio situato all'esterno; la lista che segue comprende anche quegli asteroidi che rasentano solamente l'orbita del pianeta, internamente o esternamente, pur non intersecandola mai.\nNumerosi asteroidi citerosecanti risultano anche ermeosecanti; tutti i corpi elencati nel prospetto che segue sono inoltre geosecanti.\nGli asteroidi citerosecanti conosciuti sono almeno 2.809, mentre sono 98 quelli che rasentano esternamente l'orbita di Venere."}
{"id": "506052", "revid": "68105", "url": "https://it.wikipedia.org/wiki?curid=506052", "title": "Edward Tylor", "text": ""}
{"id": "506060", "revid": "72396", "url": "https://it.wikipedia.org/wiki?curid=506060", "title": "Alex Haley", "text": "Biografia.\nFiglio di Simon Haley (professore di agraria alla Cornell University) e Berta Palmer (insegnante), Haley trascorse la fanciullezza a Henning nel Tennessee, dove la nonna Cynthia Murray gli raccontava storie di sette generazioni della famiglia, che rimasero molto impresse nel piccolo Haley e furono la base sulla quale lo scrittore elabor\u00f2 poi il suo romanzo pi\u00f9 famoso, \"Radici\".\nSebbene figlio di insegnanti, Haley era poco interessato allo studio e smise a 15 anni; qualche anno dopo si arruol\u00f2 nella guardia costiera dalla quale si conged\u00f2 nel 1959, dopo venti anni di servizio. Successivamente lavor\u00f2 come \"free-lance\", carriera che aveva gi\u00e0 intrapreso per\u00f2 con scarso successo durante il servizio per la guardia costiera, per il \"The New York Times magazine\", \"Playboy\" e \"Reader's Digest\". Il suo libro pi\u00f9 conosciuto \u00e8 \"Radici\" pubblicato nel 1977, dal quale fu tratta un'omonima miniserie televisiva del regista Gilbert Moses.\n\"Radici\", molto pi\u00f9 di una saga familiare, racconta la storia dei suoi antenati della parte materna a partire da Kunta Kinte, l'africano catturato nell'attuale Gambia nel 1767 e deportato negli Stati Uniti come schiavo. Tra le altre opere si ricorda \"Un Natale diverso\" (1989), \"Autobiografia di Malcolm X\" (1965) e \"Queen\" (1993), per alcuni versi analogo a \"Radici\", nel quale l'autore racconta la storia della sua famiglia dalla parte paterna a partire da un ancestrale irlandese James \"Jamie\" Jackson, ricco proprietario terriero dell'Alabama.\n\"Mentre il suo sguardo si sofferma su ogni distrazione, ostinato nel voler fugare tensioni momentanee, Malcolm esce fuori dalla cabina fissandolo per interi secondi. Solo quando questi inarca le labbra in segno di cortesia, Alex raccoglie tutto il suo coraggio e gli si avvicina. \u00abSono Alex Haley,\u00bb dice molto sicuro di s\u00e9 a quel tipo alto, dall\u2019andatura felina e dal colore ramato. \u00abDovrei fare un reportage sui Musulmani neri per conto della Reader\u2019s Digest.\u00bb L\u2019altro avanza di qualche passo, tenendo le mani in tasca, leggero sulle grosse scarpe nere, guardandolo attraverso gli occhiali come un\u2019aquila che avvista la sua preda.\"\nHaley si spos\u00f2 tre volte: con Nannie Branch (1941), dalla quale ha avuto due figli (Lydia Ann e William Alexander), con Juliette Collins (1964), dalla quale ha avuto una figlia (Cynthia Gertrude), e con Myra Lewis."}
{"id": "506061", "revid": "5", "url": "https://it.wikipedia.org/wiki?curid=506061", "title": "Zinaida Gippius", "text": ""}
{"id": "506071", "revid": "729019", "url": "https://it.wikipedia.org/wiki?curid=506071", "title": "Ferrovia Trento-Mal\u00e9-Mezzana", "text": "La ferrovia Trento-Mal\u00e9-Mezzana \u00e8 una ferrovia a trazione elettrica e a scartamento metrico che collega la citt\u00e0 di Trento (192 m s.l.m.) con Mezzana (900 m s.l.m.).\nLa ferrovia parte da Trento accanto alla Stazione RFI e raggiunge Mezzana transitando per Mal\u00e9, capoluogo della Val di Sole. Nel suo percorso attraversa la Piana Rotaliana, la Val di Non e la Val di Sole, affiancando in molti tratti il torrente Noce.\nPresso la stazione di Daolasa (Commezzadura) effettua interscambio con l'impianto di risalita della Val Mastellina, mentre presso quella di Marilleva si effettua l'interscambio con la cabinovia che conduce a Marilleva 1400 (skiarea Folgarida-Marilleva).\nIl gestore dell'infrastruttura \u00e8 Trentino trasporti, il servizio \u00e8 espletato da Trentino Trasporti Esercizio.\nStoria.\nCon decreto del Consiglio Superiore dei lavori Pubblici n. 3415 del 22 dicembre 1948 la societ\u00e0 Ferrovia Elettrica Trento-Mal\u00e9 (FETM) fu autorizzata ad attuare il progetto di trasformazione della tranvia Trento-Mal\u00e9, inaugurata nel 1909 dal Governo asburgico, ed ereditata dalla precedente gestione a cura della societ\u00e0 Ferrovia locale Trento-Mal\u00e9.\nDopo una serie di vicende legate alla scarsit\u00e0 di finanziamenti, nel 1960 fu aperto all'esercizio il tratto tra la stazione tranviaria di Trento Torre Verde e Cles. Contestualmente fu soppressa l'intera linea tranviaria: per il servizio sulla nuova linea furono impiegati i vecchi rotabili tranviari, mentre quello sul tronco Cles\u00a0\u2013 Mal\u00e9 fu provvisoriamente sostituito da un'autolinea. Nel giugno 1961 fu aperto il tratto ferroviario collegante queste due localit\u00e0.\nNel 1964 fu completato il fabbricato della stazione di Trento Porta Centa la quale sostitu\u00ec il vecchio capolinea tranviario, per cui si decise di inaugurare solennemente la linea il 13 dicembre. Nello stesso periodo entrarono in funzione le nuove elettromotrici delle Officine Meccaniche della Stanga e l'alimentazione fu innalzata a 3000 V, come quella applicata sulla rete statale delle FS.\nCon la legge finanziaria per il 1987, la FTM ottenne 60 miliardi di Lire che furono impiegati per la costruzione di una nuova stazione capolinea a Trento, posizionata nei pressi di quella delle FS e che \u00e8 stata inaugurata nel 1995, e per il primo lotto del prolungamento da Mal\u00e9 a Fucine. A met\u00e0 degli anni novanta, la Provincia autonoma di Trento ha finanziato il rinnovo degli armamenti e degli impianti di elettrificazione e di telecomunicazione.\nNel 2002 la societ\u00e0 \"FTM\" \u00e8 stata inglobata in Trentino trasporti (TT), la nuova societ\u00e0 intermodale di trasporto pubblico su gomma e rotaia del Trentino. Il 5 maggio 2003 \u00e8 stato aperto il prolungamento, di circa 10 chilometri, fino alla localit\u00e0 turistica di Marilleva nel comune di Mezzana.\nNel 2005, allo scopo di permettere il potenziamento della rete stradale a settentrione di Lavis, sono iniziati i lavori di interramento della linea ferroviaria fra la stazione di Lavis e la fermata di Zambana. Il nuovo tratto, predisposto per il doppio binario \u00e8 stato inaugurato il 6 settembre 2007.\nNel marzo 2015 sono iniziati i lavori di realizzazione del nuovo tracciato ferroviario nell'ambito territoriale del comune di Mezzana, relativamente al prolungamento della linea da Marilleva 900 alla nuova stazione capolinea di Mezzana, inaugurata il 23 luglio 2016. \u00c8 dotata anche di un ramo di collegamento tra l'ex strada statale 42 e la strada provinciale 206 di Marilleva. \u00c8 inoltre previsto un ulteriore prolungamento della linea fino a Fucine.\nIl 28 luglio 2018 \u00e8 stato aperto il nuovo tratto interrato a doppio binario sotto l'abitato di Lavis con l'inaugurazione della nuova stazione dell'omonimo paese.\nCaratteristiche.\nLa linea costruita negli anni cinquanta \u00e8 una ferrovia a binario singolo a scartamento ridotto da 1000 mm (metrico). La trazione \u00e8 elettrica a 3000 V in corrente continua. Le rotaie sono di tipo Vignoles da 50 kg/m, posate su traverse biblocco \"syst\u00e8me Vagneux\" con attacchi Nabla.\nIl tratto tra Trento e Gardolo \u00e8 a doppio scartamento a tre rotaie per permettere il transito di convogli merci a scartamento ordinario da 1435\u00a0mm tra la ferrovia del Brennero e l'ex stabilimento della Whirlpool.\nIl tracciato ha una pendenza massima del 50 per mille, mentre il raggio di curvatura minimo \u00e8 di 80 metri. Presenta ventitr\u00e9 ponti, il pi\u00f9 lungo dei quali misura 456\u00a0m. Il ponte di Santa Giustina, sul greto del Noce \u00e8 lungo 78 metri ed alto 140 metri. \u00c8 stato realizzato nel 1959 e all'epoca era il pi\u00f9 alto ponte ferroviario del mondo.\nLe gallerie sono dodici, per una lunghezza totale di 4710\u00a0m. Vi sono diciotto passaggi a livello, alcuni dei quali sono in via di eliminazione grazie all'opera di interramento della ferrovia tra gli abitati di Zambana e Lavis. Lungo il percorso sono presenti ventuno stazioni e fermate.\nLa velocit\u00e0 massima dei convogli \u00e8 di 90\u00a0km/h.\nMateriale rotabile.\nIl materiale rotabile risulta essere il seguente:\nTraffico.\nL'offerta di corse per il servizio passeggeri prevede treni \"locali\" e \"diretti\"; questi ultimi fermano solo nelle principali localit\u00e0. Sono previste inoltre corse extra sulla tratta Trento-Mezzolombardo e, nella stagione estiva, sulla tratta Mostizzolo-Mezzana, classificate come \"Treno+Bici\" ed espletate dagli elettrotreni tipo E86, parzialmente privi di sedili, per lasciare spazio alle biciclette.\nLa linea \u00e8 priva di servizio merci dagli anni novanta. Al 2020 presso la stazione di Mezzocorona Ferrovia \u00e8 ancora presente (ma in stato di abbandono e senza linea aerea) il raccordo verso la vicina stazione FS con le fosse di carico che permettevano il trasferimento dei carri merci a scartamento normale sia sui carrelli trasportatori Langbein/Casaralta, sia sui carri trasportatori Moncenisio."}
{"id": "506072", "revid": "124929403", "url": "https://it.wikipedia.org/wiki?curid=506072", "title": "Gino Palumbo", "text": "Biografia.\nNacque a Cava de' Tirreni (SA) da Amedeo e Rosalia Bellet. Scrisse per la \"Voce\", quindi nel 1949, pass\u00f2 al \"Mattino\" dove inizi\u00f2 la carriera di cronista sportivo. Nel 1953 fond\u00f2 \"Sport Sud\", ma non abbandon\u00f2 il \"Mattino\", dove continu\u00f2 a lavorare come capo dei servizi sportivi.\nA causa di un articolo di fondo apparso sul giornale concorrente \"Roma\", e in seguito a una lunga polemica a distanza, fu sfidato a duello dal conte Antonio Scotti di Uccio, capo della redazione sportiva del \"Roma\". La mattina del giorno prescelto i due si presentarono (il luogo scelto era Quarto Flegreo), ma i padrini interruppero quasi subito la sfida. \u00c8 ricordato come l'ultimo duello della storia del giornalismo italiano.\nNel 1962 Palumbo lasci\u00f2 Napoli per Milano: venne assunto dal \"Corriere della Sera\", chiamato da Alfio Russo a dirigere la redazione sportiva. Nominato vicedirettore da Piero Ottone, diresse il \"Corriere d'Informazione\" (edizione pomeridiana del \"Corriere della Sera\") dal dicembre 1972 fino al gennaio 1975. Successivamente fu chiamato a dirigere il maggiore quotidiano sportivo italiano, \"La Gazzetta dello Sport\", che guid\u00f2 dal novembre 1976 fino al 1983, rivoluzionando la prima pagina e il modo stesso di raccontare lo sport sulla carta stampata.\nDirettore editoriale dopo la nomina di Candido Cannav\u00f2, venne designato alla direzione del \"Corriere della Sera\", ma dovette rinunciare per motivi di salute.\nDi lui si ricorda la polemica che lo contrappose a Gianni Brera, da cui lo divideva una diversa concezione del gioco del calcio: mentre per Brera era importante la solidit\u00e0 della difesa, Palumbo prediligeva il gioco d'attacco ed aveva il suo campione in Gianni Rivera, di cui ammirava le spettacolari intuizioni. Fu proprio Palumbo a sollevare la polemica che invest\u00ec la nazionale italiana nel 1970, allorch\u00e9 Gianni Rivera fu lasciato in panchina fino all'84\u00ba minuto della finale del Campionato del mondo.\nGino Palumbo riposa al cimitero monumentale di Milano.\nLa tribuna stampa dello Stadio Diego Armando Maradona di Napoli \u00e8 intitolata a lui."}
{"id": "506073", "revid": "704875", "url": "https://it.wikipedia.org/wiki?curid=506073", "title": "Storia dei numeri complessi", "text": "I numeri complessi hanno avuto una lunga storia prima di essere accettati dalla comunit\u00e0 matematica: gi\u00e0 il nome stesso, cos\u00ec come quello dell'unit\u00e0 immaginaria, fa capire come il loro status sia spesso stato considerato ai limiti dell'esistenza.\nOrigini.\nIl pi\u00f9 antico riferimento alla radice quadrata di un numero negativo si trova negli scritti di Erone di Alessandria risalenti al I secolo a.C. In questi scritti l'autore cerca di determinare il volume della piramide tagliata da due piani non paralleli.\nTartaglia e le equazioni di terzo grado.\nLa comparsa di radici quadrate di numeri negativi inizi\u00f2 a farsi pi\u00f9 frequente nel XVI secolo quando vennero scoperte le soluzioni delle equazioni di terzo grado ad opera di Scipione del Ferro, Tartaglia e Girolamo Cardano. Queste formule evidenziavano come le radici quadrate dei numeri negativi fossero utili a trovare le soluzioni reali di un polinomio. Ad esempio, la formula di Tartaglia fornisce la soluzione dell'equazione formula_1: \nAd un primo sguardo, la formula sembra priva di senso. Eppure l'equazione formula_3 ha soluzioni \ne sostituendo ciascuno di questi valori per formula_5 nella formula e semplificando, si ottengono 0, 1 e \u22121, le soluzioni di formula_1. \nGeneralmente le espressioni contenenti radici quadrate di numeri negativi apparivano proprio quando l'equazione da risolvere aveva tre radici reali. Questo era sconvolgente per i matematici del tempo: si tenga infatti conto che nemmeno i numeri negativi erano considerati veri numeri, tanto che equazioni come formula_7 e formula_8 erano considerate di forma diversa. Quei \"numeri\" venivano cos\u00ec ritenuti dei meri trucchi utilizzati per arrivare alla soluzione, dove magicamente sparivano dai risultati.\nIl primo a prendere sul serio questi numeri fu Rafael Bombelli, che ne studi\u00f2 le propriet\u00e0, elaborandone anche le prime regole di calcolo.\nXVII e XVIII secolo.\nIl termine \"immaginario\" venne utilizzato per la prima volta da Cartesio nel XVII secolo e ben rappresenta la titubanza dei matematici dell'epoca verso questi nuovi numeri che \"non dovrebbero esistere\". Nel XVIII secolo i lavori di Abraham de Moivre e di Eulero hanno iniziato a fornire ai numeri complessi una base teorica. A de Moivre si deve (1739) la famosa formula che porta il suo nome:\ne a Eulero (1748) la formula di Eulero per l'analisi complessa:\nL'esistenza dei numeri complessi non \u00e8 stata accettata completamente fino a che non \u00e8 stata scoperta la loro interpretazione geometrica (vedi oltre) da Caspar Wessel nel 1799, e poi riscoperta e resa famosa parecchi anni dopo da Carl Friedrich Gauss. Con Gauss la teoria dei numeri complessi ha avuto un'espansione notevole. L'idea della rappresentazione grafica dei numeri complessi era stata accennata fin da 1685, da John Wallis nel suo \"De Algebra tractatus\".\nLa memoria del Wessel presente negli atti dell\"'accademia di Copenhaghen\" del 1799 \u00e8 chiara e completa, anche paragonata alla moderna teoria. Inoltre considera anche la sfera e d\u00e0 una teoria dei quaternioni da cui sviluppa una trigonometria sferica completa. Nel 1804 anche l'abate Bu\u00e9e arriva alla medesima idea che Wallis aveva suggerito, cio\u00e8 che quel formula_11 dovrebbe rappresentare una linea posta a met\u00e0 tra un numero ed il suo negativo e che la linea dovesse essere perpendicolare all'asse reale. \nLa relazione di Bu\u00e9e non venne pubblicata fino al 1806; nello stesso anno Jean-Robert Argand pubblic\u00f2 un opuscolo sul medesimo argomento. \u00c8 al saggio di Argand che si deve il fondamento scientifico per la rappresentazione grafica dei numeri complessi. Tuttavia, nel 1831 Gauss ritenendo la teoria sconosciuta ne scrisse un saggio pubblicato nel 1832 portando il mondo matematico a conoscenza dei numeri complessi e della loro rappresentazione geometrica. Merita menzione anche un piccolo trattato scritto da Mourey nel 1828, in cui sono definiti scientificamente i fondamenti per la teoria dei \"numeri direzionali\".\nL'accettazione generale della teoria dei numeri complessi si deve anche a Cauchy e Abel, in particolare al secondo che \u00e8 stato il primo a scrivere in grassetto l'unit\u00e0 complessa.\nTerminologia.\nI termini pi\u00f9 comuni usati nella teoria sono dovuti principalmente ai fondatori: Argand chiama formula_12 \"il fattore direzionale\", e formula_13 il \"modulo\"; Cauchy (1828)\nchiama formula_12 la \"forma ridotta\" (l'expression\nr\u00e9duite); Gauss usa formula_15 per formula_16, introduce il termine \"numero complesso\" formula_17, e chiama formula_18 la \"norma\".\nL'espressione \"coefficiente direzionale\", usata spesso per formula_19, \u00e8 dovuto a Hankel (1867), invece si deve a Weierstrass l'espressione \"valore assoluto\" per il \"modulo\".\nUlteriori contributi.\nDopo Cauchy e Gauss vi sono stati un certo numero di contributi di alto livello, tra cui non si pu\u00f2 non accennare a Kummer (1844), Kronecker (1845), Scheffler (1845, 1851, 1880), Bellavitis (1835, 1852), Peacock (1845) e De Morgan (1849). Non si pu\u00f2 non citare anche M\u00f6bius per le sue memorie riguardanti le applicazioni geometriche dei numeri complessi e Dirichlet che espanse la teoria includendo le congruenze, la legge di reciprocit\u00e0 quadratica, ecc.\nAltri tipi di numeri complessi sono stati studiati, oltre al familiare formula_20, in cui la formula_15 \u00e8 una radice complessa di formula_22. Ferdinand Eisenstein ha studiato il tipo formula_23, di cui formula_24 \u00e8 una radice complessa di formula_25. Similmente, sono stati studiati i casi formula_26 con formula_27 numero primo. Questa generalizzazione \u00e8 in gran parte dovuta a Kummer, il quale ha inoltre contribuito alla teoria dei \"numeri ideali\", espressi pi\u00f9 recentemente in modo geometrico da Felix Klein nel 1893. Una teoria generale dei campi \u00e8 dovuta a Galois, che ha studiato i campi generati dalle radici di un polinomio. \nGli ultimi scritti (del 1884) sulla teoria generale si devono a Weierstrass, Schwarz, Dedekind, H\u00f6lder, Berloty, Poincar\u00e9, Study e MacFarlane.\nLa definizione attuale, che vede un numero complesso come una coppia di numeri reali con la contestuale definizione delle operazioni di base, \u00e8 stata formulata nel XIX secolo."}
{"id": "506079", "revid": "729019", "url": "https://it.wikipedia.org/wiki?curid=506079", "title": "Isola Elephant", "text": "L'isola Elefante \u00e8 una piccola isola montuosa coperta di ghiaccio, situata al largo della costa dell'Antartide (circa 240 km) nelle vicinanze delle isole Shetland Meridionali, nell'Oceano Meridionale. Essa si trova alla latitudine , circa 1.300 chilometri a sud-ovest della Georgia del Sud.\nGeografia e storia.\nIl nome di isola Elephant pu\u00f2 essere spiegato sia in riferimento al suo aspetto di testa di elefante, sia all'avvistamento di elefanti marini compiuto dal capitano George Powell nel 1821, uno dei primi ad aver visto l'isola.\nLe dimensioni dell'isola sono approssimativamente 47 chilometri per 27, e la massima altezza sul livello del mare \u00e8 raggiunta dal \"Pardo Ridge\", di 852 metri. Localit\u00e0 dal nome significativo sull'isola sono il \"Capo Yelcho\", all'estremit\u00e0 nord-occidentale, il \"Capo Valentine\", alla punta nord-orientale, il \"Capo Lookout\", all'estremit\u00e0 meridionale, e la \"Punta Wild\", una lingua di terra sulla costa settentrionale.\nAvendo un clima polare data la sua vicinanza all'Antartide, l'isola non fornisce il sostentamento a nessun significativo genere di flora o fauna nativa, nonostante vi si possano trovare gruppi migratori di pinguini Papua e foche sulle sue spiagge. All'isola giungono anche i pinguini antartici al momento della riproduzione, e si possono vedere i loro nidi a centinaia sulla costa rocciosa.\nLa mancanza di un approdo per l'insicurezza e la pericolosit\u00e0 dei fondali e per la forza del vento e delle onde ha impedito lo stanziamento umano permanente, nonostante la posizione dell'isola sia molto favorevole al supporto delle attivit\u00e0 di ricerca scientifica, pesca e caccia alla balena. Dal 1985 al 1997 \u00e8 stata operativa sull'isola un'installazione antartica estiva brasiliana, il Rifugio ingegner Wiltgen, e dall'anno successivo \u00e8 attiva una nuova installazione estiva brasiliana, il Rifugio Em\u00edlio Goeldi.\nLa spedizione di Shackleton.\nL'isola Elephant \u00e8 assai famosa nella storia delle \"esplorazioni antartiche\", essendo stata nel 1916 il rifugio dell'equipaggio dell'esploratore Ernest Henry Shackleton in conseguenza dell'affondamento tra i ghiacci della loro nave \"Endurance\". Shackleton lasci\u00f2 sull'isola per pi\u00f9 di quattro mesi il suo secondo, Frank Wild, al comando di 21 uomini, mentre il 24 aprile 1916 si dirigeva con altri cinque uomini verso la Georgia del Sud (distante 700 miglia marine, circa 1300 chilometri) attraversando l'Oceano Meridionale e navigando per quindici giorni fino a raggiungerla, nel tentativo di cercare soccorso per i suoi compagni. La lancia James Caird utilizzata per questa impresa (ripercorsa nel 2013 da Tim Jarvis) \u00e8 visibile presso il Dulwich College di Londra.\nPoich\u00e9 l'isola non aveva alcun genere di rifugio naturale, gli uomini che vi rimasero bloccati costruirono una specie di capanna utilizzando le rimanenti due scialuppe capovolte e alcuni frammenti di vela. Essi composero anche i versi seguenti in segno di gratitudine verso Wild e la sua saggia guida:\nFinalmente, dopo tre tentativi andati a vuoto, Shackleton riusc\u00ec a tornare all'isola Elephant con la nave \"Yelcho\" che proveniva da Punta Arenas, in Cile, comandata da Luis Pardo, e il 30 agosto 1916 port\u00f2 in salvo l'intero equipaggio senza perdere neppure uno dei suoi uomini."}
{"id": "506080", "revid": "253269", "url": "https://it.wikipedia.org/wiki?curid=506080", "title": "LeVar Burton", "text": "\u00c8 conosciuto per aver interpretato il personaggio di Kunta Kinte da ragazzo nella miniserie televisiva \"Radici\" (1977), basata sul romanzo di Alex Haley, e Geordi La Forge nella serie tv \"\".\nBiografia.\nBurton si \u00e8 laureato alla Scuola di Teatro della University of Southern California. Ha interpretato il ruolo del tenente comandante Geordi La Forge nella serie televisiva di fantascienza '. Burton ha diretto personalmente numerosi episodi della serie, cos\u00ec come episodi di ', ' e '. \u00c8 anche il creatore, conduttore e produttore esecutivo del duraturo e elogiato programma per bambini \"Reading Rainbow\" (1983-2005) che incoraggia la lettura tra il piccolo pubblico.\nBurton ha fatto il suo debutto in televisione come conduttore, dal 1976 al 1979, del programma \"Rebop\". Compare nell'episodio \"La derivazione del brindisi\" e nell'episodio \"La configurazione abitativa\" della serie televisiva \"The Big Bang Theory\" e nell'episodio \"Il documentario sociale\" della serie televisiva \"Community\". Ha fatto inoltre parte del cast regolare della serie tv \"Perception\". Burton, che nel 1990 ha ricevuto una stella nella Hollywood Walk of Fame, ha interpretato Martin Luther King Jr nel film del 2001 \"Al\u00ec\".\nBurton ha anche doppiato la voce di un personaggio di nome Kwame nella serie di cartoni animati \"Captain Planet and the Planeteers\" (1990-1993) e \"The New Adventures of Captain Planet\" (1993-1996). In un punto della sua carriera precedente a Star Trek, \u00e8 apparso in un video musicale chiamato \"Word Up!\" della band R&amp;B Cameo.\nAppassionato giocatore di poker (proprio come il personaggio di La Forge), partecipa al World Poker Tour. \u00c8 sposato e ha due figli, un maschio nato nel 1980 e una femmina, Michaela, nata nel 1994. Risiede in Nuova Scozia, dove lui e sua moglie Stephanie sono impegnati nella sensibilizzazione della conoscenza di trattamenti contro l'infertilit\u00e0.\nDoppiatori italiani.\nDa doppiatore \u00e8 sostituito da:"}
{"id": "506086", "revid": "111974488", "url": "https://it.wikipedia.org/wiki?curid=506086", "title": "Nikolaj Egorovi\u010d \u017dukovskij", "text": "Biografia.\n\u017dukovskij nacque in un villaggio dell'Oblast' di Vladimir. Si laure\u00f2 all'Universit\u00e0 di Mosca nel 1868. Dal 1872 fu professore alla Scuola tecnica imperiale. Nel 1904 a Ka\u010dino, vicino alla capitale, istitu\u00ec la prima Accademia di aerodinamica del mondo. Dal 1918 fu alla guida dello TsAGI, l'Istituto centrale di aerodinamica.\nFu il primo scienziato a spiegare matematicamente la portanza di un corpo che si muove attraverso un fluido ideale, il primo a definire la portanza aerodinamica come proporzionale alla velocit\u00e0 ed alla circolazione attorno al corpo e fu il primo a definire attraverso una trasformazione matematica la forma aerodinamica di un profilo avente come elemento essenziale un bordo d'attacco arrotondato, spessore finito (limitato), ed un bordo d'uscita appuntito. Costru\u00ec anche la prima galleria del vento in Russia.\nGli sono stati intitolati una cittadina dell'Oblast' di Mosca ed un cratere sulla Luna."}
{"id": "506088", "revid": "297059", "url": "https://it.wikipedia.org/wiki?curid=506088", "title": "Martin Bucer", "text": "Biografia.\nBucer nacque a Schlettstadt in Alsazia (oggi S\u00e9lestat in Francia). Nel 1506 entr\u00f2 nell'Ordine dei domenicani e fu inviato a studiare a Heidelberg. Qui si familiarizz\u00f2 con le opere di Erasmo da Rotterdam e di Lutero.\nSi convert\u00ec alla Riforma, abbandon\u00f2 l'ordine con dispensa papale nel 1521 e si spos\u00f2 con una suora Elisabeth Silbereisen. Dopo essere rimasto vedovo, spos\u00f2 nel 1542 Wibrandis Rosenblatt, vedova dei riformatori Giovanni Ecolampadio e Volfango Capitone.\nNel 1522 era pastore a Landstuhl, nel Palatinato, e intraprese frequenti viaggi per propagandare la Riforma. Si stabil\u00ec a Wissembourg ove predic\u00f2 per circa un anno e dopo la sua scomunica, nel 1523, si stabil\u00ec a Strasburgo, dove succedette a Mathias Zell. Negli anni successivi divenne una delle figure centrali della Riforma, tanto da essere consultato dal re d'Inghilterra Enrico VIII per avere una sua opinione sul divorzio da Caterina di Aragona.\nLa posizione di Bucer riguardo al sacramento dell'eucaristia era simile a quella di Zwingli, ma, prevalendo il suo desiderio di mantenere l'unit\u00e0 con i luterani, si impegn\u00f2 costantemente \u2013 specie dopo la morte di Zwingli\u00a0\u2013 nella formulazione di una professione di fede che potesse essere accettata sia dai luterani sia dai riformatori svizzeri e della Germania meridionale. Questi tentativi di conciliazione - che si concretizzarono nella sua partecipazione a molti incontri, fra i quali quello di Basilea del 1536 da cui usc\u00ec la prima delle due \"Confessiones Helveticae\" - furono all'origine dell'accusa di oscurit\u00e0 che gli venne mossa.\nDopo il fallimento dei colloqui di Marburgo, nell'ottobre del 1529, insistette nel cercare un accordo con i luterani, che fu poi raggiunto con il cosiddetto Concordato di Wittenberg il 29 maggio 1536. Bucer fu fra i firmatari del concordato, insieme, fra gli altri, a Martin Lutero, Filippo Melantone e Volfango Capitone ma, successivamente, ripudi\u00f2 questo accordo, in particolare per quanto riguardava la questione della cosiddetta \"manducatio indignorum\", ossia della partecipazione alla santa cena di coloro che dovevano essere considerati indegni.\nNel 1548 Bucer fu inviato a Augusta per firmare l'accordo fra cattolici e protestanti che fu detto \"Interim di Augusta\". La sua ostinata opposizione al progetto lo espose, tuttavia, a molte difficolt\u00e0 e fu quindi felice di accettare l'invito di Cranmer a stabilirsi in Inghilterra. Al suo arrivo, nel 1549, fu nominato \"\"regius professor of Divinity\" all'Universit\u00e0 di Cambridge. Egli fu consultato quando si decise di rivedere il \"Book of Common Prayer\"\" (Libro delle preghiere comuni), testo base della comunione anglicana.\nMor\u00ec il 28 febbraio 1551 e fu sepolto con tutti gli onori nella chiesa dell'Universit\u00e0. Nel 1557 i commissari della regina Maria esumarono e bruciarono il suo corpo e ne demolirono la tomba, che fu poi ripristinata dalla regina Elisabetta I.\nOpere.\nA Bucer sono attribuiti 96 trattati, fra i quali una traduzione e interpretazione dei \"Salmi\" e il trattato \"De regno Christi\", ma per molti dei suoi scritti non vi sono edizioni moderne."}
{"id": "506090", "revid": "1762097", "url": "https://it.wikipedia.org/wiki?curid=506090", "title": "Ministero dell'economia", "text": ""}
{"id": "506092", "revid": "124933673", "url": "https://it.wikipedia.org/wiki?curid=506092", "title": "Locomotiva FS 746", "text": "La locomotiva 746 \u00e8 una locomotiva a vapore delle Ferrovie dello Stato costruita nel 1926 con rodiggio 1-4-1 a vapore surriscaldato a 4 cilindri e doppia espansione con velocit\u00e0 massima di 100 km/h\nStoria.\nLe locomotive del gruppo 746 nacquero dall'esigenza di aumentare la composizione dei treni viaggiatori diretti negli anni susseguenti alla prima guerra mondiale. Tuttavia l'armamento della maggior parte delle linee ferroviarie dell'epoca non era dei migliori e le opere d'arte risentivano della vetust\u00e0 del loro progetto. La locomotiva quindi doveva avere una potenza elevata e un peso assiale basso, cosa di per s\u00e9 difficile da realizzare. Venne deciso allora di aumentare il numero di assi allo scopo di contenere entro limiti accettabili il peso massimo per asse. La scelta fu per un rodiggio 1-4-1 che permise, pur con un peso aderente di 64,8 tonnellate, di contenere il peso assiale in 16,5\u00a0t. per asse. Il diametro delle ruote motrici ricalc\u00f2 quello delle gi\u00e0 esistenti locomotive veloci per treni viaggiatori e cio\u00e8 le locomotive Gruppo 640 e Gruppo 680; ne risult\u00f2 una macchina in grado di raggiungere i 100\u00a0km/h con una potenza continuativa di circa 1.600 hp alla velocit\u00e0 di 75 chilometri orari. Dieci locomotive del gruppo 746 furono interessate dall'applicazione della distribuzione Caprotti e rappresentarono una delle pi\u00f9 potenti e imponenti locomotive prodotte in Italia. La loro carriera tuttavia fu abbastanza breve; incalzate dalle elettrificazioni, vennero presto emarginate dalle linee ferroviarie principali e terminarono la loro carriera verso la met\u00e0 degli anni sessanta. I ricordi di chi le ha condotte serbano la soddisfazione per la prestanza del mezzo unita al ricordo dell'immane fatica dei fuochisti per la ricarica di carbone nel profondo forno.\nCaratteristiche tecniche.\nLa locomotiva era fornita di una caldaia della lunghezza totale di 11.695\u00a0mm atta a contenere un volume di 7,66 metri cubi di acqua e 4 metri cubi di vapore con una pressione massima di 14 bar. I tubi bollitori, del tipo liscio, della lunghezza di 5.800\u00a0mm, erano 185; 27 tubi del diametro di 133\u00a0mm contenevano gli elementi surriscaldatori.\nIl forno, ampio e profondo, era lungo 3.050\u00a0mm e largo 1430\u00a0mm, con un'altezza media di 1.640\u00a0mm sulla graticola. Quest'ultima aveva una superficie di ben 4,30 metri quadrati. Per mezzo di queste caratteristiche, la produzione oraria di vapore saturo secco della locomotiva raggiungeva i 12.500\u00a0kg.\nIl combustibile usato era il carbone, ma nel periodo susseguente alla seconda guerra mondiale venne applicata ad un certo numero di locomotive l'alimentazione a nafta per mezzo di due bruciatori opportunamente installati nel forno.\nEssendo una macchina a doppia espansione era dotata di cilindri ad alta pressione, del diametro di 490\u00a0mm e a bassa pressione di 720\u00a0mm che facevano una corsa di 680\u00a0mm nel loro movimento alternativo. La distribuzione era del tipo Walschaert con distributori cilindrici.\nLa locomotiva era costituita da un carro di circa 14 metri su cui erano disposte le quattro ruote motrici del diametro (a cerchioni nuovi) di 1.880\u00a0mm, una sala portante posteriore di tipo Bissel e una sala anteriore che costituiva un carrello di tipo italiano con la prima ruota accoppiata.\nLa potenza continuativa sviluppata dalla locomotiva, a 75\u00a0km/orari era di 1750 cavalli con uno sforzo di trazione massimo di 14.000\u00a0kg, e uno normale, continuo, di 5760\u00a0kg.\nLa locomotiva era dotata di apparecchiature e condotte per il riscaldamento a vapore delle carrozze.\nIl sistema frenante prevedeva, oltre al freno a mano di stazionamento, il freno moderabile e il freno continuo automatico ad aria compressa.\nIl tender, a carrelli, era del tipo unificato da 22 tonnellate d'acqua. Il suo peso totale a pieno carico risultava di 50.100\u00a0kg, con 6.000\u00a0kg di carbone e una dotazione di 100\u00a0kg di attrezzi e ferri da fuoco.\nDeposito locomotive di assegnazione.\nI primi depositi di assegnazione dopo i collaudi furono nel 1923,\nNegli anni successivi fecero la loro comparsa anche a Milano, poi in seguito all'apertura della \"Direttissima Roma-Napoli\", nel 1927, la dotazione delle macchine di Napoli venne via via aumentata fino a 23 unit\u00e0.\nA partire dalla fine del 1935 in seguito alla elettrificazione della fondamentale tratta Napoli-Roma-Firenze le 746.xxx di queste due ultime localit\u00e0 venne ripartite tra Ancona, Salerno e Reggio Calabria. Ma elettrificata, entro il 1937, anche la linea \"Tirrenica meridionale\", passarono lo Stretto di Messina venendo assegnate al Deposito locomotive di Catania. Nel periodo bellico, anche Torino ebbe una fugace dotazione di 746.xxx, ma gi\u00e0 nel 1957 risultavano essere assegnate quasi tutte tra Ancona e Catania e in questi depositi conclusero verosimilmente la loro non lunga vita.\nProblemi tecnici e incidenti.\nA causa della loro mole, specie nei primi tempi, dissestavano, a volte, i malandati binari, per cui i milanesi le affibbiarono il soprannome di Krassin dal nome del rompighiaccio russo che aveva raggiunto la sfortunata spedizione polare di Umberto Nobile.\nIl motore a doppia espansione, tra l'altro diverso da quello fino ad allora adottato sulle locomotive compound FS (motore Plancher), fu anche fonte di problemi. In pratica, studi approfonditi sul suo rendimento, mostrarono che per velocit\u00e0 superiori ai 70\u00a0km/h i cilindri di bassa pressione contribuivano in maniera trascurabile al lavoro motore. Alcuni esperimenti di trasformazione del motore da compound a cilindri gemelli mostrarono la validit\u00e0 della strada intrapresa. Tuttavia tali esperienze giunsero troppo tardi, in un momento in cui le elettrificazioni a 3000 V corrente continua stavano procedendo di gran carriera. Conseguentemente fu deciso di non andare oltre.\nIl 25 febbraio del 1956 la 746.038 del deposito locomotive di Pescara, dopo avere urtato una frana abbattutasi sulla linea nella notte, sviava dal binario finendo in mare presso punta Ferruccio. Il recupero della locomotiva, flagellata dalle onde dell'Adriatico, inizi\u00f2 il 6 marzo e si protrasse fino al 5 aprile successivo. Nella prima fase il tender, che aveva perso entrambi i carrelli, venne sollevato e trainato tramite due carrellini, su un binario provvisorio in pendenza del 180 per mille fino al binario di corsa. Il peggioramento delle condizioni del mare rese per\u00f2 irraggiungibile la locomotiva e fu necessario ricorrere alla costruzione di una diga semicircolare intorno ad essa. Il recupero avvenne infine per mezzo di due locomotive 735 che, non senza notevoli fatiche e difficolt\u00e0, trainarono con un cavo d'acciaio la 746 su un nuovo tratto di binario provvisorio, in pendenza del 100 per mille, appositamente costruito fino alla battigia.\nUnit\u00e0 Conservate.\nDell'intero Gruppo 746 risultano sopravvissute due unit\u00e0: la Gr.746.031 e la Gr.746.038.\nL'unit\u00e0 031 \u00e8 in perfetto stato di conservazione ma non \u00e8 atta a circolare in quanto si trova musealizzata presso il Museo nazionale della scienza e della tecnologia \"Leonardo da Vinci\" a Milano.\nL'unit\u00e0 038 \u00e8 rimasta monumentata all'aperto presso le Officine Grandi Riparazioni di Verona Porta Vescovo per molti anni, esposta alle intemperie. Nell'anno 2011 la locomotiva \u00e8 stata rimossa dal tronchino su cui sostava da tempo ed \u00e8 stata trasferita presso il Deposito Rotabili Storici di Pistoia in attesa di un futuro possibile ripristino. L'unit\u00e0 038, nonostante la lunga esposizione all'aperto, si presenta in discreto stato di conservazione e ci\u00f2 rende pi\u00f9 praticabile il progetto di un futuro ripristino per riportarla atta a circolare alla testa di treni storici. In attesa di un possibile restauro completo e funzionale, la locomotiva \u00e8 stata sottoposta ad un accurato lavoro di restauro estetico da parte dei volontari dell'Associazione Toscana Treni Storici \"Italvapore\". La locomotiva completamente riverniciata nella sua livrea originale, \u00e8 stata presentata al pubblico in'occasione del Porte Aperte al DRS Pistoia nell'Aprile 2018."}
{"id": "506094", "revid": "287204", "url": "https://it.wikipedia.org/wiki?curid=506094", "title": "Skierniewice", "text": "Skierniewice \u00e8 una citt\u00e0 polacca del distretto di Skierniewice nel voivodato di \u0141\u00f3d\u017a.Ricopre una superficie di 32,6 km\u00b2 e nel 2007 contava 49.300 abitanti.\nGeografia fisica.\n\u00c8 situata nel voivodato di \u0141\u00f3d\u017a dal 1999, mentre dal 1975 al 1998 ha fatto parte del voivodato di Skierniewice, di cui \u00e8 stata capitale. La citt\u00e0 \u00e8 situata esattamente a met\u00e0 strada tra \u0141\u00f3d\u017a e Varsavia.\nPolitica.\nCostituente di Piotrkow Trybunalski/Skierniewice.\nMembri del Parlamento (\"Sejm\") eletti dalla costituente di Piotrkow/Skierniewice\nAmministrazione.\nGemellaggi.\nSkierniewice \u00e8 gemellata con le seguenti citt\u00e0:"}
{"id": "506095", "revid": "3115", "url": "https://it.wikipedia.org/wiki?curid=506095", "title": "John Eidelber Cano", "text": "Correa, considerato uno degli uomini pi\u00f9 violenti e sanguinari al soldo del boss Diego Montoya, alias \"Don Diego\", \u00e8 il braccio destro di Hernando G\u00f3mez Bustamante. Le sue zone di influenza sono Cartago, Obando, Cali e Bogot\u00e0.\nPrima dell'arresto lo si considerava socio e stretto collaboratore di altri importanti personaggi del cartello, come Jaime Maya Duran (alias \"Alejandro\"), Orlando Sabogal Zuluaga (alias \"El Mono\"), Jose Aldemar Rendon (alias \"Mechas\" ed esperto nel riciclaggio di denaro sporco) e Dagoberto Florez Rios (alias \"Chuma\").\nArresto.\nFu arrestato il 15 luglio 2005, quando 4 elicotteri e 30 uomini di un commando della polizia colombiana si presentarono nel suo ranch di Jardin Caceres, nella Valle del Cauca. Solo una delle tre guardie del corpo di Correa reag\u00ec, sparando alcuni colpi di pistola verso gli elicotteri i quali risposero con una raffica di mitragliatore. Per arrivare alla villa del boss, il commando, con l'aiuto degli elicotteri, aveva dovuto eliminare diversi posti di blocco organizzati dai guerriglieri del gruppo di Johnny Cano. Il boss, infatti, era protetto dai \"Las Acun\", un gruppo paramilitare di circa 200 uomini operante nelle zone rurali di San Jos\u00e9 del Palmar e nelle zone limitrofe al Ca\u00f1\u00f3n de Garrapatas.\nLa richiesta di estradizione per Cano era gi\u00e0 giunta dagli Stati Uniti nel settembre del 2003."}
{"id": "506097", "revid": "767487", "url": "https://it.wikipedia.org/wiki?curid=506097", "title": "Locomotiva FS E.380", "text": "La E.380 era una locomotiva elettrica trifase delle Ferrovie dello Stato costruita nel 1905 con rodiggio 1-C-1 e di aspetto \"steeple-cab\" caratterizzata dalla presenza di due cofani sporgenti. Velocit\u00e0 massima 71,2 km/h, peso 64,6 t, potenza oraria kW 1.250.\nCaratteristiche.\nUn lotto di quattro esemplari entr\u00f2 in funzione nel 1906; le locomotive del gruppo E 380, costruite dalla Ganz, erano dotate di trolley a rulli e avevano la parte meccanica analoga alle locomotive del gruppo E 360.\nCon la loro costruzione si voleva superare il limite delle due velocit\u00e0 fisse imposto dall'accoppiamento in cascata ed in parallelo dei motori trifasi, senza andare ad incidere sul numero di poli interni al motore stesso (come poi avvenne per la E.330).\nPer questo motivo le E.380 vennero equipaggiate all'origine con due diversi motori: Il primo ad 8 poli ed il secondo a 12 poli. In questo modo si potevano ottenere tre velocit\u00e0 di regime mediante le seguenti configurazioni:\nI repentini ed elevati sforzi a cui venivano sottoposte per\u00f2 le bielle di trasmissione della locomotiva, a seguito dell'inserimento/disinserimento dei motori, portarono per\u00f2 rapidamente a un elevato numero di rotture degli organi di trasmissione del moto, in particolar modo in corrispondenza dei bottoni delle bielle. Quest'aspetto, oltre alla limitata potenza disponibile, port\u00f2 alla decisione di effettuare una trasformazione radicale del progetto iniziale.\nTra il 1912 ed il 1913, presso la Westinghouse di Vado Ligure avvenne pertanto la trasformazione del gruppo E.380 equipaggiando due macchine con due motori da 8 poli ed equipaggiando le altre due macchine con i motori a 12 poli (queste ultime daranno origine al gruppo E.390) limitando nel contempo in entrambi i casi le velocit\u00e0 economiche a due soltanto mediante commutazione in cascata o in parallelo dei motori.\nA seguito di tali modifiche le velocit\u00e0 di regime ottenute erano quindi di 32\u00a0km/h e 64\u00a0km/h per le E.380 e di 21\u00a0km/h e 42\u00a0km/h per le E.390 (dati riferiti alla frequenza di 15\u00a0Hz).\nLe macchine cos\u00ec trasformate prestarono servizio sulla linee della Valtellina fino all'elettrificazione della Riviera di Levante (1925-26) quando vennero trasferite presso il deposito di Livorno ove terminarono la loro carriera prima dell'inizio della seconda guerra mondiale."}
{"id": "506099", "revid": "46931", "url": "https://it.wikipedia.org/wiki?curid=506099", "title": "John Eidelber Cano Correa", "text": ""}
{"id": "506100", "revid": "46931", "url": "https://it.wikipedia.org/wiki?curid=506100", "title": "Johnny Cano", "text": ""}
{"id": "506101", "revid": "133557", "url": "https://it.wikipedia.org/wiki?curid=506101", "title": "Pilates", "text": "Il metodo Pilates, detto anche semplicemente Pilates ( ), \u00e8 un sistema di allenamento sviluppato all'inizio del Novecento da Joseph Pilates.\nCaratteristiche.\nTraendo ispirazione da antiche discipline orientali quali yoga e Do-In (Giappone), Pilates scrisse due libri in cui illustra il suo metodo: \"Return to Life through Contrology\" e \"Your Health: A Corrective System of Exercising That Revolutionizes the Entire Field of Physical Education\".\nPilates chiam\u00f2 il suo metodo \"Contrology\", con riferimento al modo in cui il metodo incoraggia l'uso della mente per \"controllare\" i muscoli. \u00c8 un programma di esercizi che si concentra sui muscoli posturali, cio\u00e8 quei muscoli che aiutano a tenere il corpo bilanciato e sono essenziali a fornire supporto alla colonna vertebrale. Il metodo \u00e8 indicato anche nel campo della rieducazione posturale. In particolare, gli esercizi di Pilates fanno acquisire consapevolezza del respiro e dell'allineamento della colonna vertebrale rinforzando i muscoli del piano profondo del tronco, molto importanti per aiutare ad alleviare e prevenire mal di schiena. Con questo metodo si rinforzano non solo gli addominali, ma anche le fasce muscolari pi\u00f9 profonde vicino alla colonna e intorno alla pelvi. Il punto cardine \u00e8 la tonificazione e il rinforzo del Power House, cio\u00e8 tutti i muscoli connessi al tronco: l'addome, i glutei, gli adduttori e la zona lombare. Gli esercizi che si eseguono sul tappetino (Pilates Mat Work) devono essere fluidi e perfettamente eseguiti, nonch\u00e9 abbinati ad una corretta respirazione.\nElementi principali del Pilates.\nIl metodo Pilates non ha marchio registrato, per cui ogni insegnante di educazione motoria lo pu\u00f2 adattare al proprio stile e alla propria personalit\u00e0, ma si deve rifare ai principi basilari del Pilates che sono sei: "}
{"id": "506102", "revid": "834", "url": "https://it.wikipedia.org/wiki?curid=506102", "title": "Aeronautica Macchi", "text": ""}
{"id": "506103", "revid": "46931", "url": "https://it.wikipedia.org/wiki?curid=506103", "title": "Mitragliatore", "text": ""}
{"id": "506106", "revid": "287204", "url": "https://it.wikipedia.org/wiki?curid=506106", "title": "Sieradz", "text": "Sieradz (in latino \"Syradia\") \u00e8 una citt\u00e0 polacca del distretto di Sieradz nel voivodato di \u0141\u00f3d\u017a.Ricopre una superficie di 51,22 km\u00b2 e nel 2010 contava 44.018 abitanti. Situata sul fiume Warta.\n\u00c8 situata nel voivodato di \u0141\u00f3d\u017a dal 1999, ma dal 1339 al 1793 e 1975 al 1998 \u00e8 stata la capitale del voivodato di Sieradz, oggi non pi\u00f9 esistente. Storicamente \u00e8 stata uno dei ducati minori della Piccola Polonia.\nStoria.\nLa citt\u00e0 fu fondata nel Medioevo durante il regno della dinastia Piast in Polonia. Nel 1154, il geografo Muhammad al-Idrisi, in \"Tabula Rogeriana\" chiam\u00f2 Sieradz una delle \"famose capitali e forti centri\" della Polonia accanto a Cracovia, Breslavia, Gniezno e \u0141\u0119czyca. La citt\u00e0 fu invasa dai Mongoli nel 1241, dai Cechi nel 1292 e dai Cavalieri Teutonici nel 1331. Dal 1339, la capitale della voivodato di Sieradz. Sieradz era una citt\u00e0 regia. Il re Ladislao II di Polonia visit\u00f2 ripetutamente la citt\u00e0. Nel XV secolo, alle convenzioni di Sieradz, fu presa la decisione di scegliere Ladislao III e Casimiro IV per i re di Polonia.\nNel 1909, la citt\u00e0 ha sofferto di alluvioni.\nDurante la prima e la seconda guerra mondiale, la citt\u00e0 fu occupata dai tedeschi.\nSport.\nLa pi\u00f9 importante societ\u00e0 calcistica \u00e8 Warta Sieradz.\nNel 1907, la societ\u00e0 ginnastica polacca \"Sokol\" fu fondata a Sieradz.\nPolitica.\nCostituente di Sieradz.\nMembri del Parlamento (\"Sejm\") eletti dalla costituente di Sieradz:\nGovernanti.\nDuchi di Sieradz-\u0141\u0119czyca.\nDopo il 1305 parti del Regno di Polonia furono unite a formare il voivodato di \u0141\u0119czyca e il voivodato di Sieradz.\nDuchi di Sieradz.\nDopo il 1305 parti del Regno di Polonia, come ducato vassallo, furono incorporate nel 1139 dal re Casimiro III di Polonia a formare il voivodato di Sieradz."}
{"id": "506108", "revid": "1305772", "url": "https://it.wikipedia.org/wiki?curid=506108", "title": "Macchi", "text": ""}
{"id": "506110", "revid": "15756", "url": "https://it.wikipedia.org/wiki?curid=506110", "title": "English Setter", "text": "Il setter inglese \u00e8 una razza canina originaria dell'Inghilterra, affinata intorno al 1838 da sir Edward Laverack (1798-1877) dopo un'accurata selezione a partire da vari ceppi genetici preesistenti in terra d'albione. In seguito la razza venne conservata e ne venne promossa la diffusione ad opera di sir Purcell Llewellin e di William Humphrey. \u00c8 un cane molto dolce e mite, adatto alla compagnia ed eccellente per la caccia (sia da riporto che da ferma). Infatti, il nome stesso deriva dal verbo inglese \"to set\", cio\u00e8 \"puntare\" (la preda) o \"guardare fissamente\".\nStoria.\nLe sue antiche origini risalgono addirittura al 1500, periodo in cui il conte Leicester adoper\u00f2 il setter in battute di caccia. Successivamente, la sua particolare attitudine ad acquattarsi e strisciare in presenza della preda fu considerata una delle caratteristiche che interessarono Laverack a questa razza.\nLaverack, rimasto orfano a 14 anni, venne adottato da uno zio, ricco industriale di Manchester, che morendo, quattro anni dopo, gli lasci\u00f2 in eredit\u00e0 un ingente patrimonio. Il giovane decise di abbandonare la carriera industriale, per la quale non si sentiva affatto portato, e si trasfer\u00ec in campagna cominciando ad allevare cani.\nNel 1825 acquist\u00f2 dal reverendo Harrison una coppia di setters (Ponto e Old Moll), cui si aggiunsero poi altri due soggetti. Questi quattro esemplari, per\u00f2, si dimostrarono poco prolifici e, a causa della loro consanguineit\u00e0, eccessivamente nervosi. Purcell Llewellin, amico e collaboratore di Laverack, tent\u00f2 di diminuire tali difetti mediante immissioni di incroci di setters provenienti da altri allevamenti (setter nero focati, setter irlandese).\nNel 1865 cominciarono le field trials ed i setters iniziarono il loro galoppo verso il successo e la notoriet\u00e0.\nInizialmente per\u00f2, in Italia, il setter Laverack venne osteggiato: era considerato troppo bello e armonioso; a quei tempi, infatti, il cane da caccia doveva essere -questa almeno era la concezione- robusto e basta. L'estetica non aveva alcun significato, anzi, proprio come accadeva per il setter, diventava una condanna.\nIl primo esemplare italiano esord\u00ec a Milano in una mostra del 1881 e successivamente, nel 1920, comparve il primo allevamento di setter in Italia. Il setter cominci\u00f2 cos\u00ec ad acquistare notoriet\u00e0 e a diventare un soggetto apprezzatissimo.\nCaratteristiche fisiche.\nIl setter inglese unisce alla potenza, senza pesantezza, l'eleganza delle forme; il suo aspetto denota grande facilit\u00e0 di movimenti, muscoli lunghi, ossatura non troppo forte. Il setter ha un aspetto particolarmente gradevole. Lo sguardo \u00e8 sempre dolce, attento, vivace. Il colore del manto ha spesso una serie di sfumature che contribuiscono ad esaltarne l'estetica, e pu\u00f2 essere molto variabile: bianco e nero tendente al blu (blue belton); bianco e arancio (orange belton); bianco e marrone (liver belton); tricolore (bianco a macchie scure e focature).\nLa velocit\u00e0 \u00e8 una delle prerogative del setter che si dimostra un soggetto particolarmente versatile; infatti, durante la caccia, si muove con galoppo morbido e leggiadro, senza esprimere potenza (come il cugino pointer inglese): ci\u00f2 gli permette di esplorare in breve tempo gran parte del territorio disponibile, grazie anche ad un'elevata resistenza alla fatica.\nPu\u00f2 essere di taglia piccola, media o grande.\nSalute.\nUno dei maggiori problemi di salute del setter inglese \u00e8 la propensione alla sordit\u00e0 congenita. Il 2,1% dei cani di questa razza sono sordi da entrambe le orecchie e il 10,3% da un orecchio.. Un altro problema piuttosto comune \u00e8 la tiroidite autoimmune, che si riscontra nel 27,4% degli esemplari)\nCinognostica e cinometria.\nLa cinognostica (cino = cane, gnostica = conoscenza) \u00e8 una branca della zoognostica (scienza che studia e classifica gli animali in base ai loro caratteri morfologici, fisiologici ed alle loro attitudini, determinandone il valore funzionale e commerciale) che mira alla valutazione delle razze canine a partire dal loro fenotipo.\nLa cinognostica si basa sull'osservazione diretta del cane e sulla cinometria (cino = cane, metria = misurazione). Le principali misurazioni sono indirizzate a stabilire: la lunghezza del tronco, l'altezza, l'inclinazione della groppa, l'inclinazione della spalla, la capacit\u00e0 toracica, la lunghezza dell'avambraccio e la lunghezza dei lombi.\nAlcuni parametri.\nLa lunghezza del cranio \u00e8 uguale a quella del muso e la met\u00e0 della lunghezza totale si trova sulla linea orizzontale che congiunge i due angoli interni degli occhi.\nLabbra sviluppate appena da coprire ai lati la mandibola, dunque molto morbide, aderenti, ma non troppo spesse o flaccide e pendenti.\nLe orecchie sono attaccate in basso, al di sotto o, al massimo, all'altezza della rima palpebrale. Di lunghezza moderata, non devono mai raggiungere i 2/3 della lunghezza totale della testa. Nel loro sviluppo longitudinale presentano una plica centrale che denota una sottile cartilagine (mai accartocciata). Non devono mettere in evidenza il padiglione interno. La tessitura del pelo delle orecchie presenta frange non pi\u00f9 lunghe di un paio di centimetri e pu\u00f2 essere liscio od ondulato. La faccia interna (padiglione) \u00e8 liscia, glabra o quasi, con leggere pliche cartilaginee longitudinali.\nGrandi, brillanti, dolci ed espressivi, che denotano intelligenza; prevalentemente sono di color nocciola scuro, ma sono tollerati anche nocciola chiaro (mai pi\u00f9 chiari: in tal caso, difetto da squalifica) nei soggetti dal manto bianco-arancio e bianco-fegato.\nDevono essere aderenti al bulbo oculare e non devono presentare malformazioni congenite quali ectropion o entropion. I margini palpebrali devono essere pigmentati (difetto da squalifica) e provvisti di ciglia. La forma dello spazio tra le due palpebre, detta rima, \u00e8 dettata dalla posizione dall'occhio sul cranio.\nTorace atletico, petto ben aperto e largo con muscoli pettorali ben sviluppati; gli arti si presentano sviluppati a livello muscolare, con un'ossatura resistente ma leggera (classificato appunto come un \"leggero mesomorfo\").\nEsiste uno standard di setter inglese adoperato nelle mostre che risulta essere abbastanza diverso dagli esemplari da lavoro. Presenta esemplari che possono raggiungere i 70cm, caratterizzati da lunghe frange. I setter \"americani\" sono stati selezionati dall'American Kennel Club.\nCarattere.\nIl Setter nasce come cane da lavoro. Dotato di grande self-control, \u00e8 in grado di mostrare risposte appropriate anche in condizioni non proprio ottimali, ad esempio in ambienti caotici con estranei e bambini. \u00c8 molto intelligente ed ha una grande capacit\u00e0 di comprendere anche le istruzioni di un padrone inesperto, anche se naturalmente ha delle inclinazioni che lo rendono pi\u00f9 adatto ad alcune attivit\u00e0 piuttosto che altre."}
{"id": "506111", "revid": "3115", "url": "https://it.wikipedia.org/wiki?curid=506111", "title": "Geometria differenziale", "text": "In matematica, la geometria differenziale \u00e8 lo studio di oggetti geometrici come curve, superfici e pi\u00f9 in generale variet\u00e0 differenziabili, tramite l'analisi matematica. Tramite il calcolo infinitesimale e la nozione di derivata, \u00e8 quindi possibile introdurre e studiare nozioni di fondamentale importanza, quali quelle di campo vettoriale, forma differenziale, geodetica, curvatura. L'applicazione pi\u00f9 notevole della geometria differenziale \u00e8 la formulazione della relativit\u00e0 generale, a cui fornisce gli strumenti per modellizzare lo spaziotempo.\nLe variet\u00e0 differenziabili.\nSottoinsieme dello spazio euclideo.\nAlla base della geometria differenziale vi \u00e8 la nozione di variet\u00e0 differenziabile. Questa nozione generalizza quella di curva e superficie, modellizzando uno \"spazio curvo\" di dimensione qualsiasi. Curve e superfici sono quindi variet\u00e0 di dimensione 1 e 2.\nFino alla met\u00e0 del XIX secolo, una variet\u00e0 differenziabile era definita come un oggetto contenuto nello spazio euclideo, che avesse localmente l'aspetto di un \"sottospazio incurvato\" di una certa dimensione. Si parlava quindi ad esempio di curve nel piano o nello spazio, e di superfici nello spazio. Questi oggetti sono generalmente definiti (almeno localmente) come luogo di zeri o immagine di una funzione differenziabile.\nOggetto intrinseco.\nI lavori di Bernhard Riemann hanno introdotto una definizione pi\u00f9 \"intrinseca\" di variet\u00e0. Una variet\u00e0 pu\u00f2 essere definita oggi come oggetto intrinseco, non necessariamente contenuto in uno spazio euclideo: questo risultato \u00e8 il frutto di un percorso di astrazione che ha coinvolto molti enti geometrici nel XX secolo, come le variet\u00e0 algebriche e gli spazi topologici.\nLa rappresentazione \"intrinseca\" descrive le propriet\u00e0 geometriche della variet\u00e0 \"dall'interno\": non c'\u00e8 bisogno di \"uscire\" dalla variet\u00e0 per parlare di geodetiche, distanza, curvatura. Questa astrazione \u00e8 molto utile ad esempio in relativit\u00e0 generale, perch\u00e9 permette di descrivere l'universo dall'interno, senza la creazione artificiale di un \"contenitore pi\u00f9 grande\".\nLa rappresentazione intrinseca descrive le propriet\u00e0 della variet\u00e0 che non dipendono dall'ambiente in cui questa \u00e8 raffigurata. Si definiscono variet\u00e0 pi\u00f9 complesse come la bottiglia di Klein (una superficie, cio\u00e8 una variet\u00e0 di dimensione 2) senza l'ausilio di uno spazio che le contenga.\nCurve e superfici nello spazio.\nLo studio delle curve e superfici nello spazio tridimensionale ha avuto una posizione predominante nella geometria differenziale fino a tutto il XIX secolo. Il comportamento di una curva nello spazio (e pi\u00f9 generalmente in uno spazio euclideo con un qualsiasi numero di dimensioni) \u00e8 descritto dal sistema di Frenet: un sistema di riferimento che si muove lungo la traiettoria. Le quantit\u00e0 che caratterizzano il modo in cui la curva cambia traiettoria sono le \"curvature\": in 3 dimensioni le curvature sono due, chiamate semplicemente \"curvatura\" e \"torsione\". \nTensori e curvatura.\nLa curvatura di una variet\u00e0 differenziale \u00e8 codificata tramite un oggetto matematico molto complesso, il tensore. Un tensore \u00e8 un oggetto che generalizza la matrice da 2 a pi\u00f9 dimensioni, molto utile per definire una struttura su una variet\u00e0. Il tensore che definisce la curvatura della variet\u00e0 \u00e8 il tensore di Riemann. Una versione semplificata di questo \u00e8 il tensore di curvatura di Ricci. Il calcolo tensoriale fornisce numerosi strumenti per manipolare i tensori."}
{"id": "506122", "revid": "124850185", "url": "https://it.wikipedia.org/wiki?curid=506122", "title": "Freccia Verde", "text": "Freccia Verde (\"Green Arrow\") \u00e8 un personaggio dei fumetti creato da Mort Weisinger e George Papp nel 1941, pubblicato dalla DC Comics.\n\u00c8 un supereroe soprannominato \"l'arciere di smeraldo\", che agisce nella citt\u00e0 di Star City, con un vestito e dei metodi che ricordano molto quelli di Robin Hood ed equipaggiato con oggetti e dispositivi speciali, come arco e frecce che elabora egli stesso, con varie funzioni e potenziamenti, come la freccia-colla, la freccia-rete, la freccia-guantone da boxe, con la punta di kryptonite e altre simili.\nIl primo (che \u00e8 anche l'attuale) Freccia Verde, Oliver Queen, durante i suoi primi venticinque anni di storia editoriale non fu un eroe significativo. Ma alla fine degli anni sessanta Dennis O'Neil e Neal Adams gli diedero, dopo avergli fatto perdere le sue fortune, un ruolo di strenuo difensore della classe lavoratrice e dei meno privilegiati. Nel 1970 fu affiancato da Lanterna Verde (Hal Jordan) in una serie pi\u00f9 adulta e socialmente matura in cui i due protagonisti si bilanciavano a vicenda; dove Freccia Verde sosteneva la necessit\u00e0 dell'azione diretta, Lanterna Verde rispondeva con la necessit\u00e0 di cooperare con il sistema e le istituzioni; dove il primo era interessato ai cambiamenti sociali, il secondo era pi\u00f9 preoccupato per i criminali da neutralizzare.\nAnche nella rilettura \"post-Crisis\" ad opera di Mike Grell, Freccia Verde rimane un personaggio cresciuto, abbandona le varie frecce truccate per dedicarsi ad assassini, serial-killer e terroristi, con toni pi\u00f9 maturi che in passato e spesso drammatici.\nNel 1995 Oliver Queen mor\u00ec sulle pagine di \"Green Arrow\" nn. 100-101 per essere poi rimpiazzato da suo figlio Connor Hawke; nel 2000 venne per\u00f2 resuscitato da Parallax e riprese il suo ruolo di Freccia Verde.\nIl sito web IGN ha inserito Freccia Verde alla 30\u00aa posizione nella classifica dei cento maggiori eroi della storia dei fumetti, dopo John Constantine e prima di Deadpool.\nBiografia del personaggio.\nIl miliardario Oliver Queen, mentre si trovava su di uno yacht per un party, si ubriaca e cade in mare; naufraga su di un'isola deserta e, per sopravvivere, si costruisce un rudimentale arco di legno con il quale riesce a cacciare; dopo settimane di pratica, diventa eccezionale.\nViene salvato da una barca che in seguito scoprir\u00e0 essere di alcuni trafficanti di droga; con la nuova abilit\u00e0 appresa, Oliver sgomina la banda e la fa arrestare.\nSuccessivamente, indossando un costume da \"Robin Hood\" e usando le sue risorse economiche per finanziare il suo arsenale e rafforzando il suo corpo tramite diverse arti marziali, Oliver Queen diventa Green Arrow, il giustiziere di Star City.\nPrendendo spunto da Batman e Robin, Ollie adotta un ragazzo, il giovane Roy Harper che, col nome di Speedy, diviene il suo \"sidekick\", usando una \"Frecciacaverna\" come quartier generale.\nCol tempo Green Arrow si discosta dal modo di operare di Batman, rinunciando alla ricchezza e diventando un eroe del popolo, operando per le strade; a contatto con la parte pi\u00f9 \"vera\" della nazione, Ollie abbraccia idee politiche liberal, e spesso le sue opinioni da liberal lo mettono in contrasto con gran parte dei suoi colleghi supereroi come ad esempio Aquaman, monarca di Atlantide (chiamato da Ollie \"fascio d'acqua dolce\") o con Barry Allen/Flash (che nella sua identit\u00e0 civile lavora per la scientifica della polizia) ma soprattutto col suo \"avversario politico\" per eccellenza, l'ultra-conservatore Hawkman, col quale Ollie ha avuto dispute pi\u00f9 che animate.\nDopo essersi unito alla Justice League, ha iniziato una relazione sentimentale con Dinah Lance alias Black Canary; Ollie l'ha amata profondamente, ma si \u00e8 rivelato un amante infedele, tradendola in pi\u00f9 di un'occasione.\nIl suo miglior amico si \u00e8 rivelato essere invece Hal Jordan, con il quale Oliver ha intrapreso un viaggio \"On the Road\" a bordo di un furgone, attraversando la nazione combattendo le differenze sociali e le discriminazioni razziali che incontravano nel loro viaggio. Durante quel periodo, Roy Harper cadde nel baratro della droga, diventando un eroinomane; mentre Roy, aiutato da Laurel, combatteva la sua battaglia contro la dipendenza, Ollie era assente, divenendo agli occhi del ragazzo un pessimo mentore: occorsero diversi anni prima che i due si riappacificassero, tuttavia Ollie si sentir\u00e0 sempre in colpa per aver trascurato il ragazzo nel periodo pi\u00f9 difficile della sua vita.\nNel 1985, l'Oliver Queen di Terra-2 mor\u00ec nella Crisi sulle terre infinite. Tale personaggio era stato ricollegato come membro perduto nel tempo del team di supereroi noto come i sette soldati della vittoria, disperso nel tempo durante una lotta con il loro nemico Nebula Man e recuperato dalla Justice League e dalla Justice Society. Dopo la crisi,Freccia Verde di Terra-Due e Speedy furono completamente ricollegati dall'esistenza, data la fine dell'ex multiverso di DC.\nQualche anno dopo Ollie venne a sapere di avere un figlio, Connor Hawke, del quale disse di non sapere nulla; solamente alcuni anni pi\u00f9 tardi (dopo la sua resurrezione) Oliver ammetter\u00e0 di aver sempre saputo di lui, e di essere stato presente alla sua nascita, ma di averlo abbandonato, in quanto non si sentiva pronto ad assumersi le responsabilit\u00e0 di padre.\nQuesto sar\u00e0 per sempre il pi\u00f9 grande segreto di Green Arrow, la sua pi\u00f9 grande colpa che non lo abbandoner\u00e0 mai.\nOllie morir\u00e0 nei cieli di Metropolis, mentre cercava, invano, di disinnescare una bomba.\nMolti eroi piangeranno la sua scomparsa, e suo figlio Connor decide di prendere il suo posto, assumendo il nome di Green Arrow.\nMa Hal Jordan, nel frattempo divenuto il nuovo ospite dello Spettro (dopo la sua morte come Parallax), decise di resuscitarlo: i suoi nuovi poteri gli permettevano di accedere in paradiso, dove pot\u00e9 parlare con l'anima di Oliver: questa acconsent\u00ec di far rinascere solo \"la sua parte migliore\", ovvero quella composta dai ricordi di quando viaggiarono insieme per l'America.\nCos\u00ec, alcuni anni dopo, per le strade di Star City riapparve di nuovo Green Arrow, completamente privo dei ricordi degli avvenimenti degli ultimi anni (ad esempio \"Crisis\", \"Ora zero\" e la morte di Superman, di Hal Jordan e di Barry Allen), come se fosse appena tornato dal suo viaggio con Hal. Venne trovato, in condizioni di senzatetto da Stanely Dover, un ricco ed anziano signore che si prese cura di lui e cominci\u00f2 a finanziare le sue imprese di giustiziere.\nOliver Queen cominci\u00f2 a gestire un centro per il recupero dei giovani, nel quale and\u00f2 a vivere anche Mia Dearden, una giovane prostituta che Green Arrow salv\u00f2 dalla strada; Mia, ragazza sveglia, riconobbe il barbuto arciere che le salv\u00f2 la vita, e and\u00f2 a vivere con Ollie e Stanley nella loro casa.\nCon l'aiuto di Batman, Deadman e Etrigan, Ollie and\u00f2 alla ricerca della sua origine: scopr\u00ec tutta la verit\u00e0 grazie ad Hal, nel frattempo divenuto lo Spettro, che lo fece incontrare con la sua anima: i due Oliver si incontrarono nell'aldil\u00e0 e l'originale spieg\u00f2 al risorto di essere un \"vacuo\" ovvero un essere vivente senz'anima, che si ricongiunger\u00e0 ad essa solo dopo la morte.\nLa scoperta della verit\u00e0 obblig\u00f2 Stanley Dover a rivelarsi: studioso dell'occulto fin da giovane, andava a caccia di una famigerata \"bestia\" dai poteri immensi che voleva sottomettere. Per rintracciarla aveva ucciso numerosi bambini sotto gli occhi del nipotino (che era misticamente legato alla bestia) in modo da evocarla, ma invano. Ora Stanley voleva trasferire la sua anima all'interno del corpo di Ollie, in modo da poter usufruire dei potenti mezzi della League per rintracciare il mostro. In soccorso di Ollie e Mia accorse Connor Hawke, e alla vista di suo figlio in pericolo l'anima di Ollie si riun\u00ec al corpo facendolo tornare completo e sventando il piano di Stanley.\nRiunendosi all'amata Dinah, oggi Ollie vive con Mia (divenuta nel frattempo la nuova Speedy) e Connor a Star City, continuando a gestire il centro giovanile di Dover, facendo da \"nonno\" alla piccola Liam (figlia di Roy) e continuando a tenere pulite le strade della sua citt\u00e0.\nDurante \"Crisi d'identit\u00e0\" Ollie ha confidato a Wally West che per anni lui e una piccola congrega di eroi, formata da Hawkman, Zatanna, Black Canary, Atomo (Ray Palmer), Barry Allen e Hal Jordan, hanno manomesso la memoria di alcuni supercriminali allo scopo di mantenere l'anonimato di molti eroi e proteggere i loro cari.\nOliver ha rifiutato l'ingresso nella nuova formazione della JLA per non opprimere Roy (oggi noto come Freccia Rossa in suo onore), ma nutrendo una forte nostalgia di quando ne era un titolare.\nDopo tanti anni, Oliver ha deciso di chiedere a Laurel di sposarlo; nonostante gli alti e bassi che hanno avuto nel corso degli anni, i due si sono sempre amati profondamente, e Ollie sembra deciso pi\u00f9 che mai a prendere con maggior seriet\u00e0 il suo ruolo di compagno di vita.\nTuttavia Connor Hawke, il figlio a cui voleva finalmente rivelare tutto, viene colpito da un proiettile avvelenato. Dopo aver portato Connor in ospedale, Ollie apprende da Mia Dearden che il ragazzo era gi\u00e0 a conoscenza dell'abbandono da parte di suo padre. Nonostante l'intervento di Hal Jordan, che riesce solo a rimarginare la ferita, accorgendosi troppo tardi della presenza del veleno, Connor cade in uno stato vegetativo irreversibile. Oliver \u00e8 devastato dalla consapevolezza che suo figlio non pu\u00f2 mai svegliarsi e dal fatto che Connor lo aveva perdonato anni fa. Connor in seguito si risveglia, ma a causa di un'amnesia non ricorda pi\u00f9 nulla e decide di lasciare momentaneamente il padre per andare alla ricerca di s\u00e9 stesso. Nonostante i suoi problemi, l'affetto per il padre rimane immutato.\nOggi Freccia Verde continua a proteggere gli abitanti di Star City in coppia con la moglie Laurel. La tragedia in casa Queen per\u00f2 non tarda ad arrivare: il criminale Prometeus e il suo complice Electrocutioner organizzano un piano terrificante: causano un terremoto nel centro di Star City che fa numerose vittime, tra cui la piccola Lian, figlia di Roy Harper e praticamente una nipote per Ollie. Inoltre Prometeus s'infiltra nella base della JLA e amputa il braccio destro a Roy. Quando Freccia Verde lo trova, anzich\u00e9 consegnarlo alle autorit\u00e0 lo uccide infilzandolo con una freccia.\nQuando i suoi compagni della JLA vengono a saperlo cercano di impedirgli di ripetersi con Electrocutioner, ma quando l'arciere di smeraldo si trova davanti il criminale, vedendo che la sua sete di sangue sta corrompendo la sua pupilla Mia Darden (la nuova Speedy), Ollie consegna il criminale alle autorit\u00e0 e poi si costituisce, smascherandosi. La giuria del processo lo giudica innocente, ma per Oliver le cose precipitano: viene lasciato da Laurel, abbandonato da Roy ed esiliato da Star City, rimanendo solo, senza una meta e con tanta amarezza nel cuore. Successivamente lo si vedr\u00e0 affrontare il suo rivale di sempre Black Archer (Malcolm Marlyn).\nPoteri e abilit\u00e0.\nFreccia Verde \u00e8 il pi\u00f9 grande arciere del mondo, dotato di una mira eccezionale e di una fantastica velocit\u00e0 d'esecuzione (per sua ammissione, \u00e8 in grado di scoccare 29 frecce al minuto).\nAll'inizio della sua carriera faceva uso di frecce truccate (le frecce-manette o la famosa freccia - guantone da boxe) ma in seguito inizi\u00f2 ad adottare frecce convenzionali. Grazie alla sua infallibile precisione e a un'eccezionale coordinazione nei movimenti, ha la capacit\u00e0 di trasformare in armi letali anche gli oggetti pi\u00f9 innocui: perci\u00f2 anche se non possiede superpoteri, \u00e8 in grado di compiere azioni straordinarie. Quando non pu\u00f2 utilizzare l'arco, Oliver fa anche uso di una spada corta che usa nei combattimenti ravvicinati. Oliver \u00e8 anche abile nelle arti marziali e nel combattimento corpo a corpo, arti marziali come karate, taekwondo ed il jeet kune do. I suoi riflessi e la sua agilit\u00e0, come anche la sua coordinazione nei movimenti, sono paragonabili a quelli dei migliori acrobati e trapezisti.\nAltre versioni.\nIl ritorno del Cavaliere Oscuro.\nNe \"Il ritorno del Cavaliere Oscuro\" vediamo Oliver, privo di un braccio e divenuto un fuggitivo ricercato, contattare Batman per aiutarlo ad inchiodare Superman: difatti, durante il duello finale tra il Cavaliere Oscuro e l'Uomo d'Acciaio, Ollie scocca (con l'uso dei denti) una freccia contenente Napalm alla kriptonite, in grado di indebolire Superman. In seguito, Ollie si unisce alla banda di Batman.\nBatman: Il cavaliere oscuro colpisce ancora.\nAnche nel seguito della saga scritta da Frank Miller, Ollie continua ad affiancare Batman nella sua crociata, venendo munito di un braccio artificiale.\nKingdom Come.\nAnche in Kingdom Come Oliver, ora sposato con Black Canary e padre di una bambina, Olivia (nota come Black Canary III) \u00e8 alleato di Batman e dei suoi Outsiders. Rimane ucciso nell'esplosione nucleare (lo si pu\u00f2 vedere a pagina 187 alla sinistra di Superman, che abbraccia sua moglie)."}
