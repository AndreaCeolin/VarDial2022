{"id": "458682", "revid": "121390253", "url": "https://it.wikipedia.org/wiki?curid=458682", "title": "Impiantazione ionica", "text": "L'impiantazione ionica \u00e8 un processo in cui degli ioni vengono impiantati in un solido (in particolare in un semiconduttore) cambiandone le propriet\u00e0 fisiche.\nScopo del processo.\nLa fase principale nella costruzione dei dispositivi elettronici \u00e8 quella nota come drogaggio, ovvero introdurre quantit\u00e0 controllate di impurezze di tipo N o P, nelle zone dei wafer di semiconduttore, precedentemente delineate con le operazioni di \"mascheratura\".\nL'introduzione di queste sostanze permette di alterare la resistivit\u00e0 del materiale, modificando quindi il suo comportamento elettrico.\nQuesta tecnica permette di far fronte alle limitazioni riguardanti il drogaggio dei semiconduttori.\nIl problema si pone con l'utilizzo della semplice tecnologia planare. Con questa infatti, i droganti penetrano all'interno del materiale da drogare non solo verticalmente ma anche orizzontalmente, occupando un'eccessiva area. In questo modo non si favorisce la produzione di dispositivi ad alta scala di integrazione (VLSI) in quanto lo \"spanciamento\" del materiale drogante non consente l'apertura tramite attacco chimico di una nuova finestra nelle immediate vicinanze.\nNell'impiantazione ionica si bombardano i wafer con ioni di drogante accelerati ad alta velocit\u00e0 permettendo dunque la penetrazione di questi all'interno del materiale semiconduttore.\nNote storiche.\nL'impiantazione ionica fu inventata poco tempo dopo l'invenzione del transistor (1951). Un brevetto di William Bradford Shockley risale al 1954 e descrive potenzialmente tutti gli aspetti dell'impiantazione ionica.\nQuesta tecnica venne utilizzata nella fabbricazione dei dispositivi solo molto tempo dopo, essenzialmente per due motivi:\nLe prime applicazioni risalgono alla fine degli anni '60.\nLindhard, Scharff, Schiott svilupparono contemporaneamente la teoria dell'impiantazione ionica, la cosiddetta teoria LSS.\nA partire dagli anni '70, la tecnica dell'impiantazione ha trovato un impiego sempre maggiore nella tecnologia dei semiconduttori, ed \u00e8 oggi largamente utilizzata nel campo dell'elettronica. Le ragioni di questo sviluppo sono l'economicit\u00e0 e alcune caratteristiche tecnologiche. Tale tecnica permette infatti la realizzazione di dispositivi con:\nPrincipio di funzionamento.\nTogliendo un elettrone da un atomo le cariche positive non vengono pi\u00f9 bilanciate da quelle negative, l'atomo dunque non \u00e8 pi\u00f9 neutro dal punto di vista elettrico, e si produce uno ione di carica positiva pari a \"e\" = 1,6021 *10-19 C. Se sono rimossi pi\u00f9 elettroni la carica \"q\" \u00e8 pari a multipli interi di \"e\".\nQuesta particella carica, se posta in un campo elettrico corrispondente ad un potenziale \"V\", viene accelerata fino ad acquistare una energia cinetica \"Ec\" pari a:\ndove \"q\" \u00e8 la carica dello ione, \"m\" la sua massa e \"v\" la velocit\u00e0 acquistata.\nLa velocit\u00e0 cos\u00ec acquistata dalla particella le permetter\u00e0 di penetrare pi\u00f9 o meno in profondit\u00e0 nel cristallo di semiconduttore.\nAumentando il potenziale \"V\" l'accelerazione fornita alle particelle sar\u00e0 maggiore, aumentando cos\u00ec la velocit\u00e0 che acquisteranno nel loro tragitto all'interno dell'impiantatore ionico. Il risultato che cos\u00ec otteniamo \u00e8 una maggiore penetrazione della particella nel cristallo (a parit\u00e0 di specie atomica e tipo di substrato).\n\u00c8 possibile calcolare la velocit\u00e0 che acquista uno ione accelerato dai forti campi elettrici di un impiantatore. Consideriamo uno ione fosforo, ionizzato una volta: 31P+ (dove 31 \u00e8 il peso atomico, P il simbolo chimico del fosforo e + il numero di carica dello ione).\nQuesto ione posto in un campo elettrico di 100.000 V, acquista una energia pari a:\n\u00c8 possibile calcolare la velocit\u00e0 dello ione utilizzando la seguente formula:\ndove la velocit\u00e0 \"v\" \u00e8 espressa in km/s, l'energia \"E\" in keV e la massa \"m\" in unit\u00e0 di massa atomica.\nPer il nostro esempio la velocit\u00e0 dello ione sar\u00e0:\nSchema di un impiantatore ionico.\nFondamentalmente un impiantatore ionico \u00e8 costituito dalle seguenti parti principali:\nLa sorgente ionica.\n\u00c8 la camera nella quale vengono ionizzati i gas o i vapori per ottenere ioni della specie drogante desiderata.\nAd esempio:\nGli ioni si ottengono tramite l'impatto ad alta velocit\u00e0 di elettroni sul gas da ionizzare. Gli urti provocano la perdita di elettroni negli orbitali esterni del gas ionizzato. Gli ioni vengono immessi ad alta velocit\u00e0 in una camera di espansione in cui \u00e8 presente il gas drogante il quale, a sua volta, si ionizza per bombardamento\nMagnete di analisi (analizzatore).\nPermette di analizzare e selezionare le varie specie di ioni in funzione delle loro masse per far s\u00ec che solo la specie ionica impostata possa essere impiantata sul wafer.\nLo scopo \u00e8 raggiunto tramite un magnete che analizza la massa degli ioni (spettrometro di massa). Questo separatore utilizza un unico campo magnetico la cui intensit\u00e0 \u00e8 regolata da una corrente di magnetizzazione che, applicata a tutti gli ioni, li divide in diversi fasci differentemente deviati a seconda della loro massa. \nAccelerazione.\nQuesta parte della macchina fornisce agli ioni l'energia richiesta dal processo di impiantazione. Il fascio ionico entra in una colonna acceleratrice o in un sistema di elettrodi che aumentano enormemente la velocit\u00e0 degli ioni per effetto di un campo elettrico applicato.\nLa funzione \"accelerazione\" pu\u00f2 essere posta prima o dopo il magnete di analisi. Questa \u00e8 la maggior differenza strutturale che pu\u00f2 distinguere un impiantatore da un altro.\nSistema di scansione.\nLe dimensioni trasversali di un fascio ionico quando colpisce il wafer di silicio, variano, a seconda della macchina, da pochi mm a qualche cm. Per ottenere un drogaggio uniforme occorre che ogni punto del wafer venga esposto al fascio per lo stesso tempo (considerando costante l'intensit\u00e0 del fascio e la sua densit\u00e0).\nQuesta condizione pu\u00f2 essere ottenuta provocando un movimento relativo tra fascio e wafer, in modo che il fascio descriva sul wafer una o pi\u00f9 tracce parallele.\nSe la spaziatura tra queste tracce e sufficientemente fine l'impianto sar\u00e0 omogeneo.\nIl moto relativo tra fascio e wafer pu\u00f2 essere ottenuto essenzialmente in tre modi:\nNel caso in cui \u00e8 il fascio a muoversi si utilizza un sistema di deflessione \u00e8 analogo a quello degli oscilloscopi, che devia il fascio in senso orizzontale e verticale attraverso specifiche placchette di deflessione\nCamera di impiantazione.\nIl wafer \u00e8 posto all'interno di questa camera sotto vuoto spinto, sorretto da un supporto circolare ruotante.\nVuoto.\nTutte queste parti della macchina sono poste in ambiente in cui sono rigorosamente controllate le condizioni di vuoto, a valori di pressione molto inferiori a quelli atmosferici. \nIl vuoto permette di diminuire, anche di molto, la densit\u00e0 di molecole di gas presenti nella camera. Questa condizione \u00e8 necessaria per avere:\nParametri di processo.\nPer parametri di processo si intendono quei fattori che caratterizzano un particolare processo di impiantazione.\nPer ogni processo sono definite:\nSpecie ionica.\nL'impiantazione, come detto, consiste nell'accelerare degli ioni contro un bersaglio (il wafer). Una volta ionizzato il gas che contiene l'elemento chimico da impiantare, \u00e8 possibile separare questo elemento dal resto del fascio ionico. Per la separazione delle masse il metodo pi\u00f9 utilizzato \u00e8 l'impiego di un campo magnetico.\nI composti chimici solitamente utilizzati per gli impianti sono:\nEnergia.\nIl fascio ionico all'uscita della sorgente ha un'energia troppo bassa per poter essere utilizzato nell'impiantazione. Esso viene quindi accelerato da un sistema di elettrodi.\nL'energia di impianto determina la profondit\u00e0 dello strato impiantato nel wafer di semiconduttore, ad esempio di silicio.\nOvviamente non tutti gli ioni impiantati si posizionano alla stessa profondit\u00e0 nel semiconduttore, ma si distribuiscono all'interno del wafer con una forma che \u00e8 approssimabile ad una curva gaussiana.\nUna curva gaussiana \u00e8 caratterizzata da due valori particolari, nel nostro caso:\nformula_5 (\"Projected Range\") indica la profondit\u00e0 in cui si ha il picco di concentrazione del drogante. Questo determina la posizione della maggior parte degli ioni, data la velocit\u00e0 che hanno acquistato per effetto del campo elettrico; formula_5, dunque, definisce la penetrazione media.\nUna frazione di ioni via via decrescente penetrer\u00e0 nel semiconduttore ad una profondit\u00e0 maggiore o minore di quella media. Il valore formula_6 \u00e8 la deviazione standard della gaussiana, e definisce dunque la dispersione degli ioni attorno al punto di massima concentrazione.\nI due parametri dipendono dalla specie ionica e dall'energia. Energie maggiori permettono, a parit\u00e0 di ione, una penetrazione media maggiore. A parit\u00e0 di energia di impianto, gli ioni pi\u00f9 leggeri penetrano pi\u00f9 in profondit\u00e0.\nDose.\nIl terzo parametro da impostare \u00e8 la dose. La sua unit\u00e0 di misura \u00e8 atomi/cm\u00b2. La dose esprime il numero di ioni incidenti per unit\u00e0 di superficie, quindi la concentrazione del drogante introdotto.\nQuesta \u00e8 una misura insolita per processi di diffusione dove il livello di drogaggio \u00e8 espresso in numero di impurit\u00e0 di volume (atomi/cm\u00b3). La relazione che lega il valore di concentrazione massima formula_10 alla distanza formula_11 dalla superficie con valore di dose \"D\" \u00e8 dato dalla seguente espressione:\ndove formula_6 \u00e8 misurato in \u00c5.\nCome indicazione estremamente grossolana si pu\u00f2, per avere un'idea del drogaggio massimo che si ottiene con un certo impianto, aumentare di 3 - 4 ordini di grandezza il valore della dose in ioni/cm\u00b2.\nLa macchina \u00e8 in grado di misurare la dose impiantata misurando la corrente del fascio."}
{"id": "458683", "revid": "115283378", "url": "https://it.wikipedia.org/wiki?curid=458683", "title": "Lavoro interinale", "text": "Il lavoro interinale (dal latino \"ad interim\", \"provvisorio\"), nel diritto del lavoro in Italia, \u00e8 stato un tipo di rapporto di lavoro temporaneo vigente in Italia sino al 2003. \nIntrodotto nel 1997 dal pacchetto Treu, \u00e8 stato poi abrogato e sostituito dalla somministrazione di lavoro introdotta dalla legge Biagi.\nStoria.\nIl mercato del lavoro italiano era in origine sottoposto al regime del sistema di collocamento pubblico obbligatorio gestito dallo Stato. Tale regime era regolato dalla legge 29 aprile 1949, n. 264, tutelando tale monopolio con sanzioni penali; ad esempio l'art. 11, al primo comma, vietava l'esercizio della mediazione tra offerta e domanda di lavoro subordinato, anche quando tale attivit\u00e0 era svolta gratuitamente. L'art. 1, primo comma, della legge 23 ottobre 1960, n. 1369, poi vietava la mediazione e l'interposizione nei rapporti di lavoro; l'inosservanza di questa norma comportava, in particolare, l'applicazione di pesanti sanzioni penali. Il divieto dell'attivit\u00e0 di collocamento privata e della mediazione di lavoro interinale aveva un carattere pubblicistico, ed era posto a tutela dei lavoratori e dell'economia nazionale.\nTale regime era per\u00f2 in contrasto con gli articoli 82 e 86 del Trattato della Comunit\u00e0 Europea, poich\u00e9 secondo la giurisprudenza comunitaria qualificava gli uffici pubblici di collocamento come attivit\u00e0 di impresa, soggetta agli obblighi di libera concorrenza, anche se svolgono attivit\u00e0 nell'interesse economico generale, e in quanto titolari di un monopolio legale, di un servizio di collocamento in esclusiva, come posizione dominante in un mercato comune.\nTale posizione dominante venne considerata illegittima e anticoncorrenziale sanzionando l'Italia per aver creato delle limitazioni e delle storture nel mercato del lavoro, poich\u00e9 si mostrava palesemente inadeguata e non in grado di soddisfare la domanda di lavoro, non consentendo ai privati di svolgere la medesima attivit\u00e0.\nCon l'inizio delle privatizzazioni in Italia, nel 1993 un imprenditore statunitense Charles Edward Hollomon fond\u00f2 a Marghera l'agenzia Spider Service, prima vera e propria agenzia interinale avente per oggetto specifico l'intermediazione lavorativa \"ad interim\", la prima del suo genere in Italia.\nL'idea dell'immigrato, grazie alla sua esperienza statunitense, fu quella di introdurre un'agenzia \"ad hoc\" che, tramite un proprio sistema contrattuale si occupava esclusivamente di far incontrare domanda ed offerta nel mercato del lavoro, disponendo di book fotografici dei vari candidati. In brevissimo tempo l'agenzia di Hollomon contava in Veneto pi\u00f9 di 200.000 \"curricula\" e dava lavoro a migliaia di persone. \nNel 1997 viene fondata a Marghera una seconda agenzia interinale, l'Umana S.p.A. (fondatore Luigi Brugnaro), la quale divent\u00f2 leader indiscussa in Veneto (\u00e8 l'ottava agenzia per il lavoro per fatturato in Italia).\nLe agenzie per il lavoro operanti in Italia, disciplinate dalla legge Biagi, sono circa 80. Nel 2014 gli occupati tramite Agenzie mediamente per mese sono oltre 298.556, in aumento dell'8,7% rispetto a un anno prima.\nL'Adecco (fondata nel 1996 in Svizzera da Klaus Johann Jacobs) \u00e8 la prima agenzia per il lavoro per fatturato in Italia con oltre 1 miliardo di euro annui.\nAltro colosso aziendale in materia di lavoro interinale \u00e8 la ManpowerGroup Inc., societ\u00e0 fondata nel 1948 negli Stati Uniti d'America, la quale raggiunge un fatturato annuale su scala internazionale di 22 miliardi di dollari.\nPer ottenere l'autorizzazione ad esercitare l'attivit\u00e0 di intermediazione del lavoro \u00e8 necessario avere un capitale sociale interamente versato di Euro 50.000.\nConfigurazione del contratto di lavoro.\nIl lavoro interinale coinvolgeva tre figure:\nCon l'introduzione del concetto di somministrazione di lavoro, che ha sostituito il lavoro interinale, l'azienda di lavoro interinale \u00e8 diventata \"agenzia per il lavoro\". Rimane in ogni caso valido lo schema precedente: il rapporto di lavoro in questione non \u00e8 fra due agenti (datore e lavoratore) ma fra tre (somministratore - in questo caso agenzia per il lavoro -, lavoratore, azienda). Diversamente dal lavoro interinale, la somministrazione tramite i Contratti collettivi di lavoro \u00e8 stata estesa dalle imprese private anche alle Pubbliche amministrazioni.\nSia l'ex lavoro interinale che la somministrazione di lavoro consentono alle aziende di stipulare un contratto di fornitura di manodopera con agenzie specializzate, in grado di fornire in tempo reale, e solo per il periodo necessario, le professionalit\u00e0 richieste. Il lavoratore dipende giuridicamente dalle aziende fornitrici, e da queste viene retribuito, ma funzionalmente presta il suo lavoro presso altre aziende che hanno bisogno di professionalit\u00e0 per periodi di tempo limitato.\nIl singolo impiego presso il committente si chiama \"missione\" (del lavoratore). Mentre per\u00f2 il lavoro interinale poteva essere solo a tempo determinato, nel caso di somministrazione di lavoro l'assunzione dell'impresa fornitrice poteva, sino al 2007, essere sia a tempo determinato che a tempo indeterminato.\nNel secondo caso (definito \"staff leasing\", formula che richiama la modalit\u00e0 di finanziamento usualmente utilizzata dalle imprese per l'acquisto dei beni strumentali necessari all'attivit\u00e0 aziendale), in genere meno frequente, il prestatore di lavoro per i periodi nei quali non viene utilizzato resta a disposizione dell'impresa fornitrice ed ha diritto a percepire un'indennit\u00e0 mensile di disponibilit\u00e0.\nLe assunzioni a tempo indeterminato riguardavano i profili professionali pi\u00f9 richiesti dal mercato del lavoro ed in genere si trattava di figure lavorative storiche come ad esempio: meccanici, idraulici, personale amministrativo-contabile, informatici, venditori.\nLa legge ha equiparato, quanto a trattamento retributivo, i prestatori di lavoro temporaneo ai dipendenti di pari livello impiegati presso l'impresa utilizzatrice, norma riportata anche nelle somministrazioni.\nPregi e difetti.\nLa legislazione in questo senso dovrebbe tutelare maggiormente gli interessi del lavoratore (parte debole) che quelli delle agenzie di lavoro, che si sono aggiunte agli uffici di collocamento pubblici (ora denominati Centri per l'impiego), e comunque di una funzione di pubblica utilit\u00e0. L'efficienza che una gestione privatistica pu\u00f2 introdurre in tema di collocamenti deve essere abbinata da una legislazione pi\u00f9 vincolistica, e garantista nei confronti del lavoratore, che si rende necessaria laddove sorge un elemento di profitto, e un potenziale conflitto di interessi fra gli obiettivi dell'agenzia e quelli del lavoratore, assente e\\o non dichiarato con una gestione pubblica.\nRischio d'impresa e costo del lavoro.\nLa legislazione imponeva un trattamento retributivo (salario base, contributi, malattia, CCNL di riferimento etc.) paritetico fra lavoratore interinale e lavoratore subordinato, per evitare che l'agenzia interinale si trasformasse da un'opportunit\u00e0 di collocamento ad uno strumento per abbassare il costo del lavoro (art. 4, legge 196 del 24 giugno 1997), indipendentemente dal tipo di contratto, a termine o a tempo indeterminato, che il lavoratore ha con l'agenzia interinale. La normativa fissava in due anni la durata massima che un lavoratore pu\u00f2 passare in \"missione\" presso un cliente.\nDiversamente, una societ\u00e0 sarebbe stata incentivata a non assumere dipendenti e rivolgersi ad un'agenzia interinale, per non correre un rischio d'impresa legato all'avere una manodopera come costo fisso non evitabile. Mediante lo \"staff leasing\" potrebbe ora cedere dei propri dipendenti ad una ad agenzia di lavoro, per non doverli pagare nei periodi di vuoto lavoro, o nei quali l'azienda ha esigenza di ridurre l'organico.\nSempre volto ad una stabilizzazione dei lavoratori interinali, era il divieto alle agenzie di opporsi alla loro assunzione presso un cliente, anche prima della scadenza del contratto che questo aveva in essere con la stessa agenzia.\nUn'impresa poteva rivolgersi ad un'agenzia interinale per un contratto pluriennale di appalto, per non dover assumere dei propri lavoratori a tempo indeterminato, dopo reiterati rinnovi di contratti a termine, prevedendo di non avere necessit\u00e0 di nuovo organico alla conclusione del progetto in essere.\nLavoro interinale e consulenza.\nIl lavoro interinale era estendibile a tutti i settori privati e i tipi di mansioni. Per mansioni impiegatizie, o dirigenziali, non legate al lavoro manuale o meramente esecutivo, il mercato della consulenza avverte la concorrenza delle Agenzie per il Lavoro attraverso le loro divisioni dedicate per la Ricerca e Selezione.\nNorme relative al trasferimento d'azienda.\nIn caso di esternalizzazione, il lavoratore interinale aveva i medesimi diritti e tutele applicabili agli altri tipi di contratti.\nLa Direttiva 2001/23/CE, art. 1, vieta agli Stati membri di escludere il lavoro interinale dai rapporti di lavoro ai quali si applicano il diritto al mantenimento degli obblighi e delle condizioni di lavoro presso l'azienda cedente.\nLa normativa italiana non obbliga, ad esempio, a seguito di una gara d'appalto, indetta da un ente pubblico o da un'impresa e vinta da diversa azienda, per dipendenti della stessa o gli interinali, a rinnovare i contratti di lavoro in essere, prima di fare nuove assunzioni. La tematica non \u00e8 regolata per via legislativa, ma demandata alla concertazione fra le parti sociali, durante i rinnovi dei CCNL nazionali di categoria."}
{"id": "458684", "revid": "599013", "url": "https://it.wikipedia.org/wiki?curid=458684", "title": "Gar", "text": ""}
{"id": "458687", "revid": "767487", "url": "https://it.wikipedia.org/wiki?curid=458687", "title": "Rich Costey", "text": "Tra le sue produzioni pi\u00f9 importanti figurano i due album dei Muse \"Absolution\" (2003) e \"Black Holes and Revelations\" (2006).\nHa lavorato anche con gruppi come: Franz Ferdinand, Ash, The Mars Volta, Doves, Bloc Party, jimmy Eat World, My Chemical Romance, Supergrass, Philip Glass, Mew, Fiona Apple, Audioslave, Rage Against the Machine e Dave Navarro."}
{"id": "458694", "revid": "1711941", "url": "https://it.wikipedia.org/wiki?curid=458694", "title": "Expelliarmus", "text": ""}
{"id": "458707", "revid": "712828", "url": "https://it.wikipedia.org/wiki?curid=458707", "title": "Incantesimo di appello", "text": ""}
{"id": "458710", "revid": "205250", "url": "https://it.wikipedia.org/wiki?curid=458710", "title": "Salvador de Madariaga", "text": "Fu padre di Nieves de Madariaga e di Isabel de Madariaga.\nBiografia.\nFiglio del colonnello Dar\u00edo Jos\u00e9 de Madariaga e di Mar\u00eda Ascensi\u00f3n Rojo, studi\u00f2 ingegneria a Parigi e ottenne un Master all'Universit\u00e0 di Oxford. Successivamente svolse la propria attivit\u00e0 d'ingegnere in Spagna per la Compagnia ferroviaria spagnola del Nord ma abbandon\u00f2 questo impiego per trasferirsi a Londra e lavorare come giornalista presso il \"Times\". Nel 1921 divenne membro del Segretariato della Societ\u00e0 delle Nazioni e poi capo del settore \"disarmo\" nel 1922. Nel 1928 divenne professore di spagnolo all'Universit\u00e0 di Oxford per tre anni, durante i quali scrisse tre libri sulla psicologia nazionale intitolati \"Englishman\", \"Frenchman\" e \"Spaniard\". Nel 1931 fu nominato ambasciatore negli Stati Uniti d'America e rappresentante permanente presso la Lega delle Nazioni, restandovi per cinque anni.\nTra il 1932 e il 1934 fu ambasciatore in Francia. Nel 1933 fu eletto nel parlamento spagnolo e fu nominato Ministro dell'Educazione e Ministro della Giustizia. Nel luglio 1936, per sfuggire alla Guerra civile spagnola, si rifugi\u00f2 in esilio in Inghilterra. Durante l'esilio divenne un aperto oppositore della dittatura di Francisco Franco. Partecip\u00f2 al Congresso dell'Aia nel 1948 come presidente della commissione culturale e fu uno dei co-fondatori del Collegio d'Europa di Bruges nel 1949. Nel 1976, dopo la morte di Franco, ritorn\u00f2 in Spagna. Nel corso della sua carriera di scrittore pubblic\u00f2 delle opere su Don Chisciotte, Cristoforo Colombo, Hern\u00e1n Cort\u00e9s e la storia dell'America Latina. Per promuovere il suo ideale di riunificazione pacifica dell'Europa, \u00e8 stata creata la Fondazione Europea Madariaga.\nVita privata.\nIn 1912 Salvador spos\u00f2 Constance Archibald, una storica dell'economia, di origine scozzese. La coppia ebbe due figlie, Nieves Mathews (1917\u20132003) e la professoressa e storica Isabel de Madariaga (1919\u20132014). Constance mor\u00ec nel maggio 1970 e in novembre de Madariaga spos\u00f2 Emilia Sz\u00e9kely de Rauman, che era stata sua segretaria dal 1938. Ella mor\u00ec nel 1991, all'et\u00e0 di 83 anni."}
{"id": "458712", "revid": "547992", "url": "https://it.wikipedia.org/wiki?curid=458712", "title": "Giorgia Surina", "text": "Biografia.\nCarriera.\nNata da padre croato e da madre pugliese, \u00e8 cresciuta a Corsico; si \u00e8 diplomata al PACLE (Perito Aziendale Corrispondente in Lingue Estere), conseguendo poi la laurea in Scienze della comunicazione all'Universit\u00e0 IULM.\nLa sua prima apparizione in televisione \u00e8 stata sul circuito televisivo Junior TV, dove ha condotto il programma contenitore per ragazzi \"Casa J\", insieme con Vesna Luisi. Nel settembre del 1998 esordisce su MTV nel programma \"Hitlist Italia\". Pi\u00f9 avanti parte per l'Inghilterra per condurre \"Select London\", affiancata dal vj Marco Maccarini. Il 2 novembre 1999 torna di nuovo a Milano per condurre il nuovo show di MTV: \"TRL: Total Request Live\", anche in quest'occasione Giorgia viene affiancata da Marco Maccarini.\nDall'inizio della trasmissione intrattiene nello studio, affacciato su Piazza San Babila, tanti artisti di calibro nazionale e internazionale come: blink-182, Ligabue, Ricky Martin, Britney Spears, Vasco Rossi, Mariah Carey e tanti altri. Con l'arrivo del nuovo millennio, oltre a \"TRL\", conduce \"Disco 2000\", programma che ripercorre la storia della musica pop e va in onda in prima serata.\nDopo 3 stagioni di TRL, il programma anche durante l'estate non si ferma: nel 2002 infatti Giorgia e Marco partono per Roma per condurre la versione romana di \"TRL\" dove anche qui sono pronti per intrattenere altri ospiti: da Avril Lavigne alle t.A.T.u., dai The Calling a Tiziano Ferro e molti altri artisti italiani. Dal 2003 al 2007 \u00e8 stata la conduttrice di \"Zelig off\". Dopo molte stagioni in diretta da Milano e altrettante trasferte in giro per l'Italia, nell'estate del 2004, alla fine della quinta stagione, Giorgia e Marco passano la conduzione di \"TRL\" ai due nuovi vj Carolina Di Domenico e Federico Russo.\nNel 2004 \u00e8 stata la protagonista del film \"Una talpa al bioparco\" con Adriano Giannini, per la regia di Fulvio Ottaviano. Inoltre Giorgia \u00e8 stata comunque protagonista del canale ogni luned\u00ec sera con il nuovo programma \"MTV Absolutely 90's\" che poi verr\u00e0 trasformato dopo alcuni mesi in \"MTV Absolutely Star\". Ha inoltre condotto il ciclo di speciali in prima serata 'Road to Rome', in attesa degli \"MTV Europe Music Awards\" nella capitale italiana.\nNell'autunno 2004 e 2005 ha condotto, il marted\u00ec sera in seconda serata su Canale 5, due edizioni di \"Zelig Off\" (10 + 13 puntate). Nell'estate 2004 \u00e8 stata la padrona di casa di 'Zelig Off in tour', spettacolo itinerante in svariate citt\u00e0 italiane. Ha inoltre presentato la serata di Capodanno con tutta la banda di Zelig dal Teatro Smeraldo di Milano. Nell'estate 2005 parte con il VJ Alessandro Cattelan in America per condurre \"Viva Las Vegas\", a settembre sar\u00e0 pronta per tornare di nuovo alla conduzione del suo fortunato programma \"TRL\", prima a Torino e poi, da ottobre a marzo, a Milano.\nA giugno posa senza veli per Max, ottenendo la copertina della rivista, nel secondo numero della pubblicazione dedicato ai VJ di MTV (nel primo numero dell'ottobre 1999 non aveva partecipato alle foto di nudo, motivando la scelta con lo scarso interesse per questo tipo di servizi, ritenute troppo commerciali). Dal 13 marzo 2006 \u00e8 tornata a condurre, per 10 puntate in prima serata, \"MTV Absolutely 80's\" su MTV Italia. Da aprile 2006 \u00e8 stata in tour in Italia con Alessandro Cattelan sul palco di TRL, dal luned\u00ec al sabato. Con l'ultima puntata di TRL, lascia definitivamente MTV.\nA settembre passa a Radio 101 dal luned\u00ec al venerd\u00ec dalle 19:00 alle 21:00 con il programma \"Bazar\", al fianco di Giancarlo Cattaneo. A gennaio 2007 lascia la radio per tornare in televisione come coprotagonista insieme con Emilio Solfrizzi della terza stagione della sit-com \"Love Bugs\" su Italia 1, anche se dopo appena una settimana di programmazione la sit-com viene posticipata a maggio 2007. A marzo 2007 fa parte della giuria della 57\u00aa edizione del Festival di Sanremo. Nel maggio dello stesso anno torna in televisione insieme con Emilio Solfrizzi, nella terza stagione di \"Love Bugs\" e contemporaneamente ritorna in radio su Radio 101, dove conduce vari programmi fino al mese di agosto: \"Superclassifiche\", \"La Superclassifica di Sorrisi e Canzoni\" e \"Club '90\".\nTorna su Canale 5 a gennaio 2008 nel ruolo del maresciallo \"Michela Riva\" nella serie tv \"R.I.S. 4 - Delitti imperfetti\", e su Sky Sport a maggio per uno speciale dedicato a Fabio Cannavaro. Nel 2009 \u00e8 testimonial della pubblicit\u00e0 della linea di shampoo Pantene. Il 29 maggio 2009 conduce, dalla stazione Termini di Roma, \"Stars for charity - Poker per l'Abruzzo\", evento benefico che vede Francesco Totti, Pupo, Lillo, Giorgio Rocca, Pamela Camassa, Thomas De Gasperi degli Zero Assoluto, Luca Pagano e Dario Minieri sfidarsi in una partita di poker in favore dei terremotati d'Abruzzo colpiti dal sisma nell'aprile dello stesso anno.\nNel 2010 \u00e8 entrata nella squadra di speaker di RTL 102.5 dove ha condotto il programma del mattino \"No problem - W l'Italia\" con Gigio D'Ambrosio, poi durante il fine settimana dalle 19:00 alle 21:00 con Carlo Elli in \"Shaker\". Nel 2011 entra a far parte del cast della settima stagione di \"Un medico in famiglia\" interpretando il personaggio della dottoressa Virginia Battaglia, collega e vecchia fiamma di Lele (Giulio Scarpati) quando viveva a Parigi. Ottenuto un posto nella clinica dove Lele lavora, Virginia crea non pochi problemi tra Lele e Bianca (Francesca Cavallin), essendo ancora innamorata di lui.\nNel 2012 \u00e8 protagonista, con il ruolo di Isabelle Leoni, del film TV \"Souvenirs\" della serie \"6 passi nel giallo\" in onda nel mese di marzo su Canale 5 e nell'autunno successivo \u00e8 co-protagonista della fiction di Rai 1 \"Il commissario Nardone\" accanto a Sergio Assisi e Anna Safroncik.\nNel 2014 entra nel cast della nona stagione della fiction di successo di Rai 1 \"Don Matteo\" in cui affianca Terence Hill e Nino Frassica con il ruolo di Bianca Venezia. Nello stesso anno partecipa come concorrente alla decima edizione di \"Ballando con le stelle\", talent show in onda su Rai 1, in coppia con il ballerino cubano Maykel Fonts.\nNel 2016 invece \u00e8 nel cast della fiction di Rai 1 \"Non dirlo al mio capo\", interpretata accanto a Vanessa Incontrada e Lino Guanciale, con il ruolo di Marta Castelli.\nNell'estate 2017 diventa conduttrice di Festival Show, succedendo a nomi popolari che negli anni sono stati alla conduzione della kermesse musicale: Lola Ponce, Serena Autieri, Giorgia Palmas, Adriana Volpe e Lorena Bianchetti. Otto appuntamenti live con i protagonisti delle classifiche ospiti del tour che ha esordito il 2 luglio a Padova in Prato della Valle e si \u00e8 concluso il 4 settembre in Arena a Verona.\nVita privata.\nHa avuto una lunga relazione con Antonio Campo Dall'Orto, storico manager di MTV Italia e in seguito amministratore delegato della RAI.\nNel settembre 2012 si \u00e8 sposata con rito civile a Milano e poi a Mykonos con l'attore e collega Nicolas Vaporidis. Nel febbraio 2014 la coppia ha annunciato il divorzio.\nNel 2016 \u00e8 stata operata con successo per un tumore benigno al seno."}
{"id": "458719", "revid": "114117089", "url": "https://it.wikipedia.org/wiki?curid=458719", "title": "Nitrogenasi", "text": "La nitrogenasi \u00e8 un complesso enzimatico, appartenente alla classe delle ossidoreduttasi, che catalizza il processo di riduzione dell'azoto atmosferico, favorendo la sua fissazione da parte di specifici microrganismi. La specifica reazione catalizzata \u00e8\nche avviene in presenza di ATP quale fonte energetica e di agenti riducenti quali la ferredossina. In tal modo l'azoto viene trasformato nel prodotto finale ammoniaca sfruttando l'idrogeno derivante dall'ossidazione dei carboidrati. Questa ammoniaca costituisce la materia prima principale per la biosintesi di acido glutammico e di glutammina.\nLa nitrogenasi \u00e8 costituita da due proteine: la \"dinitrogenasi\" e la \"dinitrogenasi reduttasi\". Entrambi contengono cluster ferro-zolfo, e la dinitrogenasi contiene anche molibdeno. Nella dinitrogenasi ferro e molibdeno fanno parte di un cofattore, noto come FeMo-co, attivamente coinvolto nella riduzione dell'azoto molecolare. Alcuni batteri, in mancanza di molibdeno, sono in grado di sintetizzare una nitrogenasi alternativa contenente vanadio o solo ferro.\nLa barriera principale a cui \u00e8 legata la fissazione dell'azoto \u00e8 dovuta all'elevata entalpia di legame che caratterizza l'azoto molecolare, che in condizioni normali \u00e8 pochissimo reattivo a causa dell'intensit\u00e0 del triplo legame che lega i due atomi di azoto che costituiscono la forma molecolare. La nitrogenasi \u00e8 in grado di scindere tale triplo legame formando singoli atomi di azoto nativo (N) che successivamente si legher\u00e0 con l'idrogeno, seguendo un cammino di reazione al quale compete energia di attivazione sensibilmente minore. L'esatto meccanismo non \u00e8 ancora noto, a causa della difficolt\u00e0 di isolare cristalli formati da azoto legato alla nitrogenasi.\nLa fissazione dell'azoto \u00e8 un processo altamente riduttivo e viene represso dalla presenza d'ossigeno, il cui effetto consiste nel provocare l'inattivazione rapida e irreversibile della dinitrogenasi reduttasi (con un tempo di emivita di 30 s).\nEsempi comuni di microrganismi azotofissatori sono rappresentati da batteri appartenenti ai generi \"Clostridium\" e \"Azotobacter\", mentre specie del genere \"Rhizobium\", attinomiceti del genere \"Frankia\" e diversi cianobatteri sono esempi di organismi azotofissatori simbionti. Particolarmente nota \u00e8 la simbiosi tra le leguminose e il \"Rhizobium leguminosarum\"."}
{"id": "458720", "revid": "174925", "url": "https://it.wikipedia.org/wiki?curid=458720", "title": "Leonida (nome)", "text": ". Primariamente maschile, per via della desinenza in \"-a\" \u00e8 a volte utilizzato come nome femminile.\nOrigine e diffusione.\nNome di matrice classica, venne portato da Leonida I, re di Sparta nel V secolo a.C., che per\u00ec durante la battaglia delle Termopili contro i persiani\nDerivato dal nome greco antico \u039b\u03b5\u03c9\u03bd\u03b9\u03b4\u03b1\u03c2 (\"Leonidas\"), latinizzato in \"Leonidas\" o \"Leonides\", rappresenta il patronimico del nome \u03bb\u03b5\u03c9\u03bd (\"Leon\", \"Leone\"), e significa quindi \"discendente di Leone\" (il nonno dell'eroe greco si chiamava infatti Leone); tradizionalmente viene interpretato come combinazione di \u03bb\u03b5\u03c9\u03bd (\"leon\", leone) con \u03b9\u03b4\u03b5\u03c2 (\"-ides\"), \"somigliante\", con il significato quindi di \"simile a un leone\", \"dall'aspetto di leone\".\nOnomastico.\nL'onomastico si festeggia il 22 aprile in memoria di san Leonida, padre di Origene, martire ad Alessandria d'Egitto. Si ricorda con questo nome anche san Leonida, vescovo di Atene, martire a Corinto con sette compagne, festeggiato il 16 aprile, e il beato Leonid Fedorov, sacerdote martire a Kirov, commemorato il 7 marzo."}
{"id": "458723", "revid": "1409228", "url": "https://it.wikipedia.org/wiki?curid=458723", "title": "Nazionale di calcio della Cecoslovacchia", "text": "La nazionale di calcio della Cecoslovacchia (\"\u010ceskoslovensk\u00e1 fotbalov\u00e1 reprezentace\" in , \"\u010cesko-slovensk\u00e9 n\u00e1rodn\u00e9 futbalov\u00e9 mu\u017estvo\" in , \"tschechoslowakische Fu\u00dfballnationalmannschaft\" in e \"csehszlov\u00e1k labdar\u00fag\u00f3-v\u00e1logatott\" in ) fu la rappresentativa di calcio della Cecoslovacchia. \nVinse il campionato europeo del 1976 e disput\u00f2 due finali del campionato del mondo (nel 1934 e nel 1962). La nazionale olimpica cecoslovacca si \u00e8 aggiudicata un oro (1980) e un argento (1964). Vinse anche l'ultima edizione (1955-1960) della Coppa Internazionale.\nPrima di sciogliersi occupava il 19\u00ba posto del ranking FIFA (23 dicembre 1993).\nStoria.\nIl debutto calcistico della nazionale cecoslovacca inizi\u00f2 con un perentorio 7-0 contro la il 28 agosto 1920 ad Anversa (Belgio). Cinque anni dopo i cecoslovacchi rifileranno agli slavi nuovamente 7 gol, proiettandosi cos\u00ec tra le grandi del calcio internazionale.\nIn effetti nella sua storia la Cecoslovacchia \u00e8 stata una delle pi\u00f9 grandi Nazionali del novecento tanto che durante gli anni venti, i calciatori della nazionale erano definiti i \u00abmaestri cecoslovacchi\u00bb.\nPer due volte giunse in finale dei Mondiali di calcio, sconfitta in entrambi i casi: nel primo dall' nell'edizione 1934 (superata dagli \"azzurri\" 1-2 ai supplementari, nonostante l'iniziale vantaggio cecoslovacco siglato da Anton\u00edn Pu\u010d), nel secondo dal a Cile 1962 (sconfitta 1-3, e pure in questo caso era andata in vantaggio con Josef Masopust).\nIn altre due edizioni iridate i cecoslovacchi uscirono a testa alta: nel 1938 cedettero ai quarti di finale solo dopo due incontri al Brasile del grande Le\u00f4nidas, mentre nel 1990 si arresero sempre ai quarti alla futura campione del mondo.\nAgli Europei la Cecoslovacchia ha colto due terzi posti (1960 e 1980), ma soprattutto ha trionfato nell'edizione 1976. Alla fase finale in Jugoslavia, la Cecoslovacchia schier\u00f2 una tra le pi\u00f9 forti nazionali di sempre, in cui brillavano campioni del calibro di Anton Ondru\u0161, Zden\u011bk Nehoda, Franti\u0161ek Vesel\u00fd, Anton\u00edn Panenka e Ivo Viktor. Il team cecoslovacco giunse in finale contro la Germania, in una delle partite pi\u00f9 spettacolari della storia dell'Europeo. Avanti di 2 gol dopo 25', i cecoslovacchi furono rimontati dai tedeschi, rischiando pi\u00f9 volte di subire il 3-2, ma mantenendo i nervi saldi e portando la contesa ai rigori: qui Viktor par\u00f2 la quarta conclusione tedesca di Uli Hoene\u00df, lasciando quindi tutto sui piedi di Panenka, che beff\u00f2 Sepp Maier con un tiro \"a cucchiaio\".\nLo Stato della Cecoslovacchia si scisse nella Repubblica Ceca e nella Slovacchia il 1\u00ba gennaio 1993. La nazionale cecoslovacca rimase provvisoriamente \"in vita\" come rappresentativa unita delle due nuove nazioni, al fine di concludere le qualificazioni (fallite) al Mondiale di USA 1994, poi nacquero le federazioni ceca e slovacca.\nIl titolo sportivo della nazionale cecoslovacca \u00e8 oggetto di discordanze fra le confederazioni internazionali: se la UEFA ne attribuisce l'eredit\u00e0 esclusivamente alla Repubblica Ceca, la FIFA lo divide a pari merito fra le due nazioni eredi. Si deve notare comunque che se da una parte la posizione della UEFA ha un riflesso estremamente concreto, assegnando ai cechi gli effetti della vittoria del titolo continentale del 1976, quella della FIFA rimane un'affermazione di pura teoria, non avendo la Cecoslovacchia mai vinto il titolo mondiale.\nConfronti con le altre nazionali.\nQuesti sono i saldi dalla Cecoslovacchia nei confronti delle nazionali con cui sono stati disputati almeno 10 incontri. (Fonte:FIFA.com)\nSaldo negativo.\nNota: la partita finita a i calci di rigore \u00e8 considerata pareggio.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRecord individuali.\nQueste sono le classifiche relative alle maggiori presenze e reti nella Cecoslovacchia:"}
{"id": "458725", "revid": "2198552", "url": "https://it.wikipedia.org/wiki?curid=458725", "title": "Sardi (sito archeologico)", "text": "Sardi era un'antica citt\u00e0 dell'Asia Minore (oggi Turchia) che divenne capitale del regno di Lidia nel VII secolo a.C.\nLe rovine.\nA partire dal 1958 le universit\u00e0 americane Harvard e Cornell hanno finanziato delle campagne annuali di scavo che hanno rivelato importanti costruzioni di epoca ellenistica e romana, tra cui il tempio di Artemide, il ginnasio, lo stadio e il teatro. La scoperta pi\u00f9 sorprendente \u00e8 stata per\u00f2 la sinagoga ricavata da una sezione della basilica di epoca romana, dove sono state rinvenute iscrizioni in greco e in ebraico e numerosi mosaici. Si tratta della pi\u00f9 grande sinagoga finora ritrovata nel mondo mediterraneo, e ha completamente cambiato l'opinione degli studiosi circa la situazione degli ebrei nel tardo Impero Romano, fornendo prove della vitalit\u00e0 delle comunit\u00e0 giudaiche dell'Asia Minore e della loro importanza in un'epoca in cui si pensava che il Cristianesimo le avesse praticamente cancellate."}
{"id": "458730", "revid": "1318658", "url": "https://it.wikipedia.org/wiki?curid=458730", "title": "Domenico Fiasella", "text": "Detto anche \"il Sarzana\" dalla citt\u00e0 di origine, fu uno dei principali esponenti della scuola barocca genovese. Educato a Genova e a Roma, svolse la sua prolifica attivit\u00e0 prevalentemente in Liguria, lasciando una consistente mole di opere di tema sacro e profano, caratterizzate da uno stile in equilibrio tra la componente naturalistica di matrice caravaggesca e gentileschiana e la corrente classicista ispirata alle opere del Reni.\nBiografia.\nL'infanzia.\nDomenico Fiasella nacque a Sarzana il 12 agosto 1589, da famiglia originaria del vicino borgo di Trebiano. Il padre era Giovanni Fiasella, argentiere operante in Sarzana.\nSin da piccolo mostra la sua particolare attitudine per la pittura lavorando nella bottega del padre ed esercitandosi nel riprodurre una tela del pittore fiorentino Andrea Del Sarto, conservata all'epoca nella chiesa di San Domenico, oggi non pi\u00f9 esistente. L'opera di Del Sarto era molto apprezzata dai sarzanesi e rappresentava la Vergine assieme i Santi Domenico e Caterina.\nLa formazione a Genova.\nAiutato dall'amicizia personale con il vescovo di Sarzana, Monsignor Salvago, grazie alla sua raccomandazione nel 1600 si trasferisce a Genova, prima per lavorare presso la bottega di Aurelio Lomi e poi, nel 1601, nella bottega del Paggi, il quale era ben conosciuto dal prelato sarzanese. A Genova riceve una solida formazione iniziale: Paggi insegnava i metodi della pittura basandosi sul testo di una sua opera teorica, andata perduta, la \"Diffinizione o sia divisione della pittura\", alla cui perdita suppliscono in parte le lettere di Girolamo Paggi del 1551.\nDal Paggi l'artista impara l'arte, anche se questo decano dei pittori genovesi era rimasto legato al Manierismo, mentre il giovane Fiasella desiderava conoscere direttamente le ultime novit\u00e0 pittoriche romane.\nPeraltro queste novit\u00e0 non gli erano del tutto estranee, potendo egli accedere al mercato delle incisioni che a Genova era in Sottoripa. Purtroppo le novit\u00e0 artistiche dell'ambiente romano erano tutte inevitabilmente riprodotte in stampe in bianco e nero che non permettevano di conoscere le novit\u00e0 nell'uso del colore.\nLa formazione a Roma.\nDopo questo iniziale studio della pittura Fiasella si trasferisce a Roma, dove soggiorna dal 1607 al 1616.\nA Roma ha modo di vedere l'opera di Raffaello Sanzio, quella di Michelangelo Buonarroti, di Tiziano, di Sebastiano del Piombo per quanto riguarda la precedente generazione rinascimentale. Ma conosce anche l'opera dei suoi contemporanei Carracci, dei Bolognesi, dei Fiorentini, del Caravaggio, e tanti altri.\nFrequenta inoltre l'Accademia del Nudo, nata nel 1577 con una Bolla papale di Gregorio XIII; tra i suoi discepoli figura il caravaggesco fiammingo Gerard Hontorst, detto Gherardo Delle Notti (1590-1656), attivo in Roma dal 1610 al 1620, e coetaneo del Fiasella.\nPer farsi notare il giovane pittore sarzanese ricorre ad un astuto espediente: pone un suo quadro, la \"Nativit\u00e0 del Signore\", senza firma ma bene in vista in un'esposizione nella Chiesa di Santa Maria della Scala: il dipinto viene visto e apprezzato da Guido Reni.\nA Roma Fiasella stringe amicizia con Orazio Gentileschi (1503-1647). Il suo caravaggismo procede pertanto dalla preferenza per i valori cromatici gentileschiani anzich\u00e9 dalla crudezza polemica e dalla sciabolante vividezza luministica del Caravaggio (1573-1610).\nDa Orazio Gentileschi Fiasella deriva una raffinatezza, un racconto rapido e sereno, una pacata luminosit\u00e0, da lui ricreati con la pennellata genovese, differente dalla idealizzante perfezione di Gentileschi. Si tratta quindi di un caravaggismo attenuato dalla stilizzazione gentileschiana, dalla quale ricava anche l'aristocrazia dei modi, la naturalezza, l'eleganza, imodi dei panni e delle stoffe.\nTramite Orazio Gentileschi Fiasella diviene amico del marchese genovese Vincenzo Giustiniani, che era stato anche protettore di Caravaggio, e per lui esegue alcune tele.\nA dimostrazione dei continui rapporti con Sarzana anche durante il periodo di formazione, il giovane artista realizz\u00f2 l\"'Adorazione dei Pastori\", un notturno, opera oggi conservata presso la chiesa di San Francesco in Sarzana (la tela si trova sul primo altare a destra della chiesa), per la quale riprende l'idea riportata per lo stesso soggetto dal Caravaggio nella tela ora alla Pinacoteca di Dresda. \nIl ritorno in Liguria e la prima commissione per Sarzana.\nNel 1616 Fiasella fa ritorno a Sarzana dove dipinge per conto dei Protettori dell'Opera di Santa Maria la pala d'altare \"San Lazzaro implora la Vergine per la citt\u00e0 di Sarzana\", da collocare nella chiesa dell'antico ospitale di San Lazzaro nei pressi di Sarzana (oggi la tela \u00e8 conservata nella nuova parrocchiale di San Lazzaro, costruita nell'Ottocento). In quest'opera il Fiasella sintetizza classicismo e naturalismo, le due correnti artistiche tipiche del suo periodo.\nLa tela, oltre ad essere la prima opera di cui si ha la certezza della datazione, \u00e8 il primo vero lavoro commissionato per la sua citt\u00e0 natale; con questo dipinto Fiasella ha finalmente modo di dimostrare la sua bravura ai suoi concittadini, conquistando la loro fiducia e il loro rispetto attraverso alcuni espedienti significativi: primo fra tutti la veduta a volo d'uccello del borgo di Sarzana, dove spiccano gli elementi distintivi della citt\u00e0 (dai campanili alla fortezza di Sarzanello, sino al profilo delle Alpi Apuane). Un altro abile espediente \u00e8 l'inserimento del fermacapelli indossato da Maria; esso \u00e8 un chiaro omaggio al pittore fiorentino Andrea del Sarto e alla sua opera conservata in San Domenico, dove la figura di Santa Caterina indossava proprio lo stesso fermacapelli copiato dal Fiasella.\nLa maturazione artistica a Genova.\nDifferenze di stile nell'affresco tra i Carlone e Fiasella.\nFiasella si confronta con i due artisti in auge nella Genova di allora, i due fratelli Giovanni e Giovanni Battista Carlone. Da loro differisce per disegno, colore, composizione. Per dare maggiore vita alle sue figure Giovanni Carlone aveva maturato una tecnica personale fatta di rifiniture a tratteggio e velature, sistema basato sui modi appresi dai Bolognesi e dai Toscani: i Carracci, Guido Reni, Passignano. Al contrario Domenico Fiasella parte da Gentileschi e da Caravaggio. Nell'uso di quello che era il colore veneto del Rinascimento, i Carlone partivano dal Passignano e vi basavano la loro estetica, forti di una tecnica indovinata, tendendo a una maggiore intensit\u00e0 e pulitezza trasparente del colore. Al contrario Fiasella lascia la via veneto-passignanesca dei Carlone per puntare su effetti luce-ombra. Opera cio\u00e8 per contrapposizione e densit\u00e0 dei colori, collocandosi nella corrente caravaggista. Tuttavia, sono perduti i punti di riferimento per questo passaggio in Genova, gli affreschi di Gentileschi in Genova, a Sampierdarena.\nIn fatto di composizione i Carlone accettavano la composizione eclettica classicista ufficiale, mentre Fiasella focalizza la realt\u00e0 del racconto con intendimenti di equilibrato verismo, altra impostazione caravaggista. Lo fa ad esempio nel \"Banchetto di Assuero\" in palazzo Patrone, dove l'attenzione pu\u00f2 sostare sui travasatori, sugli assaggiatori del vino, sul cane in primo piano a sinistra, spostandosi eventualmente e solo alla fine verso il re e i convitati, che sono posti con un'apparente noncuranza in profondit\u00e0 nella scena.\nPalazzo Patrone: gli affreschi di \"Ester e Assuero \".\nDal 1618 dimora a Genova, divenendo rapidamente uno dei pittori pi\u00f9 in vista, soprattutto dopo aver eseguito, per il Palazzo Lomellini alla Zecca, un importante ciclo di affreschi con oggetto le \"Storie di Ester\" (oggi, Palazzo Patrone, sede attuale del Comando Militare Territoriale).\nSi tratta della prima sua opera importante dopo il ritorno a Genova; viene eseguita per Giacomo Lomellini detto il Moro. Il palazzo era stato da poco ristrutturato, nel 1620, e l'intervento pittorico risale alla fine del 1621.\nL'artista esegue una serie di affreschi, con storie di Ester nelle stanze e sale principali del piano superiore e del piano inferiore. Nel piano superiore dipinge il Re che celebra il Convito, nel portico la Distruzione di Gerusalemme. Vi dipinge anche fanciulli e statue a chiaroscuro, con freschezza di colorito.\nIn questo stesso palazzo risiedeva proprio in quel tempo la famosa pittrice Sofonisba Anguissola (1528-1624), morta quasi centenaria, che il pittore in queste circostanze conobbe.\nIl Martirio di Santa Barbara per San Marco in Genova.\nNel 1622 Fiasella dipinge il \"Martirio di Santa Barbara\", per l'altare in capo alla navata sinistra della Chiesa di San Marco al Molo. Qui sono poche le figure, un paio, distanziate dal paesaggio, e ancora alcuni putti in alto. Sullo stesso tema si pu\u00f2 rammentare il \"Martirio di Sant'Orsola\" dello stesso Fiasella in Sant'Anna. L'opera in San Marco conferma gli assunti degli affreschi del palazzo Patrone, con l'entusiasmo per lo stile gentileschiano tradotto in raffinati effetti di colore e luce, e nell'aristocratoco taglio del panneggio della Santa.\nLe rappresentazioni ufficiali.\nPer il Palazzo Ducale nel 1630 esegue il disegno dell'altar maggiore e quello della Madonna in bronzo da porvi sopra, opera scolpita da Giovanni Battista Bianco nel 1632. Doveva qui elaborare una figura che rappresentasse Genova, l'iconografia ufficiale del potere politico della Repubblica, essendo la Madonna eletta Regina di Genova. Questa Madonna viene ad avere cos\u00ec gli attributi del Regno, lo scettro, la corona e le chiavi di Genova, e la sua immagine viene poi riprodotta nelle monete della citt\u00e0 con la scritta \u201cex Rege Eos\u201d.\nAl Fiasella per questo fu attribuito un ruolo importante, nel 1637, nella fastosa cerimonia durante la quale la Repubblica di Genova proclam\u00f2 la Vergine sua Regina.\nIl disegno per la statua della Madonna di Porta Pila.\nNel 1637 Fiasella esegue i disegni per la statua della Madonna da porre su Porta Pila, scolpita da Giovanni Domenico Casella detto Scorticone, lo scultore che assieme a Giacomo Porta aveva rivestito di marmi l'interno dell'Annunziata del Vastato. Porta Pila era stata costruita nelle Mura Nuove, realizzate nel 1632, ed era il pi\u00f9 aulico ingresso a Levante, posta al centro delle Fronti Basse.\nL\"'Assunta\" di Nostra Signora del Monte.\nDel 1632 \u00e8 l\"'Assunzione della Vergine\" per Nostra Signora del Monte, tela di grandi dimensioni (m 3,70 x 2,45) dove, in basso fra i Dodici Apostoli, compaiono i due committenti, Giacomo e Pier Francesco Saluzzo. Giacomo Saluzzo volle porre la tela nella migliore condizione di luce per meglio ammirarla, e la posizione da lui scelta rimase tale sino a che la tela non venne posta nell'abside dove \u00e8 tuttora. Fiasella vi dipinse un'architettura forse derivata, per volont\u00e0 del committente, da Guido Reni, dalla sua tela posta nel Ges\u00f9 di Genova; e qui Reni riprendeva un ricordo di Luca Cambiaso. Fiasella ha ora modificato il primitivo assunto caravaggista: abbandonata la dettagliata ripresa dei particolari, si collega ai motivi e alle ispirazioni dei precetti caravaggeschi ricevute da Orazio Gentileschi, che assimila e rielabora personalmente, riportandoli al suo collaudato linguaggio personale, in un percorso di continua perfettiva trasformazione.\nI rapporti con Sarzana.\nIl pittore mantenne stretti legami con la sua citt\u00e0 natale, che conserva tuttora molte sue opere e lavor\u00f2 a pi\u00f9 riprese per i Cybo Malaspina di Massa. Invi\u00f2 anche opere a Mantova, Piacenza e alle chiese della \"nazione\" genovese di Napoli e Palermo.\nNel 1626 per la cattedrale sarzanese, sempre committente Monsignor Salvago, dipinge una tela con i \"Santi Nicola, Lazzaro e Giorgio\", e un'altra con i \"Santi Lucia, Barbara, Apollonia\". La seconda fornir\u00e0 la traccia dieci anni dopo per i due affreschi nelle pareti alte del transetto dell'Annunziata del Vastato; in essa ancora si stabilizza il tipo di donna raffigurato da Fiasella, elegante e delicato, forse ereditato dal Paggi. Sempre questa tela ricorda quella tela di Rubens nella romana chiesa di Santa Maria in Vallicella, con \"Santa Domitilla fra i Santi Nereo e Achilleo\".\nIn San Francesco di Sarzana, nel quarto altare a sinistra, \u00e8 una pala di Fiasella del 1630, con i \"Santi Bernardino da Siena e Salvatore d'Orta ai piedi della Madonna col Bambino\"; intorno stanno putti che rallegrano la scena come nel Martirio di Santa Barbara in San Marco.\nI rapporti con Massa e i Cybo Malaspina.\nSignificativi furono anche i rapporti con il Ducato di Massa. Fiasella era ben visto dalla famiglia che governava la citt\u00e0: i Cybo Malaspina, per i quali realizz\u00f2 diverse opere, oggi conservate presso alcune chiese e il museo diocesano locale.\nI rapporti di lavoro, di amicizia e di stima erano talmente proficui che i Malaspina tentarono in tutti i modi di far diventare Domenico Fiasella il loro pittore ufficiale, ma l'artista rifiut\u00f2 sistematicamente tale offerta, non rinnegando mai il suo attaccamento con la Liguria e con Genova.\nI rapporti con gli altri pittori.\nDal 1621 al 1625 Orazio Gentileschi \u00e8 a Genova, chiamatovi dal Sauli; a questa chiamata forse aveva contribuito anche Fiasella, che gli rimase amico sino alla morte: Fiasella prende a lavorare presso di s\u00e9 Francesco, figlio di Orazio Gentileschi, cui insegna il mestiere. Fiasella collabora poi col Passignano e con altri artisti, eseguendo contemporaneamente tele in proprio. Una di queste fu una \"Fuga in Egitto\", regalata dal pittore al Papa Paolo V cui piacque molto.\nDomenico Fiasella ebbe molti allievi, fra i quali Gregorio De Ferrari, il lericino Giovanni Battista Casoni, che nel 1668 scrisse la sua biografia, ampiamente utilizzata a stampa nel 1674, mentre il pi\u00f9 geniale fu Valerio Castello, figura di spicco del periodo del barocco genovese maturo. L'ultima opera che di lui si conosca \u00e8 datata 1667 (\"Santa Chiara che mette in fuga i Saraceni\") ed \u00e8 oggi conservata presso la chiesa di San Giovanni Decollato a Montoggio.\nOpere.\nLa produzione artistica di Domenico Fiasella \u00e8 notevole e comprende sia opere a tema religioso sia a tema mitologico o laico.\nLa maggior parte dei suoi lavori \u00e8 conservata nelle chiese e nei musei liguri, nonch\u00e9 in alcune localit\u00e0 del nord e del sud Italia, a prova dei rapporti politici e commerciali della repubblica genovese.\nCon la generale dispersione di gran parte del patrimonio della pittura genovese, alcuni dipinti del Fiasella sono per\u00f2 trasmigrati anche fuori dall'Italia, soprattutto nel corso dell'Ottocento.\nL'elenco delle opere riportato di seguito \u00e8 da considerarsi parziale. "}
{"id": "458731", "revid": "729019", "url": "https://it.wikipedia.org/wiki?curid=458731", "title": "Battaglia del monte Graupio", "text": "La battaglia del monte Graupio fu uno scontro combattuto tra l'esercito romano e i Caledoni nell'84 in Scozia.\nLe notizie sulla battaglia provengono dal \"De vita et moribus Iulii Agricolae\" (\"Vita di Agricola\") di Publio Cornelio Tacito, in cui lo storico romano narra la biografia del proprio suocero, Gneo Giulio Agricola; nel \"cursus honorum\" figura anche il governatorato della Britannia, che dur\u00f2 sei anni e durante il quale Agricola diede una maggiore stabilit\u00e0 al parziale dominio romano nell'isola, tanto da suscitare l'invidia dell'imperatore Domiziano, che lo richiam\u00f2 con la scusa di onorarlo per poi arrestarne la carriera. Durante tale mandato Agricola dovette fronteggiare e sconfiggere, temporaneamente, gli insorti caledoni.\nAntefatti.\nIl governatore della provincia di Britannia, dopo aver combattuto nell'Inghilterra e nel Galles e aver posto delle truppe sulle coste prospicienti l'Ibernia, sembra che abbia anche provveduto a far erigere un forte d'osservazione (nell'attuale sito di Drumanargh), sia per evitare possibili attacchi da parte delle popolazioni di quell'isola, sia come base logistica per un'eventuale e futura conquista. Nell'estate in cui iniziava il sesto anno del suo proconsolato decise di porre termine a una situazione che si stava deteriorando nelle terre della Caledonia (odierna Scozia). Affiancato dalla flotta, avanz\u00f2 verso nord con l'esercito, mostrando tutta la potenza di cui poteva disporre per terrorizzare i Caledoni e, con la fanteria leggera, appoggiata da ausiliari britanni, raggiunse la localit\u00e0 che Tacito chiama \"Monte Graupio\", che trov\u00f2 occupata dai nemici.\nDopo aver evitato per anni lo scontro diretto coi Romani, i Caledoni furono ora costretti alla battaglia, perch\u00e9 gli invasori erano penetrati in profondit\u00e0 nelle loro terre ed erano riusciti a tagliarli fuori dalle loro riserve di cibo, proprio quando erano piene di viveri. I Caledoni non ebbero quindi scelta: combattere o morire di fame durante il successivo inverno.\nPur con i rinforzi, i Romani erano inferiori di numero alle truppe dei Caledoni. Si stima che fra Romani e ausiliari abbiano affrontato oltre guerrieri caledoni, accompagnati dalle famiglie.\nBattaglia.\nLa formazione di battaglia romana vedeva al centro ausiliari di fanteria, mentre cavalieri erano stati posti ai lati dello schieramento. Le legioni furono invece tenute di riserva presso il muro dell'accampamento. I Caledoni, comandati da Calgaco, si erano posti su un terreno pi\u00f9 elevato: la loro avanguardia stava pi\u00f9 in basso, ma gli altri ranghi erano invece stati disposti in file serrate lungo il pendio e sulla cima della collina. Agricola, temendo che il nemico, in superiorit\u00e0 numerica, lo impegnasse contemporaneamente frontalmente e sui lati, fece allargare le file del suo schieramento, col rischio calcolato di diradare troppo i reparti.\nDopo un breve scambio di pietre e giavellotti, Agricola mand\u00f2 all'attacco alcune coorti di ausiliari batavi e tungri, con l'ordine di impegnare in un corpo a corpo i Caledoni, le cui armi non erano adatte a questo tipo di scontro: esse erano lunghe e sprovviste di punta. La cavalleria romana, messi in fuga i carri da guerra nemici, si gett\u00f2 anch'essa nella mischia. I Caledoni furono quindi respinti sulla cima della collina. Dovendo combattere in salita, i Romani si trovarono in difficolt\u00e0; sia i cavalieri, per la formazione compatta nemica e per il terreno diseguale, sia i fanti, che venivano travolti da cavalli imbizzarriti che avevano perso il proprio cavaliere. Le riserve nemiche tentarono quindi una manovra aggirante dall'alto delle alture, ma Agricola aveva tenuto in serbo quattro squadroni di cavalieri e li fece avanzare contro questi; una parte della cavalleria fu richiamata dal fronte della battaglia per cogliere le riserve caledoni alle spalle: fu un massacro. Privo di rinforzi, l'esercito caledone fu messo in fuga, e gli uomini si radunarono a gruppetti nelle vicinanze delle foreste, circondando i cavalieri imprudenti che li inseguivano. Agricola, tuttavia, aveva precedentemente disposto delle coorti e dei cavalieri dentro ed attorno la selva, per perlustrare la zona: questi soldati attaccarono i caledoni reduci dalla battaglia che lasciarono il campo e si rifugiarono nella notte in localit\u00e0 lontane ed inaccessibili ai romani.\nSecondo Tacito, i Caledoni persero uomini, i Romani appena 360.\nDopo la battaglia.\nDopo questa battaglia finale, si proclam\u00f2 che Agricola aveva finalmente sottomesso tutte le trib\u00f9 della Britannia; in realt\u00e0 la pacificazione richiese ancora molti anni e la costruzione di numerosi avamposti, anche perch\u00e9 Agricola e le sue truppe furono richiamati in altre zone dell'Impero e al suo posto fu inviato Sallustio Lucullo. Forse fu necessit\u00e0 o forse imprevidenza o, come afferma Tacito, l'invidia di Domiziano. Sta di fatto che in questo modo Roma perse l'iniziativa, lasciando ai Caledoni la possibilit\u00e0 di riorganizzarsi.\nUbicazione del Monte Graupio.\nNon si sa esattamente dove si trovi il Monte Graupio. Da alcuni viene situato nelle Highland scozzesi. Di recente \u00e8 stata proposta la collina di Bennachie, presso Aberdeen, al confine fra le Lowland e le Highland. Lo storico James Fraser, in un libro del 2005, sposta ancora pi\u00f9 a sud il luogo della battaglia, ponendolo nel Gask Ridge, vicino a Perth, sempre in Scozia (Perth e Kinross). Stan Wolfson suggerisce invece la zona del Sutherland. I pi\u00f9 patriottici negano addirittura l'importanza della battaglia, insinuando che Tacito l'abbia esagerata allo scopo di supportare il suocero Agricola per motivi di propaganda politica.\nIl discorso di Calgaco.\nUn cenno merita il discorso che Tacito mette in bocca al comandante caledone, Calgaco. Era uso degli storici \"riportare\" le allocuzioni di incoraggiamento che i comandanti degli eserciti rivolgevano alle truppe prima delle battaglie. In genere erano assolutamente inventate o comunque deformate, ma servivano agli autori per motivi spesso propagandistici. Nel caso di questa allocuzione, Tacito - prendendo anche a prestito stilemi di Velleio Patercolo (II, 27, 2) e Flavio Giuseppe (II, 16, 4) - ha creato un piccolo capolavoro nella sua azione letteraria antigovernativa, tanto che nel patriottico mondo anglosassone, ancor oggi seccato per la conquista romana, molti ritengono che l'allocuzione di Calgaco sia stata riportata come realmente avvenuta in quei termini. In ogni caso una parte di essa, violentemente critica dell'azione imperialista di Roma, ma che proviene dall'interno della struttura politica e sociale di Roma stessa, \u00e8 diventata una citazione quasi obbligata nelle contestazioni degli imperialismi moderni.\nLa battaglia del Monte Graupio avvenne vicino Cawdor?\nAlla luce dei ritrovamenti (grazie a tecniche aerofotogrammetriche) di forti ed accampamenti romani tra Aberdeen ed Inverness negli ultimi decenni sono state avanzate varie ipotesi sulla possibile localizzazione della Battaglia del monte Graupio.\nAlcuni autori inglesi, come Roy, Surenne, Watt, ed Hogan pensano vada localizzata vicino all'accampamento romano di Raedykes o a quello di Glenmaillen.\nVittorio Di Martino (autore del libro \"Roman Ireland\", dove afferma che vi fu una spedizione romana in Irlanda in quegli anni) lascia capire che questa vittoria di Agricola forse avvenne nell'area di Cawdor.\nInfatti i Romani occuparono tutte le aree non montuose della Scozia, lasciando senza forti ed accampamenti solo le Highlands, per ovvie ragioni di conquista e controllo: il territorio montuoso si prestava ad una guerriglia difficilissima da vincere. E Cawdor si trova proprio nell'estremit\u00e0 settentrionale delle Lowlands scozzesi, dove iniziano le Highlands intorno all'attuale citt\u00e0 di Inverness.\nProbabilmente i Caledoni accettarono lo scontro in battaglia solo quando furono raggiunti dalle legioni romane nell'ultima loro area pianeggiante e fornita di villaggi ed agricoltura: quella intorno ad Inverness, a 12\u00a0km dal Forte di Cawdor.\nForse vi sono altri accampamenti romani intorno a Loch Ness ed a nord-ovest di Inverness, ma l'uso agricolo ed abitativo continuo e diffuso dell'area li pu\u00f2 avere cancellati nei secoli rendendone difficile l'identificazione aerofotogrammetrica (cosa che non \u00e8 successa nella zona poco abitata tra Cawdor ed Aberdeen)."}
{"id": "458732", "revid": "539155", "url": "https://it.wikipedia.org/wiki?curid=458732", "title": "Balletti russi", "text": "I Balletti russi (fr. Ballets russes) fu una compagnia di danza classica, che dopo essersi esibita per alcune stagioni a Parigi (celebre quella del 1909) fu fondata ufficialmente nel 1911 dall'impresario russo Sergej Djagilev.\nCaratteristiche.\nLa sede dapprima fu stabilita a Parigi, in seguito fu spostata a Monte Carlo. L'organico della compagnia comprendeva i migliori ballerini provenienti dai due teatri pi\u00f9 importanti: il moscovita Bol'\u0161oj e il pietroburghese Mariinskij.\nL'intento iniziale di Djagilev era quello di esportare il tecnicismo e l'arte russa nell'Europa Occidentale, ma subito la genialit\u00e0 dell'artista, fusa con quella di artisti italiani, francesi e spagnoli, port\u00f2 alla creazione di un'\u00e9quipe composta dai pi\u00f9 importanti artisti dell'epoca del calibro, per citarne solo alcuni, di Picasso, Debussy e Ni\u017einskij.\nLa grandiosa vitalit\u00e0 dei Balletti russi si fece strada attraverso i due decenni successivi, tanto che divenne la pi\u00f9 influente compagnia di balletto del XX secolo.\nFra il 1925 ed il 1929 l'orchestra della compagnia fu guidata dal compositore e direttore francese Roger D\u00e9sormi\u00e8re.\nStoria della compagnia.\nIn principio le coreografie furono tutte di Michel Fokine che si dimise quando Ni\u017einskij coreograf\u00f2 \"Il pomeriggio di un fauno\" per tornare poi nel 1913 quando Ni\u017einskij venne licenziato in seguito al matrimonio con la danzatrice ungherese Romola de Pulsky. In seguito le coreografie furono affidate a L\u00e9onide Massine, poi a Bronislava Ni\u017einskaja (sorella di Vaclav) e George Balanchine, che fu l'ultimo coreografo dei Balletti Russi.\nLa direzione artistica dei Balletti russi fu curata da L\u00e9on Bakst, il cui rapporto con Djagilev risaliva al 1898, quando egli, Djagilev e Alexander Benois fondarono la rivista d'avanguardia 'Il mondo dell'arte' (\"Mir Iskusstva\"). Insieme svilupparono una forma di balletto innovativa, in cui tutte le arti concorrevano insieme alla riuscita espressiva. Il richiamo esotico dei Balletti russi influenz\u00f2 i pittori fauves e il nascente stile Art D\u00e9co.\nComunque, per ogni scelta era importantissimo l'apporto personale di Djagilev, che mirava da un lato a riproporre i balletti della tradizione classica e dall'altro a crearne di nuovi, al passo coi tempi, lavorando con i migliori artisti in ogni campo. Non essendo n\u00e9 musicista, n\u00e9 scenografo, n\u00e9 coreografo egli fu principalmente un animatore, un organizzatore attorno a cui ruotava il lavoro degli altri. In ogni sua scelta dimostr\u00f2 sempre intuito e convinzione nel proprio giudizio estetico.\nQuella dei Balletti Russi era una compagnia itinerante, ma molti dei balletti esordirono a Parigi o a Monte Carlo; dal 1922 fino alla morte di Djagilev la compagnia fu semistabile all'Opera di Monte Carlo.\nI grandi nomi.\nI ballerini e i coreografi che lavorarono con la compagnia furono: Anna Pavlovna Pavlova, Matil'da K\u0161esinskaja, Michel Fokine, Tamara Karsavina, Vaclav Ni\u017einskij, L\u00e9onide Massine, Alexandra Danilova, Ida Rubinstein, Alicia Markova, Lydia Lopokova, Ruth Page, George Balanchine e Serge Lifar.\nTra i pittori pi\u00f9 importanti e famosi che crearono scene e costumi per la compagnia si possono ricordare: L\u00e9on Bakst, Alexandre Benois, Georges Braque, Pablo Picasso, Ivan Bilibin, Pavel \u010celi\u010dev, Natal'ja Gon\u010darova, Michail Larionov, Andr\u00e9 Derain, Henri Matisse, Giorgio De Chirico, Carlo Socrate e Maurice Utrillo.\nTra i compositori, personaggi del calibro di Claude Debussy, Darius Milhaud, Francis Poulenc, Sergej Prokof'ev, Maurice Ravel, Erik Satie, Ottorino Respighi, Richard Strauss, e, in particolare, Igor' F\u00ebdorovi\u010d Stravinskij, che fu scoperto da Djagilev quando era solo una promessa, aprendogli la strada al futuro successo.\nLa fine dell'era Djagilev.\nI Balletti russi non sopravvissero alla morte di Djagilev, avvenuta a Venezia il 19 agosto del 1929; la compagnia era gravata da molti debiti e la propriet\u00e0 fu reclamata dai creditori, i ballerini rimasero quindi senza lavoro. Negli anni seguenti per\u00f2, la compagnia, solo di nome, fu riportata in vita da Ren\u00e9 Blum, direttore artistico dell'Op\u00e9ra de Monte Carlo e dal colonnello Wassily de Basil, imprenditore russo emigrato in Francia; con il nome di \"Balletto russo di Monte Carlo\" diedero le prime rappresentazioni nel 1932. George Balanchine e L\u00e9onide Massine realizzarono le coreografie e Tamara Tumanova fu danzatrice principale."}
{"id": "458733", "revid": "54708", "url": "https://it.wikipedia.org/wiki?curid=458733", "title": "Ballets Russes", "text": ""}
{"id": "458735", "revid": "66677", "url": "https://it.wikipedia.org/wiki?curid=458735", "title": "DiscoRadio", "text": ""}
{"id": "458736", "revid": "1504506", "url": "https://it.wikipedia.org/wiki?curid=458736", "title": "Nazionali oceaniane di calcio", "text": "Le Nazionali di calcio dell'Oceania sono le Nazionali di calcio membri dell'OFC.\nGeograficamente sono tutte le Nazionali dei paesi situati in Oceania tranne l'Australia, passata dall'OFC all'AFC il 1\u00ba gennaio 2006, e , che dalla nascita fa parte della federazione asiatica."}
{"id": "458738", "revid": "181073", "url": "https://it.wikipedia.org/wiki?curid=458738", "title": "Motta castrale", "text": "La motta castrale (nota anche come Motte-and-bailey castle in ambito anglosassone) \u00e8 un tipo di castello che si diffuse in Francia, Germania, Veneto, Italia meridionale, Sicilia e Gran Bretagna nell'XI e XII secolo.\nOrigini.\nLa motta (dal francese \"motte\") \u00e8 un monticello rialzato di terra, come una piccola collina, solitamente artificiale, ed \u00e8 sormontato da una struttura di legno o di pietra. La terra per il monticello viene presa da un fossato, scavato intorno alla \"motte\" o intorno all'intero castello. La superficie esterna del monticello pu\u00f2 essere ricoperta di argilla o rinforzata con supporti di legno.\nIl bailey \u00e8 un cortile chiuso, circondato da una recinzione di legno e sormontato dalla \"motte\". \u00c8 probabile che un castello avesse pi\u00f9 di un \"bailey\", a volte uno interno e uno esterno.\nStruttura e riferimenti storico-archeologici.\nLe motte altro non erano che dei terrapieni di altezza variabile per meglio controllare e difendere il territorio circostante. Sulla sommit\u00e0 di tali costruzioni poteva esserci una torre, solitamente in legno o comunque in materiale deperibile. Un'ulteriore difesa poteva essere rappresentata da palizzate sempre in legno. A causa della loro deperibilit\u00e0 poche sono le motte giunte fino a noi e comunque in modo molto frammentario.\nNel linguaggio comune.\nIl termine \"motta\" \u00e8 molto frequente nella toponomastica italiana: Motta Camastra, Motta d'Affermo, Motta di Varese, Motta Sant'Anastasia nonch\u00e9 Motta Montecorvino; viene usato come toponimo per localit\u00e0 poste sopra - o che presentano - una (o pi\u00f9) collinetta, montagnola, poggio, morro, tumulo, elevazione del terreno, sperone roccioso."}
{"id": "458739", "revid": "1975718", "url": "https://it.wikipedia.org/wiki?curid=458739", "title": "In God We Trust", "text": "In God We Trust (in italiano: \"In Dio noi confidiamo\") \u00e8 il motto nazionale attuale degli Stati Uniti d'America, dello Stato della Florida e dello stato del Mississippi. Il motto comparve per la prima volta su una moneta degli Stati Uniti nel 1864, ma non divenne ufficiale fino al passaggio di una risoluzione congiunta del Congresso nel 1956. \u00c8 stato adottato al posto di \"E pluribus unum\" (in italiano: \"Da molti, uno\" riferito ai tredici Stati che poi si unirono negli Stati Uniti di America).\nStoria.\nIl motto E pluribus unum (\"Da molti, uno\") fu approvato per uso sul Gran Sigillo degli Stati Uniti nel 1782. Appare ancora sulle monete e sulle banconote, e fu largamente considerato di fatto il motto nazionale. Tuttavia, fino al 1956 non venne riconosciuto dalla legislazione come \"motto nazionale\". Sul \"Congressional Record\" del 1956 si pu\u00f2 leggere: \"In questo momento gli Stati Uniti non hanno un motto nazionale. Il comitato considera appropriato che 'In God we trust' sia designato come il motto nazionale degli Stati Uniti.\"\nUna possibile origine di \"In God We Trust\" \u00e8 la strofa finale di The Star-Spangled Banner. Scritta nel 1814 da Francis Scott Key (e adottato pi\u00f9 tardi come l'inno nazionale degli Stati Uniti), la canzone contiene un precedente riferimento alla variazione della frase: \"...And this be our motto: In God is our trust. (...e questo sia il nostro motto: In Dio \u00e8 la nostra fede.)\"\nUn'altra origine potrebbe venire da John Milton Hay, che fu il segretario personale di Abraham Lincoln. Hay si laure\u00f2 alla \"Brown University\", il cui motto, \"In Deo Speramus\", \u00e8 la frase latina per \"In Dio confidiamo\". Inoltre, nella canzone \"Chester\", scritta durante la Guerra D'indipendenza Americana, contiene i versi \"We fear them not, We Trust in God, New England's God Forever Reigns\".\nControversie.\nSi dice che il nuovo motto fosse adottato in contrapposizione all'ateismo dell'Unione Sovietica. Al giorno d'oggi, comunque, alcuni sostengono che contravvenga al Primo Emendamento della Costituzione Americana l\u00e0 dove sancisce la libert\u00e0 religiosa di ognuno. Infatti libert\u00e0 religiosa significherebbe anche il diritto a credere che la divinit\u00e0 non esista e quindi il motto andrebbe contro i diritti dei non credenti. Da parte avversa si sostiene invece che lo spirito del Primo Emendamento in materia religiosa sia solo che il Congresso non debba imporre alcuna religione di Stato n\u00e9 proibirne alcuna. Si sostiene anche che nei documenti fondanti lo Stato si fa riferimento espresso alla divinit\u00e0; gli oppositori sostengono invece che la dichiarazione d'indipendenza sia solo un documento storico.\nIl presidente Theodore Roosevelt invece era contrario all'uso del motto sulle monete perch\u00e9 riteneva sacrilego mettere il nome di Dio in qualcosa di cos\u00ec ordinario come le monete."}
{"id": "458744", "revid": "123295636", "url": "https://it.wikipedia.org/wiki?curid=458744", "title": "Monastero di Cimiez", "text": "Il monastero di Cimiez (\"Monast\u00e8re de Cimiez\" in francese, \"Monastero di Cimella\" in italiano, ormai desueto) \u00e8 un luogo di culto cattolico situato nell'omonimo quartiere della citt\u00e0 francese di Nizza. \nIl monastero \u00e8 stato iscritto al registro dei monumenti storici il 4 giugno 1993 mentre il giardino ed il cimitero il 19 maggio 1994.\nStoria.\nFondato dai monaci benedettini di San Colombano nell'VIII secolo, manteneva rapporti con l'abbazia di San Dalmazzo di Pedona che gi\u00e0 ebbero numerosi possedimenti nelle valli del Nizzardo e stretto legami con la diocesi di Nizza ed i monaci dell'abbazia di Lerino per la gestione delle vie marenche (o vie del sale) per il conscambio di merci varie (es. sale, olio, spezie, carni, salumi, burro, formaggi, ecc.). \nIl monastero attorno al IX secolo venne in seguito danneggiato o distrutto dai Saraceni e fu nuovamente riedificato nel XI secolo dai monaci dell'Abbazia di San Ponzio di Nizza, fondata verso il IX secolo dal vescovo Siagrio di Nizza e dai monaci dell'abbazia di Lerino.\nDescrizione.\nIl complesso \u00e8 costituito dalla chiesa \"Nostra-Signora dell'Assunzione\" (XV secolo) e del Museo francescano che illustra la vita dei francescani a Nizza a partire dal XIII secolo. Dal 1546 \u00e8 abitato dai francescani che sono anche i responsabili della parrocchia di Santa Maria degli Angeli. Oggi \u00e8 una fraternit\u00e0 di quattro frati, tra cui Fra Marco Savioli di Lugo di Romagna, venuti dalla Porziuncola di Assisi che assicura il servizio pastorale nella parrocchia di Cimez Al suo interno si possono ammirare tre dipinti maggiori del primitivo nizzardo Ludovico Brea: una \"Piet\u00e0\", la \"Crocifissione\", e la \"Deposizione\". Il magnifico giardino che circonda il complesso religioso, \u00e8 l'antico orto dei monaci. I pittori Henri Matisse e Raoul Dufy ed il premio Nobel per la letteratura 1937 Roger Martin du Gard, sono seppelliti nel cimitero monumentale attiguo il monastero.\nAll'interno dell'accogliente quadro offerto dal chiostro del monastero, in occasione delle notti musicali nizzarde si svolgono dei concerti di musica classica. Questo stesso chiostro, nelle calde e assolate giornate estive viene utilizzato per le messe domenicali."}
{"id": "458745", "revid": "709565", "url": "https://it.wikipedia.org/wiki?curid=458745", "title": "Partita scozzese", "text": "La partita scozzese \u00e8 un'apertura degli scacchi determinata dalle mosse:\nVenne per la prima volta utilizzata agli inizi del XIX secolo in una partita tra il club di Edimburgo e quello di Londra, da cui ha avuto origine il suo nome. Quest'apertura ricevette le attenzioni di molti grandi giocatori, tra cui Steinitz e Paulsen, ma venne successivamente quasi abbandonata in quanto la spinta in d4 sembrava prematura e si riteneva che non desse reali problemi al Nero per pareggiare il gioco.\nNegli anni Ottanta \u00e8 stata rivalutata in seguito al suo impiego da parte di campioni come Garry Kasparov e Jan Timman, col principale scopo di sorprendere l'avversario ed evitare la ben pi\u00f9 conosciuta partita Spagnola.\nNegli ultimi anni la popolarit\u00e0 della partita scozzese \u00e8 notevolmente cresciuta. Diversi giocatori di punta, tra cui Magnus Carlsen e Jan Nepomnja\u0161\u010dij, la adottano frequentemente.\nContinuazioni principali.\nLa terza mossa del Nero \u00e8 usualmente codice_4; l'alternativa codice_5 \u00e8 svantaggiosa dopo codice_6. La ripresa di cavallo codice_7, abbastanza popolare nel XIX secolo, \u00e8 giocabile ma considerata inferiore, sebbene l'Enciclopedia jugoslava delle aperture ritenga che dopo codice_8 la posizione sia pari.\nDopo codice_9 le mosse pi\u00f9 frequenti sono:\nIl gambetto scozzese.\nSe il Bianco non riprende il pedone, giocando codice_24, il Nero pu\u00f2 ora trasporre nella difesa dei 2 cavalli con codice_15, oppure giocare codice_26 e decidere se accettare il pedone (concedendo al Bianco un vantaggio di sviluppo) oppure se trasporre nel giuoco piano con codice_27."}
{"id": "458755", "revid": "339392", "url": "https://it.wikipedia.org/wiki?curid=458755", "title": "Motte-and-bailey", "text": ""}
{"id": "458757", "revid": "287204", "url": "https://it.wikipedia.org/wiki?curid=458757", "title": "Mimbulus mimbletonia", "text": ""}
{"id": "458758", "revid": "767487", "url": "https://it.wikipedia.org/wiki?curid=458758", "title": "Queen Rocks", "text": "Queen Rocks \u00e8 una raccolta del gruppo musicale britannico Queen, pubblicata nel 1997 dalla Parlophone.\nDescrizione.\nContiene una selezione dei brani rock incisi dal gruppo durante la loro carriera, con l'aggiunta dell'inedito \"No-One but You (Only the Good Die Young)\", che chiude il disco e che i tre membri superstiti dedicano all'amico scomparso Freddie Mercury e a Lady Diana, scomparsa pochi mesi prima della pubblicazione del disco.\nPer celebrare il milione di copie vendute, nel 1998 \u00e8 stata pubblicata una versione dell'album con una copertina differente. Anzich\u00e9 il logo dei Queen esploso, nella copertina \u00e8 riportato un uccello. La versione LP di questa speciale edizione \u00e8 stata pubblicata in sole 1000 copie."}
{"id": "458760", "revid": "1318658", "url": "https://it.wikipedia.org/wiki?curid=458760", "title": "Penn &amp; Teller", "text": "Carriera.\nSi definiscono come una \"coppia di tipi eccentrici che hanno imparato a fare qualcosa di fico\" (\"a few cool things\"). I loro spettacoli svolgono una deliberata opera di diffusione delle idee scettiche, atee e libertarie. Nel 2005 hanno ricevuto il premio Richard Dawkins Award per la loro opera di promozione dell'ateismo.\nIl loro ultimo progetto artistico si intitola \"Penn &amp; Teller: Bullshit!\", una trasmissione televisiva giunta all'ottava stagione. Si tratta di uno spettacolo controverso che fra i molti temi trattati, nella tradizione dell'ultimo Houdini, affronta in modo diretto le frodi e le falsit\u00e0 in argomenti quali i miracoli, la comunicazione con i defunti, i rapimenti alieni, le religioni, il feng shui, il proibizionismo e le teorie del complotto.\nAlla Conferenza ONU sui cambiamenti climatici tenutasi a Canc\u00fan nel 2010, molti delegati dell'ONU firmarono una petizione per la messa al bando del monossido di diidrogeno (o DHMO) senza neanche sapere cosa fosse (si tratta dell'acqua, secondo la nomenclatura IUPAC).\nIl duo Penn &amp; Teller riusc\u00ec durante una manifestazione ambientalista a far raccogliere migliaia di firme per la messa al bando del DHMO, per evidenziare appunto come molte persone, anche con un buon livello di istruzione, si allarmano spesso senza alcun motivo.\nTeller ha recitato come guest star in 3 episodi nella serie TV \"The Big Bang Theory\", interpretando il signor Fowler, il pap\u00e0 di Amy Farrah Fowler."}
{"id": "458763", "revid": "123711505", "url": "https://it.wikipedia.org/wiki?curid=458763", "title": "Peluche", "text": "Peluche (termine francese, pron. ), in italiano anche peluscia, peluscio o pelusce, \u00e8 una particolare stoffa formata da fibre naturali o sintetiche, caratterizzata da un pelo lungo e morbido usato per realizzare pupazzi a forma di animale o di icone specifiche che, per sineddoche, vengono chiamati anch'essi peluche. \nQuesto tipo di tessuto \u00e8 utilizzato soprattutto nel confezionare animaletti finti e pupazzi per bambini. Animaletti di \"peluche\" sono anche usati per fare portachiavi o altri ninnoli usati anche da adulti. \nEtimologia.\nL'etimo del termine \u00e8 il francese \"\u00e9plucher\", che deriva a sua volta dal francese antico \"pelucher\", il quale ha origine dal latino volgare \"pilucc\u0101re\", derivato dal latino classico \"pil\u0101re\", che significa \"spelare\".\nStoria.\nSecondo alcuni l'origine degli animaletti di \"peluche\" come giocattoli per bambini avrebbe origini antichissime. \nNell'Antico Egitto pellicce di animali venivano cucite per dare forma a piccoli animali per costruire balocchi per i bambini ma anche opere d'arte magari adoperate durante cerimonie religiose.\nIn epoca moderna l'enorme diffusione di pupazzi e animaletti di \"peluche\" prodotti come giocattoli per bambini pu\u00f2 essere dovuta al fatto che spesso le famiglie della borghesia di molte citt\u00e0 europee non erano solite possedere alcun animale domestico dentro casa \u2013 per lo meno nelle stanze cosiddette \"padronali\" \u2013 e dunque per compensare alla mancanza di animali come cani o gatti, che in moltissime tradizioni europee erano presenza imprescindibile nell'infanzia e nell'educazione dei bambini, si sia sviluppata l'usanza degli orsacchiotti o di altri animali di \"peluche\"."}
{"id": "458767", "revid": "22035", "url": "https://it.wikipedia.org/wiki?curid=458767", "title": "Teoria acido-base di Br\u00f8nsted", "text": ""}
{"id": "458771", "revid": "1728", "url": "https://it.wikipedia.org/wiki?curid=458771", "title": "Populares", "text": "I Populares furono una delle \"factiones\" (\"partiti\" in senso lato) che nella vita politica della Repubblica romana sosteneva le istanze del popolo, costituendo per cos\u00ec dire la \"base\" dell'autorit\u00e0 dei Tribuni della Plebe, la magistratura che rappresentava gli interessi dei ceti popolari di Roma. \nI \"Populares\", pur essendo anch'essi espressione della \"nobilitas\" (classe dirigente di Roma) furono quindi spesso in conflitto con gli \"Optimates\" (\"i migliori\") che salvaguardavano invece le tradizioni ed i privilegi della classe dominante.\nLa fazione dei \"populares\" acquist\u00f2 grande importanza tra la fine del II e l'inizio del I secolo a.C., quando le enormi conquiste di Roma nel Mediterraneo portarono conseguenze economico-sociali disgreganti per il vecchio ordine e venivano risolte sempre pi\u00f9 a fatica da istituzioni politiche nate per una citt\u00e0-stato.\nNon costituendo un 'partito' nel senso moderno del termine si possono definire \"populares\" quegli esponenti della classe dirigente che furono promotori di provvedimenti per la redistribuzione delle terre demaniali e/o in difesa degli organi di governo del popolo romano, le assemblee e il tribunato della plebe.\nAnche se in moltissimi contesti ci fu un allineamento di interessi fra le masse urbane e l'ordine dei cavalieri e anche se i \"populares\" si trovarono a difendere gli interessi di questi ultimi (per esempio sulla composizione della giuria dei tribunali) risultano anacronistiche le ipotesi di 'lotta di classe' fra cavalieri e senatori, che comunque appartenevano allo stesso gruppo dirigente.\nTra i principali rappresentanti della Pars Popularis troviamo:\nTiberio Sempronio Gracco,\nGaio Sempronio Gracco,\nGaio Mario,\nLucio Apuleio Saturnino,\nQuinto Sertorio,\nMarco Emilio Lepido,\nMarco Licinio Crasso,\nLucio Sergio Catilina,\nGaio Giulio Cesare,\nPublio Clodio Pulcro,\nMarco Antonio,\nGaio Aquilio Floro."}
{"id": "458772", "revid": "92723", "url": "https://it.wikipedia.org/wiki?curid=458772", "title": "Luigi Lambruschini", "text": "Biografia.\nNato il 16 maggio 1776 a Sestri Levante nell'allora Repubblica di Genova, intraprese la carriera ecclesiastica e fu chierico della Congregazione dei Barnabiti. Studi\u00f2 teologia a Genova e Roma, ma fu costretto a lasciare la citt\u00e0 eterna nel 1798 all'avvento - grazie alle armi francesi - della Repubblica Romana. Rifugiatosi nella nativa Sestri Levante, venne ordinato sacerdote da monsignor Giovanni Luca Solari il 1\u00ba gennaio 1799 nella citt\u00e0 ligure e successivamente insegn\u00f2 presso il seminario di Brugnato. Lettore di filosofia presso il collegio San Paolo di Macerata, divenne lettore di teologia presso il collegio dei santi Biagio e Carlo a Roma.\nTerminata l'epoca napoleonica, egli fu segretario e assistente dell'allora cardinal segretario di Stato Ercole Consalvi quando questi partecip\u00f2 nel 1815 al Congresso di Vienna. Divenuto segretario della neo costituita Sacra Congregazione degli affari ecclesiastici straordinari, si distinse in campo diplomatico per i suoi contributi ai trattati di pacificazione con molti stati, in particolare con il Regno delle Due Sicilie e con la Baviera. Nel 1816 divenne vicario generale del suo ordine quando Francesco Fontana, superiore generale dei Barnabiti, venne creato cardinale.\nIl 3 ottobre 1819 venne consacrato arcivescovo di Genova a Roma presso la chiesa di San Carlo ai Catinari per mano del cardinale Giulio Maria della Somaglia assistito da Francesco Bertazzoli, arcivescovo titolare di Edessa e futuro cardinale, e di Gianfranco Guerrieri, vescovo di Rimini. Assistente al Trono Pontificio dal 5 ottobre 1819, il 10 marzo del 1820 venne nominato amministratore ecclesiastico di Brugnato.\nEletto anche nunzio pontificio presso il governo francese nel 1826 (14 novembre) fino alla Rivoluzione del 1830, quando torn\u00f2 a Roma. Il 26 giugno 1830 rinunci\u00f2 all'arcidiocesi di Genova e venne trasferito alla sede titolare di Berito dal 5 luglio di quello stesso anno.\nCreato cardinale dal nuovo pontefice Gregorio XVI il 30 settembre 1831, ricevette il titolo presbiterale di San Callisto. Principi\u00f2 allora la sua carriera nella curia romana: nominato prefetto della Sacra congregazione per la disciplina dei religiosi tra il 1833 ed il 1834, fu prefetto della Sacra Congregazione degli studi dal 21 novembre 1834 e dal 12 gennaio 1836 e bibliotecario di Santa Romana Chiesa dall'11 dicembre 1834 sino al 27 giugno 1853.\nPrescelto quale nuovo cardinal segretario di Stato di papa Gregorio XVI in sostituzione del cardinale Tommaso Bernetti, inviso al Principe di Metternich, nonch\u00e9 il 24 gennaio 1842 cardinale-vescovo di Sabina. Nei medesimi anni egli fu anche segretario dei brevi segreti (dal 12 novembre 1839). In qualit\u00e0 di segretario di Stato fu fedele a papa Gregorio XVI, del quale condivideva totalmente l'impostazione conservatrice e antiliberale. Divenuto camerlengo del Sacro Collegio dei Cardinali il 22 gennaio 1844, rimase in carica sino al 20 gennaio 1845.\nIl 1\u00ba giugno 1846, alla morte di papa Gregorio XVI, rassegn\u00f2, come d'uso, le dimissioni dalla carica di Segretario di Stato. Nel successivo conclave, pare che egli, con Tommaso Pasquale Gizzi, sia stato l'unico vero \"avversario\" del cardinale risultato poi vincente, ossia il Mastai Ferretti.\nL'8 giugno 1847 fu nominato dal nuovo pontefice prefetto della Sacra Congregazione per i Riti e le Immunit\u00e0 Ecclesiastiche. L'11 luglio 1847 divenne cardinale-vescovo di Porto, Santa Rufina e Civitavecchia nonch\u00e9 sub-decano del Collegio Cardinalizio. Gran priore dell'Ordine equestre del Santo Sepolcro di Gerusalemme, ne fu anche gran cancelliere.\nSpir\u00f2 il 12 maggio 1854, all'et\u00e0 di 77 anni, 11 mesi e 27 giorni e la sua salma venne esposta alla pubblica venerazione e poi sepolta, secondo le sue ultime volont\u00e0, nella chiesa dei barnabiti di San Carlo ai Catinari di Roma.\nPensiero politico.\nLambruschini \u00e8 stato considerato, non soltanto di idee antiliberali e conservatrici, ma un reazionario vero e proprio. Durante il conclave del 1846 fu esponente della fazione reazionaria e zelante (ultraconservatrice). Odiatissimo dai liberali, dal 1848 al 1850 fu costretto a rifugiarsi a Gaeta al seguito del pontefice Pio IX, che si era auto esiliato per non concedere un ministero democratico e che si rifiutava di tornare a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "458774", "revid": "287204", "url": "https://it.wikipedia.org/wiki?curid=458774", "title": "Festival di Vina del Mar", "text": ""}
{"id": "458784", "revid": "2108263", "url": "https://it.wikipedia.org/wiki?curid=458784", "title": "Carlo VII di Baviera", "text": "Fu \"Duca di Baviera\" con il nome di Carlo I dal 1726 al 1745 e, brevemente (dal 1741 al 1743) \"Re di Boemia\" come Carlo III. Alla morte dell'imperatore Carlo VI del Sacro Romano Impero nel 1740 rivendic\u00f2 per s\u00e9 il trono imperiale e l'arciducato d'Austria per via del suo matrimonio con Maria Amalia d'Asburgo, nipote di Carlo VI d'Asburgo. Per queste pretese di successione, innesc\u00f2 la guerra di successione austriaca contro Maria Teresa d'Austria, figlia del defunto imperatore, anch'ella pretendente al trono.\nNel 1742, quando appariva destinato a vincere il conflitto, ottenne l'elezione a imperatore col nome di Carlo VII, mantenendo tale titolo sino alla propria morte nel 1745; il suo fu un regno breve e tormentato dalla guerra di successione e dal fatto che le numerose potenze che avevano accettato la prammatica sanzione si rifiutavano di riconoscerlo come legittimo. Egli inoltre dovette subire l'occupazione della nativa Baviera ad opera delle truppe a lui avversarie. La sua scelta lo rese l'unico non asburgico sul trono imperiale dal 1437 e - quattro secoli dopo il suo progenitore Ludovico IV - il terzo Wittelsbach sul trono del Re dei Romani. Alla sua morte, alla carica imperiale venne eletto Francesco Stefano di Lorena, marito di Maria Teresa, che istitu\u00ec la casata degli Asburgo-Lorena.\nA livello artistico, il regno di Carlo Alberto rappresent\u00f2 il culmine del rococ\u00f2 in Baviera.\nBiografia.\nI primi travagliati anni di vita.\nCarlo Alberto era figlio del principe-elettore Massimiliano II Emanuele di Baviera e della sua seconda moglie Teresa Cunegonda di Polonia, figlia del re polacco Giovanni III Sobieski.\nNacque a Bruxelles, dal momento che suo padre si trovava in quella citt\u00e0 come governatore dei Paesi Bassi spagnoli, ma gi\u00e0 dal 1701, con lo scoppio della guerra di successione spagnola, fu costretto a riparare con la famiglia a Monaco di Baviera.\nFu in quell'anno, infatti, che suo padre si alle\u00f2 con la Francia di Luigi XIV nella speranza di poter ottenere dei vantaggi per la Baviera e soprattutto di poter finalmente sconfiggere l'Austria: l'obiettivo principale era per proporsi come nuovo imperatore del Sacro Romano Impero ai principi tedeschi, presso i quali, per\u00f2, riusci solo a guadagnarsi la nomea di traditore.\nLa Baviera nel contempo venne occupata dall'Austria e Massimiliano II Emanuele dovette riparare in esilio in Francia.\nI suoi figli furono tenuti in ostaggio da Giuseppe I presso la corte austriaca e anche Carlo Alberto venne educato con i suoi fratelli a Klagenfurt e a Graz.\nAl termine della guerra di successione spagnola nel 1715, Massimiliano II Giuseppe ottenne la grazia di poter rientrare come sovrano in Baviera, prestando giuramento di fedelt\u00e0 all'Imperatore; vennero cos\u00ec liberati anche i suoi figli e la moglie.\nA partire dal 3 dicembre 1715 il giovane Carlo Alberto, ormai in et\u00e0 formalmente da reggenza, intraprese il suo \"Grand Tour\", recandosi in Italia. Fece ritorno in patria nel 1716, per poi partire con un contingente bavarese nel 1717 in una spedizione contro i turchi.\nSoggiornando alla corte viennese, conobbe e poi spos\u00f2 nel 1722 Maria Amalia d'Asburgo, figlia minore dell'Imperatore Giuseppe I e perci\u00f2 cugina dell'arciduchessa d'Austria e Regina d'Ungheria-Boemia, Maria Teresa d'Austria. Per questo matrimonio vennero indette feste grandiose a Monaco di Baviera, anche perch\u00e9 esso era interpretato come segno di una riappacificazione tra Austria e Baviera. Il contratto matrimoniale, per\u00f2, richiedeva anche che Carlo Alberto rinunciasse formalmente a qualsiasi pretesa sui possedimenti asburgici.\nNel settembre del 1725 si rec\u00f2 in rappresentanza ufficiale per la Baviera alle nozze di Luigi XV di Francia, occasione che gli consent\u00ec di riprendere i rapporti col regno francese, coerentemente con gli indirizzi della politica paterna.\nPrincipe-Elettore.\nAlla morte di suo padre, il 26 gennaio 1726 Carlo Alberto gli succedette come principe elettore di Baviera. Negli anni immediatamente successivi egli prosegu\u00ec sostanzialmente la politica paterna di ritrovata fedelt\u00e0 agli Asburgo d'Austria e si occup\u00f2 attivamente dell'arricchimento e dell'abbellimento del proprio stato; in particolare, fece allestire il parco di Nymphenburg, in cui fece inserire il padiglione di caccia detto Amalienburg in onore della moglie. Per la propria amante, la baronessa Morawitzki Topor, fece costruire il Palais Porcia di Monaco e poi la fece sposare a un principe tedesco. Da un'altra delle sue amanti, Sophie Caroline von Ingelheim, ebbe nel 1723 un figlio illegittimo, Francesco Ludovico al quale venne riconosciuto il titolo di conte di Holstein e la disponibilit\u00e0 dell'omonimo palazzo, a Monaco di Baviera.\nMalgrado la sua politica fosse tutta orientata a favorire gli Asburgo, gli storici sono concordi nel ritenere che tali azioni gli servissero unicamente da copertura per il suo vero piano, ovvero ottenere la corona imperiale per s\u00e9 e per i propri discendenti. Ci\u00f2 che gli impediva di entrare in gioco direttamente in quel frangente contro la corte imperiale era la mancanza di denaro, la mancanza di truppe adeguate e l'insicurezza del sostegno delle potenze straniere nelle sue mosse. Nel 1727, sempre per questo scopo, rinnov\u00f2 l'alleanza con la Francia.\nNel 1729 fond\u00f2 l'Ordine di San Giorgio ed in quello stesso anno inizi\u00f2 la costruzione della fortezza di Rothenberg. La sua politica accorta, gli consent\u00ec di parteggiare per la Francia durante la guerra di successione polacca, ma nel contempo di fornire truppe all'imperatore nella sua guerra contro gli ottomani.\nImperatore.\nSecondo le disposizioni di Leopoldo I, padre degli imperatori Giuseppe I e Carlo VI, in caso di mancanza di successori maschi le figlie di Giuseppe I avrebbero dovuto prevalere su quelle di Carlo VI. Ma nell'atto del matrimonio Maria Amalia aveva rinunciato ai suoi diritti e Carlo Alberto aveva riconosciuto la \"Prammatica Sanzione\", che annullava le disposizioni di Leopoldo I. Tuttavia Carlo VII protest\u00f2 contro la \"Prammatica Sanzione\" e alla morte di Carlo VI avanz\u00f2 pretese sugli stati ereditari d'Austria. Conquistata con l'aiuto francese Praga, il 7 dicembre 1741 venne nominato re di Boemia e il 12 febbraio 1742 incoronato Imperatore del Sacro Romano Impero con il nome di Carlo VII, dopo due anni di vacanza della carica, seguiti al decesso di Carlo VI. Subito dopo l'incoronazione, per\u00f2, gli austriaci occuparono la Baviera ed egli dovette fuggire, ritrovandosi, a dispetto dei titoli, in condizioni tali da indurlo a paragonarsi al biblico Giobbe. La sua ascesa al trono imperiale fu favorita dal maresciallo Belle-Isle.\nL'anno successivo Carlo Alberto affid\u00f2 l'esercito bavarese al feldmaresciallo Friedrich Heinrich von Seckendorff. L'intervento di Federico II di Prussia, che apr\u00ec la seconda guerra di Slesia nell'agosto del 1744, sembr\u00f2 dare un po' di respiro alla Baviera, dalla quale le truppe austriache dovettero ritirarsi consentendo il rientro di Carlo Alberto. Tuttavia si tratt\u00f2 solo di una breve pausa, poich\u00e9 poco dopo gli austriaci la rioccuparono e Carlo Alberto si sottrasse a mala pena alla cattura da parte del nemico. La Baviera fu per\u00f2 liberata nel 1744 dagli alleati francesi e Carlo VII pot\u00e9 cos\u00ec ritornare alla sua capitale.\nAlla sua morte, avvenuta il 20 gennaio 1745 venne sepolto nella Chiesa dei Teatini di Monaco di Baviera, mentre il suo cuore venne sepolto nella \"Gnadenkapelle\" di Alt\u00f6tting.\nFu il figlio Massimiliano Giuseppe, suo successore come elettore e duca di Baviera, a chiudere il conflitto con l'Austria sottoscrivendo, pochi mesi dopo la morte del padre, il trattato di F\u00fcssen (22 aprile 1745).\nCultura.\nIl regno di Carlo Alberto fu il culmine dell'era rococ\u00f2 bavarese. Il castello di Nymphenburg fu completato durante il suo regno: il gran circolo (Schlossrondell) delle dimore barocche erette l\u00ec era inteso come punto di partenza per una nuova citt\u00e0 (Carlstadt), ma questo non avvenne. Carlo Alberto dimor\u00f2 l\u00ec e il palazzo divenne la residenza estiva preferita dei sovrani di Baviera. Per la Residenza di Monaco, Carlo Alberto ordin\u00f2 la costruzione della Galleria Ancestrale e delle Sale Ornate. Acquist\u00f2 il Palazzo Porcia nel 1731 e fece restaurare la villa in stile rococ\u00f2 nel 1736 per una delle sue amanti, la contessa Topor-Morawitzka; la villa prese il nome dal marito della contessa, il principe Porcia. Ordin\u00f2 anche a Fran\u00e7ois de Cuvilli\u00e9s, capo architetto della corte, di costruire il Palazzo Holnstein per un'altra sua amante, Sophie Caroline von Ingenheim, la contessa Holnstein, tra il 1733 e il 1737. Cuvilli\u00e9s costru\u00ec l'Amalienburg a Monaco anche per Carlo Alberto e sua moglie Maria Amalia, un elaborato casino di caccia progettato in stile rococ\u00f2 tra il 1734 e il 1739. Tra gli artisti bavaresi pi\u00f9 dotati ai tempi di Carlo Alberto vi furono Johann Michael Fischer, Cosmas Damian Asam e Egid Quirin Asam, Johann Michael Feuchtmayer, Matth\u00e4us G\u00fcnther, Johann Baptist Straub e Johann Baptist Zimmermann.\nMatrimonio ed eredi.\nDal matrimonio con Maria Amalia d'Asburgo nacquero i seguenti figli:\nEbbe inoltre anche un figlio illegittimo da Sophie Caroline von Ingelheim:"}
{"id": "458786", "revid": "599013", "url": "https://it.wikipedia.org/wiki?curid=458786", "title": "Colonna di Nelson", "text": "La colonna di Nelson (in inglese \"Nelson's Column\"), \u00e8 un colonna commemorativa che si trova a Trafalgar Square, a Londra, nel Regno Unito.\nEretta per commemorare Horatio Nelson, caduto nel 1805 nella battaglia di Trafalgar, la colonna venne costruita tra il 1840 e il 1843 basandosi su un progetto di William Railton e ad un costo di 47,000 sterline.\nStoria.\nIl monumento fu costruito tra il 1840 e il 1843 per commemorare la morte dell'ammiraglio Horatio Nelson alla battaglia di Trafalgar, nel 1805. La statua di Nelson \u00e8 alta 5,5\u00a0m e si trova sopra una colonna di granito alta 46\u00a0m di circa 3\u00a0m di diametro. La statua, di arenaria, \u00e8 orientata verso sud verso il Palazzo di Westminster e il Pall Mall. La cima della colonna ha un capitello corinzio (ispirato alle colonne del tempio di Marte Ultore di Roma) ed \u00e8 decorato con foglie d'acanto in bronzo ottenute dalla fusione di cannoni britannici. Il piedistallo \u00e8 decorato da quattro pannelli che raffigurano le quattro grandi vittorie di Nelson ottenuti dalla fusione dei cannoni francesi catturati. Nel 1868 agli angoli del piedistallo furono aggiunti quattro grandi leoni di bronzo.\nIl monumento fu progettato dall'architetto William Railton nel 1838 e costruito dalla ditta Peto &amp; Grissell. Il modello originale in pietra in scala 1:22 al National Maritime Museum a Greenwich. La statua fu scolpita da Edward Hodges Baily della Royal Academy; ai suoi piedi si trova una piccola targa di bronzo che riporta il suo nome. Il costo dell'intero monumento fu di 47.500 sterline dell'epoca, equivalenti a circa 6,5 milioni di euro, in parte raccolto con sottoscrizioni pubbliche.\nLa colonna fu restaurata completamente tre volte, l'ultima nel 2006; in quell'occasione fu riparato meglio un braccio che era stato colpito da un fulmine nel 1880 e la struttura venne ripulita con un getto d'acqua e con lievi abrasivi. Il costo dell'operazione, 420.000 sterline (circa \u20ac 600.000) fu coperto dalle assicurazioni Zurich, che in cambio furono autorizzate a ricoprire i ponteggi con la propria pubblicit\u00e0. Prima del restauro furono effettuati dei rilievi laser durante i quali fu scoperto che la colonna era pi\u00f9 corta di quello che si pensasse. L'altezza del monumento, dal primo gradino del piedistallo alla punta del cappello dell'ammiraglio \u00e8 di 51,64\u00a0m (169 piedi e 5 pollici) contro i 56,39 (185 piedi) che si ritenevano essere la sua altezza.\nScalate.\nJohn Noakes, co-presentatore del programma della BBC per bambini \"Blue Peter\", scal\u00f2 la colonna negli anni settanta.\nAnche Gary Wilmot intraprese l'arrampicata del monumento nel 1989 per emulare la \u00abscalata d'inaugurazione\u00bb tenutasi nel 1843. Indossando vestiti vittoriani e un cappello da marinaio, Wilmot una volta giunto sulla sommit\u00e0 del monumento favor\u00ec con sandwich e t\u00e8, per poi riscendere.\nIn ogni caso, molto spesso la colonna viene scalata come \"trovata pubblicitaria\" per aumentare la sensibilit\u00e0 pubblica su problematiche ambientali, sociali o politiche. A proposito, si ricordano:\nAltri monumenti dedicati a Nelson.\nLa colonna di Nelson \u00e8 solo il pi\u00f9 celebre di una serie di monumenti dedicati all'ammiraglio Horatio Nelson che furono eretti nel Regno Unito e nei territori che facevano parte dell'Impero britannico subito dopo la sua morte."}
{"id": "458788", "revid": "1610933", "url": "https://it.wikipedia.org/wiki?curid=458788", "title": "Scimmia urlatrice", "text": ""}
{"id": "458789", "revid": "1573940", "url": "https://it.wikipedia.org/wiki?curid=458789", "title": "Zygaenidae", "text": "Gli Zigenidi (Zygaenidae ) sono una famiglia di Lepidotteri appartenente alla superfamiglia Zygaenoidea. Comprendono circa 800 specie nel mondo.\nDescrizione.\nPur essendo delle falene, hanno abitudini diurne. Il volo \u00e8 piuttosto lento, le antenne claviformi, talvolta bipettinate nei maschi delle Procridinae. L'apertura alare \u00e8 in genere di 3-4 cm.\nL'aspetto \u00e8 di una lucentezza metallica. Nelle Zygaeninae prevalgono i colori blu o nero con macchie sgargianti di colore bianco, rosso o giallo. Nelle Procridinae dominano invece il verde o l'azzurro, a tinta unita. Le Chalcosiinae sono rappresentate in Europa dall'unica specie \"Aglaope infausta\", una piccola farfalla di colore grigio e rosa, ma molte specie dell'Asia sudorientale hanno ali ampie e colori vivaci che ricordano le farfalle diurne o le Erebidae Arctiinae.\nI colori brillanti sono aposematici, cio\u00e8 rappresentano un avvertimento per i predatori, che le Zigenidi sono disgustose: infatti, in tutti gli stadi del loro ciclo vitale, contengono sostanze tossiche, in particolare Acido cianidrico (HCN), che ricavano da piante come Lotus ma che riescono a sintetizzare anche autonomamente qualora nell'ambiente manchino piante produttrici di tali sostanze. Spesso queste colorazioni sono simili a quelle di altre specie aposematiche appartenenti a famiglie filogeneticamente anche lontane, come le Erebidae, o addirittura ad altri ordini di insetti (mimetismo m\u00fclleriano).\nLe larve di due sottofamiglie, Chalcosiinae e Zygaeninae, presentano delle cavit\u00e0 in cui immagazzinano il cianuro e da cui secernono alcune gocce come meccanismo di difesa.\nIl bruco \u00e8 generalmente giallo o giallo verdastro, con macchie nere e/o bianche, e di forma tozza. Le \"Zygaena\" si sviluppano prevalentemente su Leguminose, ad esempio \"Securigera varia\", (sottogeneri \"Zygaena\" e \"Agrumenia\") o su Ombrellifere (sottogenere \"Mesembrynus\"), mentre le Procridinae presentano una maggiore variet\u00e0 di piante alimentari.\nDistribuzione.\nLa maggior parte delle Zigenidi \u00e8 tropicale e il maggior numero di specie si riscontra in Asia, ma sono molto diffuse anche nelle regioni a clima temperato, come tutta l'area del Mar Mediterraneo, fino ai 2000 m di altitudine.\nTassonomia.\nLa famiglia delle Zygaenidae comprende le seguenti sottofamiglie, tre delle quali sono presenti anche in Europa: "}
{"id": "458791", "revid": "547034", "url": "https://it.wikipedia.org/wiki?curid=458791", "title": "Casimiro III di Polonia", "text": "Figlio minore di Ladislao I \u0141okietek ed Edvige di Kalisz, risult\u00f2 l'ultimo monarca della dinastia dei Piast attivo sul trono reale e nella storiografia \u00e8 considerato uno dei sovrani pi\u00f9 importanti della Polonia.\nDopo aver curato con grande attenzione innanzitutto i rapporti diplomatici con il regno di Boemia e l'Ordine teutonico, nel 1335 riusc\u00ec a far rinunciare il re ceco Giovanni di Lussemburgo alle sue pretese al trono polacco. In seguito, nel 1348, giunse a una pace a Namys\u0142\u00f3w con i cechi che preserv\u00f2 lo status quo e non vide Casimiro rinunciare ai suoi diritti sulla Slesia. A seguito della firma della pace di Kalisz del 1343, riconquist\u00f2 la Cuiavia e la terra di Dobrzy\u0144 occupate dai cavalieri teutonici, rinunciando temporaneamente ai suoi diritti su Danzica, in Pomerania. Pi\u00f9 tardi, nel 1356, dovette rinunciare all'intera Slesia con la sottoscrizione del trattato di Praga. Il regno d'Ungheria si rivel\u00f2 principale alleato del monarca polacco sullo scenario internazionale. Grazie all'ausilio dei magiari, negli anni 1340 le spedizioni polacche nel Principato di Galizia-Volinia terminarono con dei successi. In politica interna, Casimiro si preoccup\u00f2 di realizzare un codice di leggi (i cosiddetti statuti), di rafforzare il sistema difensivo interno e di sviluppare il livello di urbanizzazione delle citt\u00e0. Nel 1364 fond\u00f2 l'Accademia di Cracovia, precursore della futura Universit\u00e0 Jagellonica e considerata uno dei principali istituti di cultura presenti in terra polacca ancora oggi.\nMalgrado si sia sposato quattro volte, non ebbe mai un erede legittimo, con il risultato che, dopo la morte di Casimiro, il trono polacco pass\u00f2 in mano a suo nipote Luigi I d'Ungheria, sulla base di precedenti accordi.\nBiografia.\nPrimi anni.\nCasimiro nacque il 30 aprile 1310 a Kowal come figlio pi\u00f9 giovane di Ladislao I di Polonia ed Edvige di Kalisz. Al momento del battesimo, gli fu assegnato il nome di suo nonno Casimiro, principe di Cuiavia. Il giovanissimo nobile aveva due fratelli maggiori, Stefano e Ladislao: quando essi morirono rispettivamente nel 1306 e nel 1312, Casimiro divenne l'unico erede di suo padre all'et\u00e0 di due anni. Aveva inoltre tre sorelle, ovvero Cunegunda, Elisabetta ed Edvige.\nDel futuro erede al trono, che crebbe nel Wawel, non sono noti i suoi insegnanti in et\u00e0 scolare, ma si immagina che questi fossero il fidato diplomatico di Ladislao I Spycimir Leliwita, l'eccezionale intellettuale e avvocato Jaros\u0142aw Bogoria da Skotnik e/o, secondo taluni, un francescano. Quando il principe raggiunse i 10 anni di et\u00e0, sua sorella Elisabetta si spos\u00f2 con il re ungherese Carlo Roberto d'Angi\u00f2. Negli anni successivi, Casimiro fu ospite frequente della corte amica di Buda, che all'epoca rappresentava un rinomato centro culturale e politico dell'Europa centro-orientale.\nPiani matrimoniali.\nNel giugno o luglio 1315, Casimiro, all'et\u00e0 di cinque anni, divenne il fidanzato promesso della principessa ereditaria ceca Bona, figlia di Giovanni di Lussemburgo. Il matrimonio con la figlia di quest'ultimo doveva risolvere il problema delle pretese di Giovanni al trono polacco, ma quando gli nacquero due figli di sesso maschile decise di avanzare di nuovo le sue pretese. Alla luce dell'aumento delle tensioni diplomatiche, la rappresentanza ceca ruppe il fidanzamento probabilmente nel 1318 o 1319. Il 22 maggio 1322 Bona risultava gi\u00e0 promessa al principe Federico II di Mei\u00dfen, ma alla fine Jutta spos\u00f2 la sesta persona che gli era stata imposta, ovvero il principe di Normandia Giovanni II.\nNel 1321 o 1322 Casimiro era stato \"dirottato\" verso Anna, figlia di Federico I d'Asburgo. Il progetto matrimoniale probabilmente naufrag\u00f2 dopo il 28 settembre 1322, cio\u00e8 dopo la sconfitta di Federico nella battaglia di M\u00fchldorf. Per suggellare l'alleanza appena conclusa con la Lituania, il 16 ottobre 1325, all'et\u00e0 di 15 anni, il principe fu dato in sposa alla figlia del granduca di Lituania Gediminas Aldona la quale, prima del suo matrimonio, ricevette il sacramento del battesimo e il nome di Anna.\nNel 1327 o poco dopo il matrimonio, il futuro re si ammal\u00f2 gravemente. Il morbo del principe dovette metterlo in serio pericolo la sua vita, poich\u00e9 vengono segnalate le incessanti preghiere della regina votatasi al santo patrono della dinastia angioina, San Luigi, la cui celebrazione cadeva il 19 agosto. Tale indizio potrebbe lasciare intendere che la malattia colse da quel giorno il nobiluomo. L'unico scritto relativo a questo periodo della vita di Casimiro risulta la bolla papale parzialmente distrutta emessa da Giovanni XXII tra il 14 novembre e il 13 dicembre 1327. Il documento rappresentava una risposta a una lettera inviata della regina polacca in cui il pontefice esprimeva la sua gioia per la guarigione di Casimiro.\nViaggio in Ungheria.\nNegli ultimi anni della sua vita, Ladislao I cerc\u00f2 di istruire suo figlio al ruolo che avrebbe dovuto ricoprire. In questo contesto, nel 1329, il padre lo mand\u00f2 alla corte ungherese a Visegr\u00e1d per ottenere il supporto militare o per stringere l'alleanza contro la coalizione teutonico-ceca. La prima missione diplomatica del principe termin\u00f2 con un successo.\nDurante la permanenza di Casimiro alla corte magiara, secondo alcune fonti, egli sarebbe divenuto protagonista di uno scandalo morale. Gli storici non sono certi dell'effettivo accadimento di tale evento, mentre alcuni dubitano della ricostruzione fornita dalle versioni coeve senza stroncarla del tutto. Stando a quanto riferito, il principe polacco aveva intrecciato una relazione clandestina con la bella Clara Zach, la cameriera di sua sorella Elisabetta. Un'altra ricostruzione degli eventi pi\u00f9 polemica presenta l'incidente come uno stupro. In entrambe le versioni si menziona il counvolgimento della regina Elisabetta all'organizzazione di un appuntamento tra Casimiro e Clara, la quale avrebbe dovuto portare la sua serva nella camera da letto del fratello e lasciarli soli. Dopo la partenza del principe, il caso venne alla luce, presumibilmente grazie all'interessamento di alcune spie teutoniche. Il 17 aprile 1330 Feliciano Zach, padre, cavaliere e inviato reale di Klara, volle vendicarsi e arriv\u00f2 a corte con l'intenzione di uccidere la coppia reale. Casimiro venne ferito lievemente al braccio, ma la consorte, nel tentativo di proteggere i figli perse quattro dita della mano destra. Quando si avvent\u00f2 sui principi, fu ucciso da Giovanni Cselenyi, il cortigiano della regina. Il re ordin\u00f2 che il corpo dell'assassino fosse smembrato ed esposto al pubblico nelle principali citt\u00e0 ungheresi. Su istigazione dell'aristocrazia, desiderosa di accamparsi i numerosi feudi di Zach, i parenti di Feliciano vennero uccisi e Clara stessa fu sfigurata. I membri sopravvissuti della famiglia trovarono rifugio in Polonia.\nNessuno scritto dell'epoca collega in alcun modo l'attacco con la persona di Casimiro, n\u00e9 menziona la disgrazia in cui Clara e i suoi consanguinei sarebbero caduti a seguito dell'attacco. La narrazione si deve a fonti molto tarde dei cavalieri teutonici, cos\u00ec come al messaggio di un anonimo cronista veneziano e a una cronaca rimata di Henryk von M\u00fcgeln. Gli scritti disponibili andarono utilizzati da Jan D\u0142ugosz per presentare la versione degli eventi nella sua cronaca. In virt\u00f9 di queste considerazioni, date le numerose incertezze relative alla vicenda, le perplessit\u00e0 avanzate dagli storici trovano pi\u00f9 di qualche fondamento. Si tenga presente inoltre che spesso l'ordine teutonico riservava critiche serrate a Casimiro nel tentativo di denigrare il Regno di Polonia. Jan D\u0105browski commenta in maniera assai critica la ricostruzione, ritenendolo non pi\u00f9 di un pettegolezzo. Un altro studioso biancorosso, Jerzy Wyrozumski, si limita a confermare l'opinione espressa da D\u0105browski.\nGovernatore della Grande Polonia, Sieradz e Cuiavia.\nAncor prima che Casimiro fosse inviato in Ungheria, nel febbraio del 1329, partecip\u00f2 alla spedizione armata guidata da suo padre nella terra di Che\u0142mno. Il 26 maggio 1331, in un incontro a Ch\u0119ciny, Ladislao I nomin\u00f2 suo figlio governatore della Grande Polonia, di Sieradz e della Cuiavia. Non \u00e8 chiaro cosa avesse spinto il re a conferire l'incarico appena esposto, ma possibile che ci\u00f2 accade in preparazione di un attacco simultaneo dei teutonici e dei cechi, il quale sarebbe meglio stato gestito se Casimiro avesse gestito la campagna direttamente nella regione. Per Feliks Kiryk il ruolo assegnato al principe non si estendeva oltre la necessit\u00e0 di organizzare meglio una difesa contro i cavalieri teutonici, mentre Stanis\u0142aw Szczur lo identifica come uno dei tentativi di Ladislao di riformare l'amministrazione, rimpiazzando chi ricopriva il ruolo di starosta con un membro della dinastia dei Piast. Secondo Jerzy Wyrozumski e Feliks Kiryk il ruolo di governatore era solo nominale, perch\u00e9 non vi \u00e8 nessun documento emesso da Casimiro in veste di governatore.\nLa nomina di Casimiro a governatore spinse l'appena deposto starosta Wincenty di Szamotu\u0142y a tradire la causa polacca. Una volta stabiliti dei contatti con il margravio di Brandeburgo, Wincenty gli promise che, qualora il re gli avesse arrecato danno alcuno, sarebbe passato dalla sua parte con gli uomini dei feudi che amministrava nel conflitto contro la Polonia. Il nobile fu ritenuto responsabile di aver spronato i cavalieri teutonici ad invadere la Grande Polonia nel mese di luglio del 1329, avendo altres\u00ec informato i comandanti dell'ordine cavalleresco che Casimiro era rimasto a Pyzdry a capo di una piccola guarnigione. I teutonici attaccarono la citt\u00e0 il 27 luglio e, in maniera fortunosa, il principe riusc\u00ec a scampare all'assalto.\nLa coalizione teutonico-lussemburghese pianific\u00f2 un grande attacco per settembre: tuttavia, il re ceco Giovanni era assorbito da altre questioni. Solo alla notizia della morte inaspettata del duca di G\u0142og\u00f3w Premislao, il cui dominio era rivendicato da un alleato della Polonia, il duca di \u015awidnica Boleslao II il Piccolo, Giovanni si appropinqu\u00f2 a G\u0142og\u00f3w e diede il via al suo assedio. La citt\u00e0 capitol\u00f2 il 2 ottobre 1331 e questo ritardo si rivel\u00f2 sufficiente per impedire alle truppe ceche di raggiungere quelle teutoniche alle porte di Kalisz.\nIn assenza di truppe alleate, i cavalieri teutonici annullarono l'assedio e iniziarono una ritirata, durante la quale si verific\u00f2 la battaglia di P\u0142owce, alle cui battute iniziali prese parte anche Casimiro. Tra le molte fonti, invero alcune abbastanza ambigue, si ritiene che la versione pi\u00f9 plausibile sia quello che riferisce dello scontro tra Ladislao e le truppe teutoniche che parteciparono alla spedizione in Polonia (il resto and\u00f2 a Brze\u015b\u0107 Kujawski, attaccata immediatamente dopo). In una prima fase, approfittando dell'effetto sorpresa, prevalsero i polacchi, ma all'arrivo dei rinforzi teutonici si entr\u00f2 in una fase di stallo. La propaganda dell'ordine religioso diffuse l'idea che Casimiro fosse fuggito dal campo di battaglia in preda al panico, ma un'interpretazione successiva sosteneva che si fosse ritirato per volere di suo padre. \u00c8 quest'ultima versione quella riportata per la prima volta nella cronaca di Jan D\u0142ugosz, bench\u00e9 non sia il resoconto considerato pi\u00f9 verosimile. Le fonti informano che alcuni dei cavalieri polacchi hanno lasciato il campo di battaglia prima della decisione finale.\nDopo il 15 agosto 1332, Casimiro prese parte a una spedizione di rappresaglia ordinata da Ladislao I nella terra di Che\u0142mno (secondo Jan D\u0105browski sarebbe stata invece comandata dal principe stesso). Sotto la pressione del papa, tuttavia, si concluse una tregua a Drw\u0119ca, con entrambe le parti concordarono di trasferire la controversia all'arbitrato di Carlo Roberto e Giovanni di Lussemburgo. In seguito, l'esercito polacco attacc\u00f2 i principi di G\u0142og\u00f3w, che fino a quel momento avevano spesso favorito con dei sotterfugi l'ordine. L'offensiva su Ko\u015bcian che ne segu\u00ec fu guidata dal principe Casimiro, alla testa dei rinforzi ungheresi, e indirizzata verso la guarnigione nemica composta da un centinaio di uomini. Secondo la cronaca di Jan D\u0142ugosz, l'operazione nei pressi di Ko\u015bcian and\u00f2 condotta da Casimiro di propria iniziativa e forse addirittura contro la volont\u00e0 del padre. Questo potrebbe indicare che Ladislao non voleva esporre il suo unico figlio ai pericoli generati da eventi bellici.\nIncoronazione.\nLadislao I mor\u00ec, secondo la versione storicamente pi\u00f9 accreditata, il 2 marzo 1333. Prima della sua dipartita, ordin\u00f2 a suo figlio di recuperare la Cuiavia, espugnara dai cavalieri teutonici, insieme alla terra di Dobrzy\u0144 e probabilmente alla Pomerania. Al congresso dei cavalieri polacchi, Casimiro fu proclamato all'unanimit\u00e0 nuovo sovrano e fu fissata la data dell'incoronazione. Inaspettatamente, la regina Edvige si oppose all'incoronazione di sua nuora Aldona, sostenendo che ci potesse essere una sola sovrana nel paese. Alla fine, tuttavia, cedette alle richieste di desistere effettuate da Casimiro e si ritir\u00f2 dalla scena politica per trasferirsi nel convento di monache clarisse a Stary S\u0105cz. Il 25 aprile l'arcivescovo di Gniezno Janis\u0142aw incoron\u00f2 a Cracovia la coppia reale.\nPolitica estera.\nCondizione geopolitica al momento dell'incoronazione.\nQuando il ventitreenne Casimiro sal\u00ec al potere nel 1333, lo Stato polacco sperimentava condizioni difficili. Vasto poco di pi\u00f9 che 100.000 km\u00b2, si componeva di due province, la Grande e la Polonia separate da due ducati feudali: Sieradz e \u0141\u0119czyca. Pur essendo entrambi governati da due nipoti di Ladislao, nessuno poteva garantire che alla sua morte essi avrebbero obbedito al figlio. La Cuiavia, la terra di Dobrzy\u0144 e la Pomerania erano state occupate dai teutonici, con i quali rimase in vigore una tregua fino alla Pentecoste, cio\u00e8 fino al 23 maggio 1333. Le relazioni con Brandenburgo non apparivano in buona condizione e la Polonia era formalmente in guerra con i cerchi. Il ducato di Slesia, ad eccezione di \u015awidnica, Jawor e Zi\u0119bice, riconobbero la sovranit\u00e0 boema, cos\u00ec come il principato di P\u0142ock. I restanti principati della Masovia preservarono la propria indipendenza, ma i loro governanti si mostrarono sin da subito riluttanti verso il nuovo monarca. Il principe di Galizia-Volinia Jurij II, una realt\u00e0 che sovente appoggiava Cracovia, si trovava in una posizione ancor pi\u00f9 precaria di quella di Casimiro e dunque non era in condizione di garantire nessun ausilio al di l\u00e0 di mere dichiarazioni. I rapporti con il pagano Granducato di Lituania erano buoni, ma allearsi con Vilnius avrebbe portato il Regno di Polonia a un isolamento internazionale, esattamente come era accaduto alla fine del regno di Ladislao I. Soltanto la corona dell'Ungheria diede sostegno al monarca polacco, ma si trattava comunque di un appoggio non primario, considerando che il regno magiaro era in ottimi rapporti con realt\u00e0 ben pi\u00f9 potenti della Polonia. A tutto ci\u00f2, come se non bastasse, si aggiungeva la questione del titolo reale: agli occhi del mondo Casimiro era il re di Cracovia, mentre il legittimo sovrano di Polonia era Giovanni I di Boemia.\nRapporti con la casata dei Lussemburgo e dei Wittelsbach.\nConsiderate tutte le condizioni al momento della sua salita al trono, la priorit\u00e0 pi\u00f9 urgente per il re risultava quella di impedire la ripresa della guerra, a maggior ragione contro un'alleanza straniera, se si pensa al fatto che i cavalieri teutonici e i Lussemburgo avrebbero sicuramente potuto approfittare della fragilit\u00e0 polacca. La controversia con i primi doveva essere risolta dall'arbitrato dei monarchi ungherese e ceco. La posizione in veste di giudice di Giovanni di Lussemburgo sarebbe stata sicuramente sfavorevole alla Polonia, ragion per cui era necessario fare pace con lui il prima possibile. Tale operazione non si rivel\u00f2 cosa facile, in quanto il 26 agosto 1332 il sovrano eman\u00f2 un documento in cui prometteva ai cavalieri teutonici che non avrebbe stretto accordi con il \u00abre di Cracovia\u00bb. Al fine di mettere ancor pi\u00f9 in difficolt\u00e0 l'avversario, ci si prodig\u00f2 per dare vita a un'alleanza con i Wittelsbach. Il primo passo verso una pi\u00f9 stretta cooperazione pass\u00f2 per la conclusione di un'intesa biennale sulla cooperazione di frontiera con il margravio di Brandeburgo, Ludovico (figlio dell'imperatore) il 31 luglio 1333 contro saccheggi e rapine. Quando Enrico di Carinzia mor\u00ec nell'aprile 1335, scoppi\u00f2 una lotta per il potere tra i Lussemburgo, gli Asburgo e i Wittelsbach. L'accordo tra Asburgo e Wittelsbach ai danni della prima casata menzionata rendeva il re di Polonia un ottimo potenziale alleato per contrastare Giovanni di Lussemburgo. Per questo motivo, il 16 maggio 1335, a Francoforte sull'Oder, una delegazione composta da nobili della Grande Polonia concluse un accordo preliminare di alleanza con il margravio Ludovico il Bavaro da finalizzare il 24 giugno. Consapevole della minaccia, Giovanni di Lussemburgo decise dunque di negoziare con Casimiro inviando alla corte di lui suo figlio Carlo (IV) per intavolare delle trattative. I negoziati si conclusero con la firma di una tregua a Sandomierz il 28 maggio fino al 24 luglio 1336. I contenuti dell'atto si estendevano anche gli alleati della Polonia, incluso tra gli altri il re ungherese Carlo Roberto. Si stabil\u00ec inoltre che una qualsiasi violazione della tregua da parte dei sudditi sarebbe stata punita da tribunali appositamente costituiti a Kalisz e Breslavia. Ai cavalieri teutonici non fu permesso di negoziare, circostanza che si rivel\u00f2 un successo significativo della diplomazia polacca. Bench\u00e9 il re ceco avesse precedenti obblighi nei loro confronti, la situazione internazionale favorevole alla Polonia contribu\u00ec alla definitiva rottura della coalizione tra lo Stato monastico e i Lussemburgo.\nDopo aver raggiunto l'intesa con Giovanni, Casimiro si prodig\u00f2 per rinviare la ratifica dell'accordo con i Wittelsbach. A tale scopo mand\u00f2 una delegazione composta da vari membri di spicco della nobilt\u00e0 e del clero polacco a Chojna, dove il 20 giugno questi conclusero un accordo che disciplinava nel dettaglio la portata dell'assistenza reciproca contro i nemici e l'ammontare della dote della figlia di Casimiro, Cunegunda, che doveva sposare il figlio minore dell'imperatore, Ludovico il Bavaro. Si pose pure la condizione che il rapporto di cooperazione sarebbe sopravvissuto anche in caso di morte di uno dei futuri coniugi. Concordate pure data (8 settembre) e luogo (a Wiele\u0144 o Dobiegniewo) della ratifica del trattato e dello scambio di documenti tra il re e il margravio di Brandeburgo, (8 settembre), Casimiro fu capace da un lato di esercitare pressioni su Giovanni di Lussemburgo, mentre dall'altro evit\u00f2 la necessit\u00e0 di prendere impegni definitivi con i Wittelsbach, poich\u00e9 un'alleanza con l'imperatore avrebbe potuto allontanare la Santa Sede, che era ostile ai Wittelsbach, dalla Polonia, circostanza non auspicabile nel contesto della disputa con i teutonici. Alla fine, Casimiro si scus\u00f2 dalla ratifica del trattato con una lettera formulata in modo tale che, se i negoziati con i lussemburghesi fossero falliti, l'idea di un'alleanza avrebbe potuto essere riconsiderata. Dopo la conclusione dell'accordo con i Lussemburgo, l'alleanza polacco-brandeburghese assunse una portata superflua. Al contempo, i rapporti con i Wittelsbach iniziarono a raffreddarsi e divennero apertamente ostili quando scoppi\u00f2 un conflitto tra Giovanni di Lussemburgo e Luigi IV nel 1338. Casimiro a quel punto sostenne il suo alleato, contando sul suo supporto nei conflitti con i cavalieri teutonici.\nAd agosto, il re sped\u00ec un'ambasciata dalla Piccola Polonia a Tren\u010d\u00edn, conferendole dei poteri circoscritti per indicare i limiti della loro rappresentanza. I negoziati si tennero con la partecipazione del vescovo Nicola (un rappresentante di Carlo Roberto) con il principe ceco Carlo di Lussemburgo. Concordati i preliminari di pace, fu emesso un documento il 24 agosto che includeva una dichiarazione della volont\u00e0 di Giovanni di Lussemburgo e di suo figlio di rinunciare ai loro diritti al titolo di re di Polonia. Non \u00e8 certo quali fossero invece gli obblighi della parte polacca: nella storiografia, specialmente quella pi\u00f9 antica, si immaginava che Casimiro avesse rinunciato alle sue pretese sulla Slesia. Tuttavia, secondo un filone pi\u00f9 recente, la questione dei diritti di Casimiro non and\u00f2 affatto sollevata, ma la parte polacca dovette impegnarsi a non violare i confini cechi in Slesia e Masovia e a non esercitare alcuna pressione sulla nobilt\u00e0 locale per costringerla a riconoscere la sovranit\u00e0 polacca o a confermare i diritti dei re boemi su questi principati. A seguito dei negoziati tenutisi a Tren\u010d\u00edn, la cancelleria del re ceco cess\u00f2 di riferirsi a Casimiro come \u00abre di Cracovia\u00bb e rimosse il termine \u00abre di Polonia\u00bb dal titolo di Giovanni di Lussemburgo. Casimiro avrebbe dovuto emettere i documenti del trattato in ottobre, ma ci\u00f2 non avvenne. Probabilmente questi attese ulteriori sviluppi della situazione per comprendere come meglio agire.\nAlla pace si giunse il 19 novembre durante il congresso di Visegr\u00e1d, coinciso con le celebrazioni del giorno di Ognissanti. All'incontro parteciparono i re polacco, ceco e ungherese e, durante i negoziati, Casimiro respinse le condizioni poste a Tren\u010d\u00edn, affermando che i suoi rappresentanti avevano travalicato i poteri loro concessi. Carlo Roberto medi\u00f2 in nuovi negoziati tra il re di Polonia e Giovanni di Lussemburgo, con il risultato che Casimiro, maggiormente al centro dello scenario internazionale, spunt\u00f2 condizioni assai pi\u00f9 favorevoli rispetto agli accordi passati. Al prezzo di 20.000 kopek di grossi di Praga (una cifra superiore al doppio delle entrate annuali provenienti dalle miniere di sale di Cracovia) Casimiro acquis\u00ec i diritti di Giovanni del Lussemburgo alla corona polacca, riottenendo per la Polonia una piccola porzione di territorio intorno al castello di Boles\u0142awiec. Secondo Tomasz Nowakowski, la Polonia avrebbe guadagnato il possesso di tale area a conduzione che demolisse il castello precedentemente presente. Il trattato non riferiva di alcun obbligo in capo a Casimiro nei confronti della Slesia. Una diversa ricostruzione \u00e8 quella fornita da Jacek Elminowski, il quale ritiene che tra i negoziati di Tren\u010d\u00edn e il congresso di Visegr\u00e1d non andrebbe trascurata la posizione del re ceco, che ne usc\u00ec infatti rafforzato avendo suggellato un'alleanza con Carlo Roberto. Alla luce di questa premessa, Elminowski ipotizza che, oltre al pagamento dell'ingente somma di denaro, Casimiro avesse dovuto rinunciare alle sue pretese sulla Slesia. Critici su questo punto sono Balzer e Jasienica, i quali sostengono che Casimiro dovette soltanto accettare la sovranit\u00e0 de facto presente in Slesia senza dover esplicitamente riconoscerla pure de iure. Qualunque sia la verit\u00e0, la pace fu rafforzata dal progetto del matrimonio del nipote omonimo di Giovanni di Lussemburgo, figlio del principe Enrico XIV di Bassa Baviera e di Margherita di Boemia, e la figlia di Casimiro, Elisabetta. Da quando ebbe luogo il congresso di Visegrad nel 1335, Casimiro era riuscito a farsi riconoscere come legittimo monarca della sua terra ed aveva anche avuto occasione, su invito del re ceco, di visitare Praga, dove trascorse alcuni giorni prima di tornare a nord. \nCasimiro si prodig\u00f2 nel tentativo di scongiurare definitivamente la prosecuzione del rapporto di cooperazione tra la casata dei Lussemburgo e lo Stato monastico. A tal fine, cerc\u00f2 di guadagnarsi il favore della nobile famiglia a partire dal giugno del 1336, mese in cui lui e il suo distaccamento di diverse centinaia di cavalieri giunsero in Moravia per aiutare i re di Boemia e Ungheria in vista di una spedizione indirizzata contro gli Asburgo. Secondo Pawe\u0142 Jasienica e Tomasz Nowakowski, oltre ad essere diretta contro gli Asburgo la campagna era progettata anche a scapito dei Wittelsbach. Un altro obiettivo di quest'operazione del re polacco avrebbe potuto essere quello di ottenere il favore di Roma, convinta oppositrice della coalizione Asburgo-Wittelsbach.\nIl 1 marzo 1338 i Lussemburgo conclusero un accordo con gli Angioini, ai sensi del quale questi ultimi si impegnavano ad assistere i governanti della Boemia nell'eventualit\u00e0 in cui Casimiro avesse invaso uno dei feudi dei Lussemburgo in Slesia. Forse perch\u00e9 venuto a conoscenza di ci\u00f2, il 9 febbraio 1339 il monarca polacco emise un atto poi recapitato ai Lussemburgo in cui dichiarava che non avrebbe violato le terre boeme. Secondo Pawe\u0142 Jasienica, Casimiro risultava obbligato dalla pace di Visegrad a emettere un simile documento a titolo di garanzia, ma il re lo ritard\u00f2 di oltre tre anni. Il fatto che si fosse affrettato a rendere pubbliche le sue intenzioni pacifiche si giustifica con quella ricostruzione la quale vorrebbe che egli preferiva agire senza alcun nemico esterno contro l'ordine teutonico.\nIn vista della disputa ancora irrisolta con lo Stato monastico e del coinvolgimento delle forze polacche nei combattimenti per la Rutenia Rossa in corso dal 1340, Casimiro inizi\u00f2 i tentativi di concludere un'alleanza con il Lussemburgo. Questa doveva essere rafforzata dal matrimonio di Margherita di Boemia (figlia recentemente rimasta vedova di Giovanni di Lussemburgo) e il re polacco (la cui prima moglie era morta nel 1339), ma quando Casimiro giunse a Praga la sua promessa si ammal\u00f2 e spir\u00f2 l'11 luglio 1341. Tuttavia, due giorni dopo, nonostante questo evento imprevisto, si procedette comunque a suggellare l'accordo polacco-ceco. Solo alcuni dei documenti sono sopravvissuti fino ad oggi, ragion per cui alcuni obblighi possono rimanere soltanto oggetto di congetture. \u00c8 noto che Casimiro si impegn\u00f2 a sostenere i lussemburghesi contro ogni nemico tranne il ducato di \u015awidnica e il Regno d'Ungheria e a negoziare i piani matrimoniali dei rispettivi figli con la corte ceca. Gli obblighi dei Lussemburgo nei confronti della Polonia risultano sconosciuti: bench\u00e9 si possa ipotizzare che riguardassero la promessa di un sostegno militare in caso di bisogno, non si pu\u00f2 sapere se questa disposizione si estendesse anche in caso di guerra con l'ordine (ne dubita Feliks Kiryk). Con il consenso dei Lussemburgo, Casimiro ricevette quindi la terra di Namys\u0142\u00f3w (ovvero, oltre alla stessa Namys\u0142\u00f3w, anche Kluczbork, Byczyna e Wo\u0142czyn) a titolo di pegno per un prestito concesso a Boleslao III il Prodigo. L'intento di una simile operazione era chiaro, in quanto generare questa condizione avrebbe potuto facilitare un potenziale acquisto di quelle zone in futuro. I Lussemburgo consigliarono al re polacco di maritare Adelaide d'Assia, la figlia del langravio dell'Assia Enrico II. Casimiro segu\u00ec il consiglio e il 29 settembre spos\u00f2 la nobildonna a Pozna\u0144.\nIl sovrano polacco non ricevette il sostegno che immaginava nella disputa contro lo Stato monastico. Tuttavia, dopo aver stipulato la pace di Kalisz con il vicino settentrionale, mantenne la sua parola al re ceco. Quando nel 1343 il nuovo principe di \u017baga\u0144 Enrico V di Ferro non rese omaggio a Giovanni di Lussemburgo, scatenando addirittura un conflitto e sottraendo ai cechi il controllo di G\u0142og\u00f3w per alcuni mesi, l'esercito polacco decise di attaccarlo. Nonostante Casimiro avrebbe potuto allearsi con lui, sovvertendo dunque gli equilibri di potere in Slesia, opt\u00f2 nei fatti per una soluzione diversa. \u00c8 verosimile ipotizzare che egli ritenne la posta in gioco troppo bassa per mettere a repentaglio i buoni rapporti faticosamente cuciti con i Lussemburgo, oppure che non vi era alcuna possibilit\u00e0 di un accordo con il principe ribelle. Casimiro aspirava a riprendere per la Grande Polonia la regione di Wschowa, che era, secondo l'autore della \"Cronaca della Cattedrale di Cracovia\", nelle mani dei duchi di \u017baga\u0144. Dalla parte di Enrico V il Ferro figuravano i suoi zii Giovanni di Scinawa e Corrado I di Ole\u015bnica. Nonostante la sconfitta subita nella battaglia di Ole\u015bnica per mano delle truppe di Corrado, i polacchi prevalsero nella guerra. Le devastazioni non mancarono, considerate le fiamme che avvamparono \u015acinawa e le vittime dei massacri compiuti nei principati di \u017baga\u0144 e \u015acinawa prima della caduta di Wschowa. In base al trattato di pace che ne segu\u00ec, Wschowa fin\u00ec incorporata nel regno polacco, mentre i Lussemburgo approfittarono della situazione e soggiogarono il nobile ribelle, promettendogli aiuto per riconquistare le terre perdute. Nel 1344 Enrico V rese omaggio al re ceco e da allora divenne un fedele vassallo dei sovrani cechi.\nRapporti con l'ordine teutonico.\nLa tregua della Polonia con i cavalieri teutonici fu prorogata pi\u00f9 volte fino al 24 giugno 1336, scongiurando cos\u00ec la minaccia della guerra. I precedenti accordi che prevedevano che la controversia fosse risolta dai re di Boemia e Ungheria andarono confermati. Il tribunale arbitrale si tenne alla convenzione di Visegrad nel 1335: ai negoziati partecip\u00f2 anche la delegazione dell'ordine, che forn\u00ec agli arbitri i documenti che provavano i diritti dei teutonici sulle terre contese. Casimiro, allo stesso modo, present\u00f2 dei documenti a sostegno della sua tesi. Dopo aver esaminato le argomentazioni di entrambe le parti, i giudici emisero un proprio verdetto. Prima del suo annuncio il 26 novembre, il re polacco raggiunse un'intesa con Giovanni di Lussemburgo: probabilmente, grazie a questa scelta si influenz\u00f2 un giudizio sfavorevole per l'ordine, con riferimento alla terra di Dobrzy\u0144. A livello storiografico ci sono opinioni diverse sul verdetto, in quanto non fu seguito dopo il suo annuncio. Secondo uno dei filoni, la sentenza doveva essere approvata dal papa, cosa che, grazie agli sforzi di Casimiro, non avvenne mai. Alcuni storici ritengono che non solo la Santa Sede lo avrebbe confermato, ma che anche il re e la regina d'Ungheria e i signori polacchi si accodarono a esso. Altri ancora ritengono che il papa non avesse alcuna autorit\u00e0 nella controversia, e che il verdetto obbligasse semplicemente le parti contendenti ad adottare i necessari provvedimenti per concludere la pace, indicando solo le sue condizioni preliminari. I contenuti pi\u00f9 importanti dell'atto riguardavano le seguenti regioni: la Cuiavia, la terra di Dobrzy\u0144, da trasferire temporaneamente a Siemowit II o al vescovo di Cuiavia finch\u00e9 Casimiro non avesse soddisfatto i termini della pace, dopodich\u00e9 le terre sarebbero state restituite alla Polonia (gli arbitri annullarono la concessione del 1329 di queste ultime all'ordine poich\u00e9 erano avvenute quando lo Stato monastico riteneva Giovanni di Lussemburgo legittimo re di Polonia), la Pomerania e Danzica, che sarebbero rimaste in possesso dei cavalieri teutonici a titolo di \u00abconcessione gratuita e perpetua\u00bb. Una simile soluzione pregiudicava qualsiasi ipotesi di vantare diritti reali per il re polacco su quelle destinazioni. Casimiro doveva inoltre accettare l'amministrazione straniera della terra di Che\u0142mno da parte dell'ordine in base ai diritti concessi dagli antenati del re. Le controparti dovevano infine rinunciare a ogni richiesta futura indirizzata all'ottenimento di danni di guerra e concedere l'amnistia ai sudditi fuggiti in territorio nemico durante le ultime lotte.\nL'esecuzione delle decisioni arbitrali avvenne immediatamente. Casimiro concluse un accordo con il principe Ladislao il Gobbo, anch'egli presente agli incontri Visegr\u00e1d, in base al quale gli consegn\u00f2 la terra di Dobrzy\u0144. Ladislao, a sua volta, stil\u00f2 e consegn\u00f2 un atto all'attenzione di Giovanni di Lussemburgo in cui rinunciava ai danni a lui dovuti. Poich\u00e9 n\u00e9 Casimiro n\u00e9 la controparte teutonica apparivano soddisfatti del risultato dell'arbitrato, non si affrettarono a dare piena esecuzione alla sentenza: il re non emise infatti alcun documento relativo alla rinuncia ai diritti sulla Pomerania, adducendo come pretesto difficolt\u00e0 di tipo tecnico, mentre i cavalieri teutonici non restituirono la Cuiavia \u00e8 la terra di Dobrzy\u0144 n\u00e9 la consegnarono a Siemowit II o al vescovo di Cuiavia. Avvicinandosi la fine della tregua, il 26 maggio Casimiro dichiar\u00f2 che avrebbe accettato il verdetto statuito dall'arbitrato e l'avrebbe attuato nel giro di dodici mesi che sarebbero partiti dal 24 giugno. Al contempo promise di non attaccare l'ordine durante questo lasso temporale e di risarcire i danni causati dalle possibili incursioni dei suoi sudditi. Un documento simile fu probabilmente emesso pure dal grande maestro, con il risultato che in pratica la tregua fu prorogata fino al 24 giugno 1337. Casimiro attendeva con fiducia la decisione del papa su due rimostranze polacche avanzate contro l'ordine e depositate ad Avignone nel luglio 1335. Una di esse fu portata dall'arcivescovo di Gniezno, il quale accusava i cavalieri teutonici di essersi impossessati di propriet\u00e0 ecclesiastiche, di aver distrutto e saccheggiate delle chiese, l'altra da Casimiro, che accusava i teutonici di essersi impossessati di terre appartenenti alla Polonia.\nPrima che il caso fosse analizzato dalla curia, nel marzo 1337, Giovanni di Lussemburgo avvi\u00f2 dei colloqui con i polacchi e i teutonici a Inowroc\u0142aw, auto-proclamandosi lui stesso come mediatore. Tuttavia, non si rivel\u00f2 del tutto imparziale in tale veste, poich\u00e9 molto probabilmente egli intendeva impedire al regno di estendersi e riconquistare la Pomerania. Poco prima dell'inizio dei negoziati, consegn\u00f2 un messaggio in cui confermava la concessione della Pomerania ai cavalieri teutonici, avvenuta nel 1329. Il pretesto formale risultava l'assenza del sigillo della moglie di Giovanni di Lussemburgo (che era co-esecutore) su un documento di otto anni fa e il fatto che, nel 1329, Carlo IV fosse ancora minorenne.\nConstatata la situazione sfavorevole, Casimiro si concentr\u00f2 essenzialmente sulla necessit\u00e0 di rafforzare la sua posizione. All'inizio di marzo, strinse un accordo con Ladislao il Gobbo ai sensi del quale quest'ultimo avrebbe ceduto formalmente la terra di Dobrzy\u0144 al re e in cambio avrebbe ricevuto il possesso della terra di \u0141\u0119czyca. Il trattato appariva importante da un punto di vista formale, in quanto rendeva impossibile la piena attuazione del lodo arbitrale di Visegr\u00e1d e costituiva pertanto la base per procedere a ulteriori modifiche alle condizioni di pace concordate. A seguito dei colloqui di Inowroc\u0142aw, alla Polonia toccarono condizioni molto pi\u00f9 favorevoli per la pace futura rispetto a quelle definite a Visegr\u00e1d. Anzich\u00e9 assegnare la Pomerania ai cavalieri teutonici a titolo di concessione gratuita e perpetua, come concordato in precedenza, il monarca doveva rinunciare ai diritti su questa terra ereditati dal padre. La bozza di accordo prevedeva la conferma da parte di Casimiro di concedere la terra di Che\u0142mno allo Stato monastico, mentre il re doveva mantenere tutti i diritti del donatore ereditati dai suoi antenati e giurare che non avrebbe mai stretto un'alleanza con la Lituania pagana. Inoltre, doveva annunciare un'amnistia per i suoi sudditi che combatterono nella guerra del 1327-1332 dalla parte dell'ordine e delle citt\u00e0 che si erano arrese in quel momento ai teutonici, cos\u00ec come liberare tutti i prigionieri religiosi detenuti in territorio polacco. Infine, Casimiro doveva rinunciare alla richiesta di qualsiasi risarcimento legato ai danni di guerra. In cambio, l'ordine cavalleresco prometteva di restituire la Cuiavia e la terra di Dobrzy\u0144 a seguito della ratifica del trattato, la quale doveva avere luogo entro un termine di tre mesi. Casimiro si impegn\u00f2 ad ottenere durante questo periodo le garanzie ungheresi dell'inviolabilit\u00e0 del trattato (Carlo Roberto dovette cos\u00ec approvare il trattato come secondo conciliatore accanto al re di Boemia o come potenziale successore del sovrano polacco), soddisfacendo le richieste dei cavalieri teutonici che temevano potessero essere ripresentate delle rivendicazioni sulla Pomerania in futuro da Elisabetta o dagli eredi di lei. Dopo che Cracovia ricevette la garanzia del vicino meridionale, non restava che rarificare l'atto. I cavalieri teutonici convennero che, almeno fino all'approvazione dell'intesa, la regione di Cuiavia e Dobrzy\u0144 andassero immaginate come zone neutrali temporaneamente amministrate da Giovanni di Lussemburgo. In conformit\u00e0 con queste disposizioni, il re ceco nomin\u00f2 Otto von Bergow suo starosta, mentre un paio di castellanie cambiarono direttamente bandiera senza attesa alcuna. In caso di mancata ratifica del trattato tutte queste terre sarebbero tornate in mano allo Stato monastico. Il ritorno di parte della Cuiavia alla Polonia prima dell'approvazione finale del trattato fu teso a rafforzare quel filone della propaganda teutonica che proclamava le buone intenzioni di Marienburg nel voler risolvere la controversia. L'intento era quello di riabilitare la propria posizione in un eventuale processo che sarebbe stato celebrato dinanzi al tribunale pontificio. Qualora il trattato di pace fosse ratificato, un tale processo avrebbe assunto carattere tautologico. Pertanto, il re Casimiro prefer\u00ec ancora una volta attendere l'ulteriore sviluppo della situazione, concordando con Carlo Roberto che non avrebbe garantito l'intesa.\nIl 4 maggio 1338, papa Benedetto XII eman\u00f2 una bolla nella quale ordinava l'inizio del processo secondo il diritto canonico. A tal fine nomin\u00f2 come giudici un collettore in Polonia e Ungheria, Galhard de Carceribus, e un canonico di Annecy, in Francia, un tempo collettore in Scandinavia. La data dell'udienza and\u00f2 fissata per il 27 ottobre, ma il procedimento giudiziario inizi\u00f2 il 4 febbraio 1339 nella zona neutrale di Varsavia. Gli inviati teutonici protestarono apertamente, annunciando di proporre un appello al papa e se ne andarono immediatamente, con il risultato che il processo venne celebrato in contumacia. Si sussegu\u00ec l'esame di ben 126 testimoni in rappresentanza di tutte le suddivisioni amministrative polacche. Quanto dichiararono conferm\u00f2 che le terre la cui restituzione era stata richiesta dal re, al momento del loro spossessamento, appartenevano al regno ed erano governate da principi polacchi. Inoltre, quanto espugnato dai teutonici dopo il 1306 spettava al re Ladislao e, in maniera arbitraria, gli fu sottratto ricorrendo alla forza. I giudici ascoltarono anche i vescovi polacchi e il gran maestro. Durante il procedimento, nel marzo 1339, i togati consegnarono la proposta del re ai rappresentanti dell'ordine a Toru\u0144. Casimiro si offr\u00ec di ritirare la domanda ed eseguire la precedente sentenza arbitrale, ma a condizione che ricevesse dall'ordinanza 14.000 grivna d'argento. I cavalieri teutonici dimostrarono subito la propria irritazione e, prima della fine del processo, Casimiro rinunci\u00f2 il 9 settembre ad Avignone alla richiesta di met\u00e0 del risarcimento concesso alla Polonia a seguito del processo del 1321, ovvero 15.000 grivna d'argento. Il 15 settembre venne emessa una sentenza che ordinava ai cavalieri teutonici di restituire alla Polonia la Pomerania, la Cuiavia, le terre di Che\u0142mno, di Dobrzy\u0144 e di Micha\u0142\u00f3w, oltre al pagamento di un risarcimento nella misura di 194.500 grivna pi\u00f9 le spese processuali (1.600 grivna). Inoltre, i giudici scomunicarono il gran maestro Dietrich von Altenburg, i comandanti teutonici e vari funzionari. Lo Stato monastico, tuttavia, richiese l'intervento della curia romana e non approv\u00f2 tale sentenza, ritenendo vi fossero stati errori procedurali nel procedimento. Ad ogni modo, la vicenda giudiziaria arrec\u00f2 un vantaggio alla Polonia, poich\u00e9 sia la sentenza che le prove furono rese note in varie corti d'Europa e lasciarono ipotizzare la fondatezza delle ragioni di Cracovia.\nNel giugno 1341, il papa istitu\u00ec una commissione speciale composta da vescovi di Meissen, di Cracovia e di Che\u0142mno. Il suo compito era quello di ripristinare le condizioni prebelliche con il fatto che la Polonia avrebbe ricevuto 10.000 pezzi (noti pi\u00f9 correttamente come grivna) d'argento come equivalente al reddito della terra di Cuiavia e Dobrzy\u0144 perse a causa dell'occupazione teutonica. La questione delle terre rimanenti doveva essere considerata separatamente. Nell'agosto 1342 e maggio 1343, Clemente VI, il successore di Benedetto XII e tutore in passato di Carlo di Lussemburgo, rinnov\u00f2 le istruzioni del suo predecessore in materia.\nLe lotte con la Lituania e con i tartari per la Rutenia in mano ai galizio-voliniani, iniziate nel 1340, resero impossibile il recupero delle terre occupate dai cavalieri teutonici dalle forze armate. L'intervento dell'ordine contro la Lituania, impegnato in una secolare crociata, gioc\u00f2 forse a vantaggio di Cracovia, in quanto spinse lo Stato monastico a considerare l'ipotesi della pace. Nell'autunno del 1341 Casimiro, il gran maestro Dietrich von Altenburg, Carlo Roberto e i rappresentanti dei Lussemburgo si incontrarono di persona a Toru\u0144. Tuttavia, i colloqui polacco-teutonici furono interrotti a causa della morte dell\"hochmeister\", riprendendo solo nel 1343 a Kalisz su spinta dell'arcivescovo di Gniezno. Al fine di rafforzare la sua posizione, prima dell'inizio delle discussioni, Casimiro concluse a Pozna\u0144 il 29 febbraio 1343 un'alleanza offensiva e difensiva con i duchi della Pomerania occidentale. Questi ultimi si impegnarono a fornire alla Polonia un supporto militare nel numero di 400 cavalieri (lo stesso obbligo ricadeva in capo alla corona con riferimento alla Pomerania) e, circostanza pi\u00f9 importante, a non far transitare alcun rinforzo dell'ordine attraverso i loro territori. Per avvalorare il patto si procedette a far sposare uno dei duchi locali, tale Boguslao V, con Elisabetta, figlia di Casimiro, malgrado la data del matrimonio resti ignota. La pace con lo Stato monastico and\u00f2 infine firmata l'8 luglio a Kalisz e il 23 luglio a Wierzbiczany, vicino a Inowroc\u0142aw, si procedette alla ratifica. Casimiro e il gran maestro Ludolf K\u00f6nig intrattennero dei lunghi colloqui, giurarono che avrebbero mantenuto la pace e si scambiarono un bacio sulla guancia in segno di buona fede. La Polonia rinunciava nei fatti ai suoi diritti sulla Pomerania, su Danzica, sulle terre di Che\u0142mno e su Micha\u0142\u00f3w. In cambio, l'ordine restituiva il resto della Cuiavia e la terra di Dobrzy\u0144, oltre a dichiararsi pronta a versare 10.000 fiorini a titolo di risarcimento. L'8 luglio, l'arcivescovo di Gniezno, a nome della Chiesa polacca, rinunci\u00f2 a chiedere qualsiasi indennizzo per le perdite subite a seguito delle invasioni teutoniche. Poich\u00e9 la parte polacca spieg\u00f2 che non poteva ottenere le garanzie ungheresi e che per questo l'accordo di Inowroc\u0142aw non era stato ratificato, si decise di sostituirle con garanzie sociali eccezionalmente ampie. Gli inviati reali, al fianco dei comandanti delegati dall'ordine, viaggiarono a lungo in tutta la Polonia al fine di raccogliere i documenti idonei a garanzia della pace. L'operazione termin\u00f2 il 15 luglio e i garanti promisero di non assistere il sovrano nel caso in cui avesse violato i termini. Non \u00e8 chiara la portata entro cui si estendessero queste disposizioni. Secondo il filone meno restrittivo, si dovrebbe ipotizzare che la clausola risultasse valida sia per Casimiro che per i suoi eredi. Secondo un'altra ricostruzione, la disposizione risultava applicabile al solo Casimiro, allo scopo di impedire che potesse mettere in atto un qualsiasi tentativo di riconquista della Pomerania mentre i teutonici avevano ricominciato ad aggredire la Lituania in quel preciso momento storico. Bench\u00e9 il trattato doveva ancora essere approvato dal papa, il re non si prodig\u00f2 affinch\u00e9 la curia provvedesse in tempi celeri, un atteggiamento non dissimile da quello assunto da Marienburg. Nonostante i suoi obblighi, Casimiro non cess\u00f2 di farsi chiamare formalmente signore ed erede della Pomerania. I cavalieri teutonici, dal canto loro, non pagarono nessuno dei 10.000 fiorini promessi. Nonostante alcune irregolarit\u00e0 formali, il trattato di Kalisz si rivel\u00f2 molto duraturo: integrato dalla delimitazione del confine del 1349, rimase in vigore fino al 1409.\nGli anni '50 del XIV secolo si rivelarono un periodo di grande tensione nelle relazioni polacco-teutoniche. Una simile situazione fu in gran parte il risultato della preoccupazione dell'ordine per i successi polacchi riportati in Rutenia. Ci furono poi diverse deviazioni teutoniche contro la Polonia. Il contesto divenne ancora pi\u00f9 teso quando la Polonia e Lituania raggiunsero una tregua nel 1356, spingendo lo Stato monastico a sentirsi nuovamente esposto a delle minacce esterne. Il culmine delle tensioni si raggiunse con l'incidente di Rajgr\u00f3d: quando nel 1360, con l'approvazione del granduca K\u0119stutis, Casimiro ordin\u00f2 di costruire un castello in quella cittadina situata sul confine polacco-lituano e in una zona rivendicata dai teutonici, questi ultimi invasero l'insediamento e costrinsero il polacco a desistere dal progetto per evitare problematiche ulteriori.\nNel 1365, 1366 o 1368 Casimiro si rec\u00f2 in visita a Marienburg, dove fu ospite per tre giorni dell\"hochmeister\" Winrich von Kniprode. Probabilmente il monarca voleva rendersi conto di persona delle condizioni in cui versava lo Stato monastico e valutare se la Polonia disponesse della forza necessaria a sconfiggere il suo avversario. \u00c8 probabile che Casimiro non valut\u00f2 come sussistenti le necessarie condizioni per prevalere in guerra, poich\u00e9 il re non intraprese mai dei preparativi bellici in vista di una lotta con i teutonici.\nRapporti con la corte ungherese.\nDurante il suo regno, Casimiro mantenne l'alleanza con la dinastia regnante dell'Ungheria come ereditata da suo padre. Grazie alle riforme attuate da Carlo Roberto e suo figlio Luigi I il Grande e dalle miniere d'oro, l'Ungheria divenne in quel momento una potenza politica nell'Europa centrale. La facolt\u00e0 di avvalersi di tale collaborazione nei momenti chiave si rivel\u00f2 molto utile, ma non senza costi. Probabilmente, gi\u00e0 nel 1327, Ladislao I promise agli Angioini (a Carlo Roberto e ai suoi figli) che nel caso della sua morte senza avere avuto un erede maschio gli sarebbero subentrato. Quando Casimiro si ammal\u00f2 gravemente e la Polonia necessitava di un aiuto immediato nella lotta contro i cechi, il principe ribad\u00ec ripetutamente la parola del padre in caso di estinzione dei Piast. Forse la prima volta che lo fece fu al Congresso di Visegr\u00e1d nel 1335.\nSecondo fonti successive del XV secolo, nel 1338 o 1339 Casimiro si rec\u00f2 nuovamente a Visegr\u00e1d e nomin\u00f2 Luigi come suo successore. Risulta assai probabile che Carlo Roberto avesse in cambio rinunciato alle rivendicazioni magiare sulla Galizia e sulla Volinia, promettendo altres\u00ec di concedere al cognato un appoggio nella lotta in corso nella vecchia Rus' e in un eventuale scontro con i cavalieri teutonici. Il passaggio del testimone da Casimiro agli ungheresi in caso di mancato erede prevedeva anche la promessa da parte dell'ipotetico sovrano degli Angi\u00f2 di provare a riconquistare le vecchie terre possedute dal regno di Polonia. Nel 1350 si chiar\u00ec il passaggio del trattato relativo alla Rutenia. Nel dettaglio, si decise che, qualora il re di Polonia avesse avuto discendenti maschi, gli Angi\u00f2 avrebbero avuto il diritto di acquistare la Rutenia per la modica somma di 100.000 fiorini, mentre in caso di morte senza figli quell'area geografica sarebbe passata direttamente in mano a Buda. Malgrado la somma apparisse relativamente poco onerosa per l'epoca, le casse erariali magiare non avrebbero potuto effettuato quel pagamento senza delle conseguenze economiche imprevedibili.\nL'anno successivo, Luigi giunse con il suo esercito in Polonia per intraprendere una spedizione congiunta contro la Lituania. Quando Casimiro si un\u00ec alle forze, appariva gravemente ammalato e in condizioni talmente fragili che Luigi riusc\u00ec ad ottenere dai dignitari del regno polacco la promessa che lo avrebbero accettato come loro sovrano se Casimiro fosse morto. Tuttavia, si posero anche delle condizioni, tutte accettate dal re ungherese. Si previde infatti che l'offerta sarebbe valsa solo per Luigi e i suoi discendenti, in modo tale da arginare eventuali pretese che altri Angioini avrebbero potuto avanzare sul trono polacco. Il futuro monarca non sarebbe stato autorizzato a nominare pi\u00f9 di un funzionario tedesco (secondo Pawe\u0142 Jasienica, uno straniero in generale) nel regno di Polonia, altrimenti i nobili avrebbero potuto disobbedire legittimamente al re. Il re era inoltre tenuto a pagare le spedizioni di guerra senza attingere alle casse polacche. Alla fine, tuttavia, Casimiro si riprese e guar\u00ec, scongiurando almeno per quel momento la realizzazione di quello scenario.\nNel gennaio 1355 una delegazione polacca arriv\u00f2 a Buda per stabilire, \u00aba nome di tutti gli abitanti del regno polacco\u00bb, le condizioni per l'accettazione da parte delle regioni polacche dell'eventuale assunzione del trono da parte degli Angioini. Il 14 gennaio Luigi rese pubblico un documento che definiva le condizioni da lui adottate. A nome degli Angioini rinunci\u00f2 ad alcuni diritti di genere fiscale, promise di non riscuotere tasse straordinarie e promise di pagare senza attingere alle casse di Cracovia le spedizioni militari da intraprendere lontano dalla terra polacca. In cambio, gli stati polacchi accettarono la successione degli Angioini (con riferimento al solo Luigi, a suo nipote Giovanni e ai loro possibili discendenti maschi) in Polonia. L'atto conteneva anche una clausola secondo cui l'accordo sarebbe risultato invalido qualora il ramo degli Angi\u00f2 ungheresi fosse rimasto privo di membri di sesso maschile.\nLa Galizia-Volinia, la Lituania e altri territori orientali.\nNei primi anni del suo regno, Casimiro preserv\u00f2 buoni rapporti sia con i duchi lituani (garantiti dal matrimonio del re con la figlia del granduca Gediminas a fino al 1339) sia con il principe Jurij II di Galizia. Con quest'ultimo, probabilmente prima del secondo congresso di Visegr\u00e1d, Casimiro concluse un patto in virt\u00f9 del quale veniva promesso al polacco il trono della Galizia in caso di morte senza figli. In cambio, il re avrebbe dovuto sostenerlo nella sua campagna militare: tali disposizioni furono confermate al secondo congresso di Visegr\u00e1d. Il 7 aprile 1340, all\u2019et\u00e0 quasi 30 anni, il principe mor\u00ec inaspettatamente e in seguito si scopr\u00ec che fu avvelenato. Gi\u00e0 intorno a Pasqua (16 aprile), Casimiro fece il suo ingresso in Rutenia con un piccolo distaccamento, giungendo a Leopoli e depredando il bottino degli knjaz locali. La popolazione cattolica e i mercanti furono fatti prigionieri per essere deportati in terra natia, mentre il castello locale venne dato alle fiamme prima di far ritorno in Polonia. A maggio ebbe luogo una spedizione ungherese in Rutenia (non si conoscono i dettagli) a fianco degli uomini di Casimiro. Secondo Stanis\u0142aw Szczur e Marek Kazimierz Bara\u0144ski, le truppe magiare non intrapresero un'operazione separata, ma sostennero poco dopo la spedizione di Casimiro. La cooperazione appariva necessaria perch\u00e9 anche i lituani erano interessati a conquistare queste terre, cos\u00ec come l'Orda d'Oro rivendicava per s\u00e9 le odierne Ucraina e Bielorussia occidentale. L'importanza di queste terre era notevole, essendo infatti la rotta commerciale che collegava il Mar Nero con il Mar Baltico passando attraverso la Rutenia. Alla fine di giugno, Casimiro part\u00ec di nuovo contro la Rutenia, ma in questa nuova occasione guid\u00f2 un esercito molto pi\u00f9 numeroso. Il risultato della spedizione fu la subordinazione della Rutenia in mano al Principato della Galizia-Volinia alla Polonia (la zona di Volodymyr e Luc'k pass\u00f2 in mano al sovrano lituano Liubartas). Non \u00e8 noto se Casimiro incorpor\u00f2 altres\u00ec Sanok. Un boiardo locale, Dmitro Detko, fu nominato governatore polacco sul resto della Rutenia galiziana (secondo alcuni storici il nobile riconosceva la sovranit\u00e0 combinata di Polonia e Ungheria). Secondo Feliks Kiryk, nel 1340 il re soggiog\u00f2 la Rutenia \u00e8 la annesse direttamente ai suoi possedimenti, nominando il boiardo solo dopo una ribellione scatenata da Detko stesso nell'anno successivo. Quest'ultimo, assistito da un certo Daniele di Ostr\u00f3w, chiese aiuto al khan, con il risultato che all'inizio del 1341 i tartari invasero la Piccola Polonia raggiungendo la Vistola. Il piano prevedeva di attraversare la riva sinistra, ma l'avanzata fu bloccata da un'armata guidata da Casimiro. Dopo la battaglia che ne segu\u00ec lungo il fiume, i tartari dovettero ritirarsi e cercarono di spingersi verso Lublino, ma la citt\u00e0 scacci\u00f2 gli invasori. Detko si arrese nuovamente al re e, in veste di vicer\u00e9, ricevette ampi poteri.\nNon esistono fonti relative alla lotta in Rus' negli anni successivi, ragion per cui si pu\u00f2 presumere che le lotte proseguirono. L'unico appiglio si rintraccia nel 1343, quando il papa esent\u00f2 la Polonia dalla decima biennale affermando che il denaro doveva essere utilizzato per combattere gli infedeli (dunque i tartari). Alcuni storici ritengono che dal 1341 al 1349 non si verificarono grandi cambiamenti politici in Rutenia, mentre altri sostengono che Casimiro perse una parte della Rutenia prima sottratta a Liubartas. Pi\u00f9 tardi, nel 1345, si ha notizia di truppe polacche di stanza a Przemy\u015bl e Sanok, forse giunte per supportare una spedizione di Luigi d'Ungheria contro i tartari. Alla luce di questa considerazione, si ritiene che l'anno prima Casimiro and\u00f2 in Rutenia e si assicur\u00f2 Przemy\u015bl e i dintorni precedentemente perduti.\nNel 1349 il re stava preparando un'altra offensiva contro la Rutenia, sperando di approfittare della recente sconfitta della Lituania nella guerra con l'ordine. Molto probabilmente, all'inizio dell'anno, il re raggiunse un accordo con il khan, come dimostra l'arrivo di inviati tartari e l'assenza di testimonianze relative a lotte tra l'Orda d'Oro e la Polonia. Grazie a una campagna volta a ingannare il nemico fingendo attacchi in punti poco strategici, i lituani uscirono sconfitti nella lotta e videro il loro avversario annettere tutto il vecchio principato della Galizia-Volinia ad eccezione di Luc'k. Sembra possibile che le acquisizioni avvennero in una fase antecedente a quando K\u0119stutis e i suoi fratelli si mostrarono a favore dell'ipotesi di convertirsi al cristianesimo. Secondo alcuni, fu proprio la sconfitta con la Polonia a spingere il granduca a chiedere la cristianizzazione. Il battesimo della Lituania avrebbe minato l'esistenza di uno Stato monastico, cosa che senza dubbio Casimiro voleva realizzare, ma i baltici si erano mostrati propensi alla prospettiva della conversione per scongiurare nuove aggressioni.\nNel maggio 1350, i lituani invasero la Masovia e causarono gravi danni, compreso l'incendio di Varsavia e Czersk. Durante la loro ritirata, furono attaccati dal monarca polacco e inflissero a \u017buk\u00f3w una devastante sconfitta. Forti del successo, i baltici invasero la Rutenia nel mese di agosto, seminando il caos e facendo molti prigionieri nelle citt\u00e0 catturate (Volodymyr, Belz, Br\u0117st e alcune roccaforti minori). In seguito si diressero verso le terre di \u0141uk\u00f3w, Sandomierz e Radom, catturando altre persone ancora. La strategia dei lituani pass\u00f2 per l'evitare una grande battaglia e impegnarsi in scaramucce minori, spingendo Casimiro a giungere a una pace che vide il Granducato riacquisire parte della Rutenia con l'eccezione della terra di Leopoli.\nL'anno successivo Casimiro prepar\u00f2 un'altra spedizione. A marzo ottenne dal papa l'esenzione dalla met\u00e0 della decima quadriennale per coprire i costi della lotta contro la Lituania e i tartari. A cavallo tra giugno e luglio, Luigi d'Ungheria arriv\u00f2 in Polonia con il suo esercito per attaccare insieme la Lituania. Gli eserciti combinati sotto il comando dei due sovrani raggiunsero Lublino, dove il re di Polonia fu colpito da una grave malattia. Constatata la situazione, entrambi gli eserciti dovettero essere guidati dal monarca ungherese. Dopo un viaggio durato diversi giorni, gli uomini raggiunsero le vicinanze di Mielnik, da dove tre ambasciatori partirono per incontrare il granduca. Rimasti nelle mani dei lituani come ostaggi, K\u0119stutis and\u00f2 dopo il loro arrivo a incontrare Luigi e il 15 agosto si arriv\u00f2 a una pace. La promessa del lituano di accettare la conversione fu rimangiata nonostante la garanzia della sua conversione al cristianesimo e del supporto militare all'Ungheria in cambio della corona reale. L'intesa venne suggellata con un rito pagano, ma K\u0119stutis non aveva intenzione di conformarsi a quanto statuito e si allontan\u00f2 in tutta fretta dal luogo dell'incontro.\nUn'altra spedizione fu effettuata nell'inverno del 1352. L'unica descrizione sopravvissuta del suo corso \u00e8 contenuta nella \"Cronaca di Dubnik\", un'opera magiara ed esclusivamente incentrata sulle gesta ungheresi. Il 21 marzo, Luigi aveva raggiunto Casimiro vicino a Belz e l'assedio che ne segu\u00ec si concluse con una sconfitta. Le perdite ungheresi dovettero essere state significative, in quanto il giorno successivo Luigi ordin\u00f2 una ritirata. Tuttavia, secondo la \"Cronaca di Dubnik\", Luigi avrebbe convinto il castellano locale ad alzare bandiera bianca, con il risultato che il possesso della citt\u00e0 sarebbe passato dalla Lituania all'Ungheria. Ci\u00f2 imped\u00ec a Casimiro di sognare una riacquisizione della citt\u00e0, optando allora per un ritiro per via degli attacchi subiti da tartari e lituani altrove in Rutenia. All'inizio della primavera, l'orda invase la regione di Lublino ma non si ha notizia dell'esito della campagna.\nCasimiro aveva bisogno di risorse per ulteriori ostilit\u00e0: per questo motivo, nel mese di giugno costrinse la Chiesa polacca a consegnare per scopi bellici gli oggetti di valore della cattedrale di Gniezno. Valutati in 1.000 fiorini, essi furono concessi al re sotto forma di prestito con interessi. Sempre con l'idea di ottenere maggiori disponibilit\u00e0, Casimiro diede in pegno la terra di Dobrzy\u0144 ai cavalieri teutonici e quella di P\u0142ock a Siemowit III e a suo fratello, Casimiro I di Varsavia.\nAd agosto e settembre il re si rec\u00f2 al confine polacco-lituano, ovvero a Szczebrzeszyn. Il motivo della sua permanenza in Rutenia riguardava forse delle trattative gi\u00e0 in corso con i duchi lituani per giungere a una tregua. I colloqui terminarono con una tregua biennale che sarebbe entrata in vigore da ottobre. Allo scambio di varie garanzie si un\u00ec il divieto espressamente stabilito di erigere o ricostruire durante i ventiquattro mesi di pace dei castelli. Inoltre, si statu\u00ec che lituani avrebbero dovuto inviare supporto in caso di invasione tartara delle terre polacche, ma non erano obbligati a farlo nel caso di un'invasione della Rutenia appartenente alla Polonia. Allo stesso modo, Casimiro avrebbe dovuto sostenere i lituani qualora il re ungherese avesse attaccato il Granducato, ma nel caso dell'attacco ungherese alla Rutenia baltica non vigeva alcun impegno. Si prevedeva infine uno scambio di prigionieri e profughi, in particolare contadini e schiavi fuggiti a Leopoli.\nMalgrado i termini della tregua fossero favorevoli ai lituani, questi ultimi decisero comunque di infrangerla poco dopo. Dopo il giorno della Santissima Trinit\u00e0 (19 maggio 1353), i baltici invasero e distrussero Leopoli, mentre il 7 luglio, sotto la guida di Liubartas, espignarono, saccheggiarono e diedero alle fiamme Haly\u010d trucidandone gli abitanti. Da l\u00ec decisero di spostarsi nella Piccola Polonia e a settembre devastarono le vicinanze di Zawichost. Solo a ottobre Casimiro riusc\u00ec a organizzare una controffensiva, ma non si hanno notizie di questa campagna, eccezion fatta per una battaglia che avvenne vicino a Belz il 23 ottobre. L'anno 1354 procedette verosimilmente senza grossi scontri e con dei preparativi in vista di futuri scontri. I documenti emessi in quel momento indicano che in quel frangente almeno la Galizia apparteneva alla Polonia. Su sollecito dei rappresentanti polacchi presenti ad Avignone, con una bolla emessa in data 10 novembre 1354 il papa invit\u00f2 Polonia, Cechia e Ungheria a una crociata contro lituani e tartari, concedendo ancora una volta l'esenzione alla Polonia dal pagamento della decima. La grande spedizione ebbe luogo nel 1355, ma nessuna fonte ne riferisce le sorti, malgrado si ipotizzi che riguard\u00f2 indubbiamente la Rutenia. L'anno successivo, i tartari conquistarono l'importante roccaforte di Volodymyr e i tentativi polacchi di riprenderla non sortirono alcun effetto.\nNella bolla del 17 settembre 1356, papa Innocenzo VI rimprover\u00f2 il gran maestro (probabilmente a causa della denuncia di Cracovia contro i cavalieri teutonici) non solo per non aver assistito Casimiro malgrado le richieste effettuate da quest'ultimo, ma anche perch\u00e9 aveva invaso mentre era in corso il conflitto alcuni centri della Masovia, feudo polacco. \u00c8 possibile che si trattasse di un'aggressione dovuta al timore da parte dell'ordine per un eccessivo rafforzamento della Polonia grazie alle conquiste eseguite in Rutenia.\nAlla fine dell'estate o all'inizio dell'autunno 1356, Casimiro giunse a una pace dai contenuti ignoti con la Lituania, attirandosi i rimproveri della curia romana al principio dell'anno seguente. La conclusione della pace avvi\u00f2 diversi anni di riavvicinamento polacco-lituano, con Casimiro che segretamente covava la speranza che il suo vicino si convertisse al cristianesimo. Il 17 dicembre 1357, con una mossa che spiazz\u00f2 l'opinione internazionale, chiese ad Avignone che la Lituania venisse subordinata alla provincia ecclesiastica polacca. La richiesta fu presa in considerazione ad Avignone, con tanto di domanda da parte del papa al vicecancelliere affinch\u00e9 effettuasse un esame pi\u00f9 approfondito della questione. Si trattava di un'eventualit\u00e0 che meritava uno studio particolarmente attento, in quanto l'eventualit\u00e0 che lo Stato monastico si opponesse era praticamente certa e poteva in pi\u00f9 nascere dei dissidi con la potente arcidiocesi di Riga situata pi\u00f9 a nord, in Terra Mariana. Forse su iniziativa dei cavalieri teutonici preoccupati per le azioni polacche, l'imperatore Carlo IV di Lussemburgo indirizz\u00f2 una lettera del 18 aprile 1358 ai principi lituani con un invito ad accettare il cristianesimo sotto la sua protezione. A luglio uno dei fratelli del granduca raggiunse l'imperatore, in quel momento a Norimberga, e gli trasmise la notizia che la Lituania voleva essere cristianizzata e che quindi il granduca sarebbe venuto a Natale per essere battezzato. Alla stregua di quanto pattuito, la cerimonia avrebbe dovuto svolgersi a Breslavia, ma il granduca non solo non si present\u00f2 nella data annunciata, ma afferm\u00f2 pure che non avrebbe accettato di ricevere il sacramento fino a quando non sarebbero state restituite al Granducato le terre conquistate dall'ordine cavalleresco. Non si sa se si fu un'ingerenza polacca in tale occasione o invece un sollecito caduto nel vuoto.\nPi\u00f9 proficui furono i risultati in un altro ambito, ovvero quando, forse gi\u00e0 nel 1358, Casimiro ipotizz\u00f2 di celebrare le nozze tra suo nipote Casimiro IV e Kenna (Giovanna dopo il battesimo), figlia del granduca Algirdas. Dopo aver richiesto una dispensa papale nel 1360 ad Avignone per via del legame matrimoniale tra i due, il matrimonio durava gi\u00e0 da circa un anno. La grande fretta della parte polacca, che era apparentemente molto ansiosa di realizzare il matrimonio, rafforz\u00f2 i rapporti tra Cracovia e Vilnius. Un altro fattore che cement\u00f2 queste buone relazioni fu la firma del trattato di confine tra la Masovia ducale e la Lituania nel 1358. La calma regn\u00f2 fino al 1366: Casimiro intraprese una spedizione di successo in Rutenia, che si concluse con la firma di un trattato che garantiva alla Polonia ulteriori acquisizioni territoriali (ad esempio la parte occidentale della Podolia). Liubartas preserv\u00f2 invece quanto compreso tra Volodymyr e Luc'k, oltre a dover promettere che, da quel momento in poi, il lituano avrebbe aiutato Casimiro contro tutti i nemici del re. Ciononostante, le relazioni polacco-lituane non si rovinarono. Fino alla morte di Casimiro, i lituani attaccarono ancora una volta, nel 1368, ma l'invasione della Mazovia eseguita da K\u0119stutis, tuttavia, fu diretta solo indirettamente contro la Polonia. I danni maggiori si riportarono a P\u0142o\u0144sk, Czerwi\u0144sk, Wyszogr\u00f3d e Pu\u0142tusk, tutte localit\u00e0 distrutte. Per proteggere la Rutenia da invasioni simili, Casimiro ordin\u00f2 la costruzione di un nuovo castello in mattoni a Volodymyr.\nSecondo la cronaca di Jan D\u0142ugosz, nel 1359 Casimiro part\u00ec per la Moldavia. L'autore descrisse questo evento come segue: dopo la morte dell'ospodaro Stefano I, i suoi due figli Pietro e Stefano II scatenarono una lotta per il potere, con il primo che cerc\u00f2 sostegno in Ungheria e il secondo in Polonia, con la promessa verso la corona polacca di fedelt\u00e0 e obbedienza. Il re radun\u00f2 i cavalieri delle terre di Cracovia, Sandomierz, Lublino e Rutenia, partendo poi per la Moldavia. Tuttavia, prima che arrivasse l\u00ec, i fratelli si riconciliarono e tesero un'imboscata nelle foreste di Szypienica per le truppe polacche in arrivo. L'agguato ebbe successo, con molti combattenti persero la vita e un numero ancor superiore fu fatto prigioniero. Questo resoconto, tuttavia, non \u00e8 confermato da fonti pi\u00f9 vicine agli eventi, ragion per cui \u00e8 spesso messo in dubbio dagli storici. Stando a una delle ricostruzioni, D\u0142ugosz attribu\u00ec erroneamente a Casimiro una spedizione compiuta da Luigi d'Ungheria Ludwik W\u0119gierski nel 1377, mentre secondo un'altra il re di Polonia sarebbe stato effettivamente coinvolto, malgrado nel 1368. Ad avvalorare tale ipotesi risulterebbe la circostanza che proprio durante l'assenza del re ebbe luogo l'invasione lituana della Masovia e della Rutenia.\nLa questione dei vescovati ruteni.\nCasimiro desiderava ardentemente che l'organizzazione della chiesa in Rutenia fosse scevra dalle influenze degli Stati vicini e pi\u00f9 vicina all'orbita polacca. A tal fine indirizz\u00f2 una lettera al patriarca di Costantinopoli Filotio per l'approvazione di un certo Antonios alla carica di metropolita della Galizia, cos\u00ec come per il ripristino della metropoli, soppressa nel 1347. La missiva riservava toni piuttosto duri: Casimiro minacci\u00f2 persino che, qualora la metropoli non fosse stata rifondata, avrebbe preso in considerazione l'ipotesi di convertire coattivamente i ruteni al cattolicesimo. In virt\u00f9 di questo ostracismo, la metropoli della Galizia fu rinnovata solo poco dopo la morte del re, nel 1371.\nPer quanto riguardava l'organizzazione della Chiesa cattolica in Rutenia, i piani di Casimiro non furono pienamente attuati. L'idea di subordinare i vescovadi presenti in territorio ruteno al clero polacco fall\u00ec sia per l'intromissione del papa, il quale si prodig\u00f2 per assorbire le sedi episcopali e sottoporle direttamente alla propria autorit\u00e0, sia per l'intervento dell'Ungheria, che sperava di non assistere a una \"polonizzazione\" della Rutenia, sia infine per la presenza preponderante di fedeli ortodossi o armeni. Nel 1363, con il consenso di Casimiro, il vescovato della Chiesa armena fu trasferito da Luc'k a Leopoli, una citt\u00e0 che assorb\u00ec anche varie diocesi precedentemente distribuite altrove in Rutenia occidentale. Nel 1367 vide la luce una nuova sede metropolitana della Chiesa latina a Haly\u010d.\nPolitica verso la Masovia.\nLa politica nei confronti della Masovia, a differenza di altre regioni, non fu caratterizzata da alcuna pressione eccessiva o azione militare, perch\u00e9 il sovrano era memore del fatto che tali misure, intraprese in precedenza da suo padre, indussero i duchi locali a chiedere la protezione dei teutonici. A riprova di ci\u00f2, nell'armistizio del 1334 il gran maestro menzion\u00f2 i Piast che governavano la Masovia come suoi alleati. Probabilmente in Polonia si sperava che, essendo i duchi della regione troppo deboli per respingere le invasioni lituane, avrebbero cercato supporto esterno rivolgendosi a Cracovia. In virt\u00f9 di queste premesse, si cerc\u00f2 di non provocare alcuna irritazione nei rapporti con questi principi. La pace tra Polonia e Lituania, rafforzata dal suo matrimonio con Aldona, imped\u00ec in gran parte il riavvicinamento tra Polonia e Masovia. La situazione mut\u00f2 radicalmente quando la regina baltica mor\u00ec nel 1339 e l'anno successivo iniziarono i combattimenti per l'eredit\u00e0 del defunto Jurij II di Galizia. In concomitanza con tali eventi, il riavvicinamento avvenne abbastanza rapidamente: gi\u00e0 nel 1343, tutti i duchi della Masovia (ad eccezione del minorenne Casimiro I di Varsavia) garantirono la pace di Kalisz in veste di alleati del re polacco.\nIl 18 settembre 1351, a meno di un mese di distanza dalla morte senza figli del duca Boleslao III di P\u0142ock, incurante dei diritti boemi sull'eredit\u00e0 del loro feudo, Casimiro si impadron\u00ec del ducato di P\u0142ock. Il re giunse a un patto a P\u0142ock con i duchi Siemowit III e Casimiro I di Varsavia effettuando delle concessioni ai due signori e assegnandogli la gestione dei feudi locali instaurando un rapporto di vassallaggio. Una volta garantito a Jurij II che era stato svincolato dagli obblighi che precedentemente lo riguardavano nei confronti di Carlo IV, Casimiro si assicur\u00f2 in maniera agevole il sostegno dei masoviani perch\u00e9 preoccupati della grande invasione lituana del 1350, interrotta solo dalle forze del re polacco. La non trascurabilit\u00e0 della minaccia baltica per le relazioni tra la Polonia e i principati settentrionali appare dimostrata dal fatto che tra i signori polacchi firmatari del trattato di pace del 1352 figuravano i duchi della Masovia.\nSpiazzato dalla strategia aggressiva di Casimiro, l'imperatore Carlo IV si trov\u00f2 in un primo momento spiazzato, ma di certo non intendeva rinunciare al principato di P\u0142ock. Il 7 settembre 1351 lo consegn\u00f2 in feudo al cognato del defunto, il duca di \u017baga\u0144 Enrico V il Ferro. Casimiro non aveva paura di perdere queste terre, poich\u00e9 si rese conto che erano troppo lontane dalla Cechia perch\u00e9 i Lussemburgo potessero catturarla. Il re non esit\u00f2 dunque a destinare fondi significativi a queste terre: nel 1353 ordin\u00f2 di circondare P\u0142ock con un muro, nonostante un anno prima avesse venduto la terra di P\u0142ock a Jurij II per un importo relativamente piccolo di 2.000 grivna d'argento.\nIl 26 novembre 1355 Casimiro I di Varsavia mor\u00ec senza figli. Sebbene il re polacco, in et\u00e0 avanzata, avesse il diritto di rilevare le terre del defunto, non lo sfrutt\u00f2. Alla convenzione di Kalisz, il re li consegn\u00f2 al fratello del defunto principe, Siemowit III, che a sua volta rese omaggio al sovrano polacco da tutte le sue terre. Il principe annull\u00f2 il prestito concessogli da Casimiro tre anni prima e restitu\u00ec il pegno ricevuto. Tuttavia, si stabil\u00ec che dopo la morte del re la terra sarebbe tornata a Siemowit. Fino ad allora, il re disponeva di un diritto limitato di distribuire beni nella regione di P\u0142ock, in quanto poteva autorizzare la realizzazione di mulini e nuovi insediamenti ma non gli era permesso di concedere il titolo di citt\u00e0 a determinati agglomerati. Per questo motivo, il sovrano consegn\u00f2 la gestione delle terre di Wiska e Zakroczym per tre anni al principe locale. Quando il 1\u00ba maggio 1356 si concluse a Praga un'alleanza polacco-ceca, la questione di Mazovia fu risolta con la rinuncia da parte di Carlo IV dei suoi diritti sul principato di P\u0142ock.\nIl caso del vescovado di P\u0142ock.\nNel 1357 mor\u00ec il vescovo di P\u0142ock Clemente. Per il suo successore, con la conoscenza e il consenso del re Casimiro, il capitolo selezion\u00f2 Imislao, che era il cancelliere del principe Boleslao III. L'elezione fu approvata dall'arcivescovo, malgrado quattro mesi dopo, esercitando il suo diritto di riserva (cio\u00e8 una facolt\u00e0 che aveva acquisito in precedenza e che gli consentiva di nominare un prelato a sua discrezione) il papa elesse il suo confessore, un domenicano di nome Bernardo e in passato attivo come missionario in Valacchia. Un simile dictat non si addiceva al re, perch\u00e9 il padre di Bernardo fu condannato (insieme alla sua progenie fino alla terza generazione) all'esilio per aver aiutato i pagani a impadronirsi di Sandomierz durante una delle invasioni. Nel 1360 il re present\u00f2 reclamo per la decisione in cui invitava Bernardo a non presentarsi, essendo un sostenitore dei cavalieri teutonici. Probabilmente da l\u00ec inizi\u00f2 le trattative con Imislao e il capitolo, che, viste le azioni decisive del re, non portarono ad alcun risultato. Considerata la situazione, Bernardo propose ricorso e chiese un arbitrato, ma fin\u00ec solo per aggravare la controversia. Nel 1360 Casimiro invi\u00f2 un appello al pontefice in cui affermava che la diocesi di P\u0142ock si trovava alla periferia del mondo cristiano e quindi avrebbe dovuto essere affidata a qualcuno pronto a tutelare il suo territorio e i suoi abitanti dai pagani e che avrebbe goduto della fiducia del monarca e dei suoi sudditi, mentre il padre di Bernardo aveva un passato oscuro. Per gettare luce sulla questione, Innocenzo VI ordin\u00f2 a uno dei cardinali di indagare sul caso e ordin\u00f2 all'arcivescovo di Gniezno di convocare Bernardo davanti alla corte papale, davanti alla quale si sarebbe svolta un'udienza entro tre mesi. Inoltre, il papa sospese per cinque mesi tutti gli atti compiuti da Bernardo e gli proib\u00ec di eseguirne altri durante quel periodo. La questione si trascin\u00f2, ma durante il pontificato di Innocenzo VI, Bernardo fu destituito dalla carica di vescovo di P\u0142ock. Il successivo papa, Urbano V, risolse la questione in senso favorevole alla corona polacca perch\u00e9, per sedare i mugugni, nomin\u00f2 Imislao come vescovo.\nLa lotta per la Slesia.\nGuerra.\nPapa Clemente VI, eletto nel 1342, non riconobbe la dignit\u00e0 imperiale Ludovico il Bavaro e si mise in moto per tentare di detronizzarlo in favore del suo pupillo Carlo IV di Lussemburgo. Sebbene il congresso degli elettori di Francoforte avesse riconosciuto la legittimit\u00e0 del suo potere in linea con il principio adottato dalla dichiarazione di Rhens secondo cui l'elezione di un imperatore non richiedeva il consenso papale, i rapporti di Wittelsbach con i Lussemburgo divennero sempre pi\u00f9 teso. Uno degli alleati della prima famiglia era il duca di \u015awidnica Bolko II di \u015awidnica. Probabilmente su sua iniziativa, il riavvicinamento polacco-brandeburghese ebbe luogo nuovamente alla fine del 1344, fino a quando il 1\u00ba gennaio 1345 Casimiro strinse un'alleanza con l'imperatore Luigi IV di Baviera contro il Lussemburgo. Le parti si impegnarono a fornire all'alleato assistenza militare, definita in 400 fanti e 400 arcieri. L'ausilio andava fornito sia all'imperatore stesso che ai suoi figli e in pi\u00f9 il polacco si impegnava a non stringere alleanze con i Lussemburgo senza il consenso di Ludovico il Bavaro. Un elemento dell'accordo era il progetto di matrimonio della figlia di Casimiro Cunegunda e Ludovico VI, allora il pi\u00f9 giovane dei figli imperiali. Il matrimonio ebbe luogo nell'estate di quell'anno, momento in cui l'accordo entr\u00f2 in vigore. In tal modo, Casimiro si un\u00ec alla coalizione anti-lussemburghese dei Wittelsbach composta anche da Luigi d'Ungheria e Bolko II.\nLe relazioni polacco-ceche divennero sempre pi\u00f9 tese. Nel marzo 1345, probabilmente per ordine di Casimiro, Carlo di Lussemburgo, di ritorno dal suo viaggio nello Stato monastico, fu imprigionato a Kalisz. A titolo di pretesto si addussero i debiti non pagati del principe ceco, contratti nel 1343, ma questi fu in grado di fuggire rapidamente. Ad aprile o all'inizio di maggio 1345 attacc\u00f2 Bolko catturando Kamienna G\u00f3ra e bruciando i dintorni di \u015awidnica. Qualche tempo dopo, ad agosto, i duchi di G\u0142og\u00f3w e Ole\u015bnica lanciarono un attacco fallito a Wschowa. A giugno, sostenuto dai rinforzi ungheresi e lituani, Casimiro devast\u00f2 il Ducato di Opava per rappresaglia (includeva l'ex Ducato di Racib\u00f3rz) e procedette al fallito assedio di \u017bor. Il 29 giugno 1345, il re ceco Giovanni di Lussemburgo, dopo aver radunato un esercito numeroso e ben armato, giunse in soccorso e allest\u00ec un accampamento \u00abnei pressi di Wodzis\u0142aw\u00bb. Tuttavia, il re non si lasci\u00f2 trascinare in una schermaglia e inizi\u00f2 a ritirarsi verso Cracovia, forse sperando che l'esercito ceco si fermasse al confine del regno di Polonia. Noncuranti di tale scelta, le truppe si fermarono vicino a Cracovia il 12 luglio e diedero il via all'assedio della capitale per 8 giorni. Durante quest'incursione, l'avanguardia boema bruci\u00f2 Miech\u00f3w e molti villaggi circostanti. Tuttavia, in seguito a varie sconfitte riportate nella controffensiva, Giovanni ritenne le perdite patite troppo elevate e si ritir\u00f2 dalla Polonia. Tuttavia, la vittoria di Casimiro non fu netta e si opt\u00f2 per una tregua che sarebbe rimasta valida fino all'11 novembre.\nLa guerra che rafforz\u00f2 la posizione dell'imperatore sdegn\u00f2 molto Clemente VI, il quale, in data 18 ottobre, aveva emanato diverse bolle volte a persuadere le parti in conflitto a prolungare la tregua e avviare negoziati di pace. Nella lettera indirizzata a Casimiro, il pontefice rinfacciava al sovrano i suoi atteggiamenti amichevoli con gli infedeli lituani e per aver dato in sposa la figlia a un discendente di Ludovico il Bavaro. Inoltre, poich\u00e9 secondo Clemente VI i Wittelsbach non avevano aderito ai termini del patto, Casimiro aveva il diritto di risolverlo, circostanza fortemente incoraggiata da Roma. Inoltre, la curia annunciava che un proprio delegato sarebbe giunto a mediare la questione tra il sovrano polacco e i Lussemburgo. Tuttavia, gi\u00e0 il 29 ottobre, il papa si rivolse nuovamente ai monarchi chiedendo loro di non avviare alcuna ostilit\u00e0 fino all'arrivo del nunzio, che poteva giungere in ritardo e forse solo dopo la naturale scadenza della tregua. Non \u00e8 noto se i governanti abbiano ascoltato gli appelli papali o non abbiano intrapreso ulteriori azioni militari a causa della stagione autunnale. Allo scadere della tregua entrambe le parti decisero di non agire e di attendere lo sviluppo degli eventi.\n\u00c8 vero che per i due anni successivi (1346 e 1347) gli scontri non ripresero, ma nemmeno si giunse a una pace definitiva. Nel febbraio 1346, probabilmente a seguito degli sforzi di Casimiro, il duca di Bytom, Ladislao, emise un documento in cui assicurava che non avrebbe aiutato Giovanni di Lussemburgo, Carlo IV e il duca di Opava (che era obbligato ad amministrare in veste di vassallo del re ceco), fino alla conclusione della pace polacco-ceca. Pochi mesi dopo, Bolko II rilev\u00f2 il principato di Jawor dopo che suo zio, il principe Enrico, si spense a maggio. Il 22 maggio Clemente VI emise un'altra bolla sul conflitto polacco-ceco: nella stessa si faceva riferimento alla precedente lettera non conservata di Casimiro contenente una dichiarazione di disponibilit\u00e0 a giungere a una pace. Affermava inoltre che i Lussemburgo erano appena stati ad Avignone, avevano dimostrato intenzioni simili e si erano sottoposti all'arbitrato pontificio in materia di controversia con la Polonia, proclamandosi disposti a pagare 10.000 grivna in caso di mancato rispetto del verdetto. Pertanto, il papa chiese al re di Polonia di inviare rappresentanti dotati di pieni poteri e di chiedere il prolungamento dell'assenza di ostilit\u00e0 o la conclusione di una pace definitiva. Clemente VI annunci\u00f2 inoltre che avrebbe inviato il suo legato in Polonia proprio per ovviare a questa contesa. Non \u00e8 noto se, a causa della mancanza di sostegno da parte dei Wittelsbach, Casimiro volesse davvero giungere a un'intesa o stesse solo temporeggiando. \u00e8 che in estate non dovette sforzarsi per la normalizzazione delle relazioni con la Boemia, poich\u00e9, in seguito all'annuncio del Papa della detronizzazione di Ludovico il Bavaro, l'11 luglio Carlo di Lussemburgo fu eletto re di Germania (de facto anti-re), il che significava che l'attenzione dei lussemburghesi era concentrata sugli affari del Sacro Romano Impero. Inoltre, nella battaglia di Crecy del 26 agosto 1346 Giovanni di Boemia cadde sul campo degli scontri, con il risultato che il regno polacco e Bolko ottenero una certa libert\u00e0 d'azione. Approfittando di tale situazione, Bolko riconquist\u00f2 Kamienna G\u00f3ra e nei mesi successivi simul\u00f2 di effettuare dei negoziati di pace. La situazione non cambi\u00f2 fino all'11 ottobre 1347, con la morte dell'imperatore Ludovico il Bavaro. A questo punto, il papato perse interesse per il conflitto polacco-ceco e la posizione di Carlo IV si rafforz\u00f2 notevolmente. Tuttavia Casimiro, probabilmente anticipando che gli sforzi per organizzare gli affari del Sacro Romano Impero e per ottenere la corona imperiale avrebbero richiesto pi\u00f9 tempo al sovrano ceco, intensific\u00f2 le sue attivit\u00e0 in Slesia. Probabilmente cerc\u00f2 di conquistare il favore dei duchi slesiani o del clero e della nobilt\u00e0 del posto, perch\u00e9 il 22 novembre Carlo IV eman\u00f2 un documento che invitava i vassalli locali del sovrano a porre fine ai conflitti interni e a non sostenere o obbedire a chiunque agisse a scapito del ducato di Breslavia, che era sotto il dominio dei Lussemburgo. I timori si rivelarono giustificati, perch\u00e9 alla fine di marzo o all'inizio di aprile 1348 le truppe polacche attaccarono il ducato di Breslavia, passando pertanto lungo la strada attraverso i territori di almeno un principato vassallo della Slesia. Probabilmente si trattava soltanto di una dimostrazione di forza volta a rafforzare la posizione prima dei negoziati di pace. Una tregua a breve termine, valida fino al 25 maggio, fu poi conclusa tra la Polonia, il ducato e i cechi. Il 7 aprile Carlo IV emise a Praga quattro documenti riguardanti la Slesia: tre di essi confermavano altrettante disposizioni emesse nel 1290 da Rodolfo I d'Asburgo. Il quarto atto annunciava l'incorporazione della Slesia e della Lusazia alla corona boema. Tale disposizione non apportava praticamente alcun mutamento in Slesia, ma trattava tutti i ducati locali allo stesso modo ignorando l'indipendenza del principato di \u015awidnica-Jawor. La mancanza di una risposta armata all'attacco e l'emissione di soli atti legali incoraggiarono probabilmente Casimiro a intraprendere ulteriori operazioni militari. Subito dopo la fine della tregua, le truppe polacche attaccarono nuovamente il ducato di Breslavia e le ostilit\u00e0 durarono fino all'estate, ma Carlo IV non and\u00f2 in Slesia perch\u00e9 assorbito da altre faccende.\nI negoziati di pace comincirono alla fine dell'estate o all'inizio dell'autunno. Entrambe le parti erano interessate a concludere la pace, dato che Carlo IV si stava concentrando sugli affari tedeschi, mentre Casimiro intendeva concentrare i suoi sforzi sulla battaglia per la Rutenia, data l'inefficacia degli attacchi in Slesia. Il 22 novembre 1348 la guerra si concluse formalmente con la firma dell'intesa di Namyslowski. Anche questo trattato non introduceva modifiche territoriali e i termini della pace sono noti soltanto grazie a un atto emesso dal monarca polacco. La copia emessa da Carlo IV and\u00f2 perduta e quindi non si sa quali fossero gli obblighi dettagliati disposti per la parte ceca. Da parte sua, Casimiro includeva Bolek il Piccolo (ma a condizione del consenso del duca d'Austria, Stiria e Carinzia Alberto, probabilmente su suggerimento del re ceco) e Luigi d'Ungheria. I re si promisero l'un l'altro \u00abamore eterno e amicizia fraterna\u00bb. Carlo IV riconobbe le pretese territoriali polacche contro lo Stato monastico e la marca di Brandeburgo e dichiar\u00f2 il suo sostegno per riconquistare le terre perdute. Casimiro, invece, promise di non unirsi ai nemici di Carlo (anche se con l'aiuto di Carlo IV non fu possibile recuperare quanto Cracovia bramava). Si prevedeva inoltre che, qualora il recupero avesse avuto successo, Casimiro avrebbe servito il sovrano ceco con consigli e sostegno bellico contro ogni avversario, eccezion fatta per il re d'Ungheria. Comunque sia, la Polonia avrebbe dovuto fornire assistenza solo in caso di richiesta di ausilio precedentemente presentata alla Boemia. Se, nelle aree recuperate con l'aiuto di Carlo IV Casimiro avesse confiscato dei beni, met\u00e0 di essi dovevano spettare al monarca boemo. Inoltre, la Polonia condon\u00f2 una piccola parte dei debiti che la Boemia le doveva. Il successo riportato dal regno riguard\u00f2 il riconoscimento da parte di Carlo IV delle pretese polacche contro due stati avversari e la mancata rinuncia alle rivendicazioni sulla Slesia.\nVescovato di Breslavia.\nQuando Casimiro sal\u00ec al trono, il vescovo di Breslavia era Nanker, un chierico filo-polacco. Anche durante la sua vita, il re cerc\u00f2 di convincere il papa che, dopo la morte di Nanker, la carica sarebbe stata assegnata al vescovo di Cracovia Jan Grot, che era ostile ai tedeschi e alla germanizzazione. Tuttavia, l'influenza dei Lussemburgo prevalse ad Avignone e, nel 1342, a Nanker successe Preslao di Pogorzela, uno zelante sostenitore del dominio boemo in Slesia. A tale scopo si concluse un accordo approvato dal re Giovanni con Carlo di Lussemburgo, allora ancora margravio di Moravia. I Lussemburgo confermarono tutti i diritti e i privilegi del vescovato di Breslavia, mentre in cambio Preslao prometteva loro lealt\u00e0 e promise di difendere l'inviolabilit\u00e0 del dominio ceco in Slesia con tutti i mezzi a disposizione della Chiesa.\nNel 1344 i Lussemburgo, approfittando del fatto che l'arcivescovo di Magonza sosteneva l'imperatore Ludovico il Bavaro, ottennero da papa Clemente VI il consenso all'esclusione della Boemia dalla sovranit\u00e0 della provincia della Chiesa Madre elevando il vescovado di Praga al rango di arcivescovado. Essi miravano ad assorbire tutte le chiese del regno di Boemia, compresa la diocesi di Breslavia subordinata a Gniezno, sotto la nuova metropoli. Tuttavia, a causa del conflitto armato in Slesia e del coinvolgimento negli affari del Sacro Romano Impero, non fecero alcun passo in questa direzione fino al 1348. Fu in quel momento che Carlo IV chiese alla Santa Sede di escludere la diocesi di Breslavia dalla provincia ecclesiastica di Gniezno e di includerla nella provincia di Praga. La Chiesa slesiana non avrebbe subito mutamenti, in maniera tale che l'organizzazione ecclesiastica non avrebbe risentito di eventuali cambiamenti dei confini provinciali. Tuttavia, il papa dovette tenere conto anche della posizione di Casimiro, fortemente contrario agli sforzi compiuti della delegazione di Carlo IV. Nel 1350 imped\u00ec che si realizzasse il tentativo di cambiare l'affiliazione della diocesi di Breslavia. In vista di questa svolta degli eventi, Carlo IV invit\u00f2 Casimiro e l'arcivescovo Jaros\u0142aw Bogoria a Breslavia nel 1351 per i negoziati. All'incontro parteciparono anche Preslao di Pogorzela e alcuni principi della Slesia, tra cui molto probabilmente Bolko il Piccolo. \nTuttavia, la posizione di Casimiro e dell'arcivescovo Jaros\u0142aw Bogoria si rivel\u00f2 inoppugnabile e Carlo IV non riusc\u00ec a far valere la sua tesi. Poich\u00e9 Carlo IV temeva che la Santa Sede potesse accettare la posizione di Cracovia cerc\u00f2 pi\u00f9 volte di scongiurare tale rischio, ma fu costretto, nel 1360, a promettere in nome proprio e per conto dei suoi successori che la questione dell'appartenenza alla diocesi di Breslavia non sarebbe stata pi\u00f9 sollevata. Ben presto, tuttavia, la Polonia inizi\u00f2 a sospettare che la dichiarazione non fosse sincera e il vescovo di Worms comp\u00ec alcuni passi a nome di Carlo IV in questa materia. Il re Casimiro invi\u00f2 una domanda ad Avignone, alla quale il papa rispose con una bolla del 25 febbraio 1365, negando le voci secondo cui si pensava che qualcosa cambiasse l'affiliazione del vescovato di Breslavia. Il successo del sovrano polacco si rivel\u00f2 permanente, perch\u00e9 la diocesi di Breslavia rimase nella provincia di Gniezno fino al XIX secolo.\nManovre politiche.\nNel 1353 si verific\u00f2 un cambiamento significativo negli equilibri di potere in Slesia. Il 27 maggio ebbe luogo a Buda un matrimonio tra Carlo IV, rimasto vedovo quasi quattro mesi prima, e Anna, l'unica nipote quattordicenne di Bolko il Piccolo. Il principe promise a Carlo IV la sua successione in caso di sua morte senza un discendente maschio e divenne cos\u00ec un alleato del re boemo.\nLo stesso giorno, Carlo IV strinse un patto con Luigi d'Ungheria. Forse si tent\u00f2 di raggiungere un accordo tripartito con Casimiro, ma il tentativo non sort\u00ec esito positivo \u00e8 riuscito ed \u00e8 probabile che il sovrano magiaro ag\u00ec in vece di quello polacco. Il re d'Ungheria cedette a Carlo IV e alla corona della Boemia il ducato di \u015awidnica-Jawor e insieme a tutte le pertinenze, le affiliazioni e i diritti che Luigi, il suo regno e la corona magiara avevano o potevano avere. In un documento separato, date le rinunce di Carlo IV a beneficio di Casimiro e di lui (cio\u00e8 di Luigi), il ducato di P\u0142ock avrebbe cambiato bandiera al prezzo di altri due territori, ma i termini di ratifica di quattro mesi al massimo non furono rispettati e Casimiro, nonostante le pressioni, si rifiut\u00f2 sempre di firmare.\nIl patto polacco-ceco concluso a Praga nel 1356 sembrava potesse coincidere con la sconfitta finale di Casimiro con riferimento a suoi tentativi di riconquistare la Slesia. Negli atti, il re aveva rinunciato a tutti i principati slesiani, compresi quelli che non avevano ancora pagato tributi ai cechi. A ben vedere, si tratt\u00f2 solo di un espediente tattico del re, che grazie a questa manovra elimin\u00f2 le pretese ceche sui principati di Masovia, costretti nel 1351 a sottomettersi alla Polonia, e fino ad allora associati ad una dipendenza feudale con la corte di Praga. Alcuni anni dopo, Casimiro torn\u00f2 infatti a rivendicare i diritti sulla Slesia, ottenendo persino il sostegno del papa, il quale contava sulla sua buona fede, per provare a riottenerla. Grazie agli sforzi diplomatici della Santa Sede, Roma annull\u00f2 tutti i giuramenti compiuti di Casimiro relativi alle concessioni territoriali nel 1335, 1339, 1348 e 1356, compiute a giudizio della curia sotto coercizione politica.\nMalgrado la manovra avesse avuto formalmente effetto, la Polonia non godeva della potenza e della posizione dominante necessaria per attuare il suo piano di riacquisizione della Slesia. Consapevole delle limitazioni, Casimiro opt\u00f2 per una tattica finalizzata a collaborare con i suoi pi\u00f9 grandi rivali nella regione. Negli anni 1362\u20131363 attir\u00f2 nell'orbita della sua influenza Enrico V il Ferro, uno dei pi\u00f9 forti nobili della regione e suo feroce nemico fino ad allora. Nel 1365 il matrimonio del re con Edvige di \u017baga\u0144ska suggell\u00f2 questa alleanza Il re contava anche su Bolko il Piccolo, anche se aveva concluso nel 1353 accordo con Carlo di Lussemburgo che garantiva una sua autonomia, sia pur entro certi limiti. In caso di guerra, Casimiro poteva cos\u00ec contare sulla carta su una coalizione composta da lui, Enrico e Bolko. Quest'ultimo mor\u00ec nel luglio 1368 e l'anno successivo Enrico e i progetti della corona furono accantonati.\nVerso una nuova lotta.\nLa guerra con i cechi sembrava profilarsi all'orizzonte quando nel 1365 i Lussemburgo, divenuti sia re di Boemia che imperatori del Sacro Romano Impero, acquisirono il trono di Brandeburgo, circondando dunque la Polonia anche da ovest. Allo stesso tempo, iniziarono a cercare la mano della figlia del duca di Stettino, desiderosi di poter ottenere una propria presenza anche nella regione. La prospettiva di una coalizione cos\u00ec grande spavent\u00f2 Casimiro, il quale per\u00f2 ag\u00ec rapidamente e svent\u00f2 i piani dei suoi rivali trascinando la Pomerania occidentale nell'orbita dell'influenza polacca (piani di successione verso Ka\u017aek.\nDopo aver rafforzato le sue posizioni nel nord e nel centro-ovest, Casimiro si prepar\u00f2 ad attaccare militarmente la Slesia. La concentrazione di forze e risorse ai confini fu sventata solo dalla morte del re nel 1370, quando la guerra sembrava ormai prossima. I successori del sovrano Piast non tornarono sulla questione della restituzione della provincia perduta.\nMarca di Brandeburgo e Nuova Marca.\nAlcuni nobili di Brandeburgo erano insoddisfatti della prospettiva che i Lussemburgo acquisissero il potere nella Marca, circostanza che avrebbe sicuramente significato un rafforzamento del potere centrale. Una simile prospettiva appariva pi\u00f9 che plausibile in seguito all'estinzione della linea dei Wittelsbach attivi a Brandeburgo. Quando il 14 maggio 1365 si spense il genero di Casimiro, Ludovico, margravio romano della Marca sopraccitata, il suo successore Ottone V risultava l'ultimo della stirpe. Alcuni nobili della regione decisero di rivolgersi alla corona polacca chiedendo assistenza e nel mese di giugno o di luglio del 1365 resero formalmente omaggio al sovrano indicandolo come signore dei loro feudi. Gli aristocratici giustificarono l'azione sostenendo che le aree da loro amministrate rientravano nel territorio storico della Polonia, ragion per cui avevano semplicemente ripristinato l'antico organigramma amministrativo.\nIl 15 febbraio 1368, il margravio Ottone, essendo entrato in conflitto con l'imperatore, assegn\u00f2 Drahim e Czaplinek al re, confidando nel supporto che Casimiro avrebbe potuto prestargli. Il documento emesso successivamente il 10 maggio e ad oggi sopravvissuto indica che anche Cz\u0142opa e Wa\u0142cz avrebbero cambiato bandiera. In precedenza, quest'area separava la Pomerania occidentale dal regno di Polonia e collegava il Neumark con lo Stato monastico.\nNel 1368 o 1369, dopo un anno di lunghe trattative, il vescovo Pietro di Lubusz riconobbe il sovrano polacco come patrono della sua cattedrale. Ci\u00f2 rafforz\u00f2 l'influenza polacca nella regione di Lubuskie, perch\u00e9 il patrono present\u00f2 al vescovo i suoi candidati per la parrocchia e altre posizioni, il cui personale dipendeva dal vescovo.\nPolitica interna.\nCasimiro il Grande ottenne successi diplomatici e organizz\u00f2 spedizioni vittoriose soprattutto grazie alla sua politica interna coerente e, allo stesso tempo, riformista. Nel corso del suo mandato si preoccup\u00f2 di realizzare una solida base materiale e legale introducendo un sistema di amministrazione statale uniforme, un consiglio reale da lui nominato per scopi deliberativi in cui figurava, tra gli altri, il maresciallo, responsabile della sicurezza dello Stato, il cancelliere, che si occupava principalmente di politica estera e il tesoriere, il quale gestiva le risorse erariali. I funzionari locali reali erano gli starosta, nominati e rimossi dal monarca. Essi svolgevano funzioni amministrative, economiche e giudiziarie in caso di reati gravi. L'apparato statale voluto da Casimiro, spesso in condizioni di sviluppo, aveva bisogno non solo di persone sagge al governo, ma anche di leggi efficienti che costituissero la base del sistema polacco.\nConflitto con il vescovo di Cracovia Jan Grot.\nNel 1334, il re entr\u00f2 in conflitto con il vescovo di Cracovia Jan Grot per la sua politica filo-teutonica e sugli oneri finanziari che ricadevano in capo alla diocesi. Il vescovo scomunic\u00f2 il re e impose un interdetto alla diocesi. Per tutta risposta, Casimiro accus\u00f2 il vescovo davanti al papa di aver rivelato segreti di Stato, incitando alla ribellione e abusando dei poteri derivanti dal suo incarico. Un episodio particolarmente eclatante ebbe luogo nel 1338, quando il re scomunicato entr\u00f2 nella cattedrale del Wawel e il vescovo interruppe seduta stante la funzione. Alla fine, Casimiro si riconcili\u00f2 con il suo avversario nel 1343.\nDiritti degli ebrei.\nNel 1334, il sovrano estese all'intero Regno di Polonia le disposizioni comprese nello statuto di Kalisz del duca Boleslao il Pio riguardo agli ebrei. Le comunit\u00e0 semite ottennero, tra l'altro, l'esclusione dalla giurisdizione del diritto di Magdeburgo ed erano direttamente assoggettati ai tribunali reali.\nGrande Polonia.\nI cavalieri della Grande Polonia protestarono contro l'istituzione dello starosta generale nella loro regione, in quanto sarebbe diventato il governatore de facto del distretto per conto del re. La soppressione di questo ufficio e la nomina da parte di Casimiro di due starosta separati, ovvero Maciej Borkowic a Pozna\u0144 e Preslao di Gu\u0142t\u00f3w a Kalisz, ebbero soltanto un effetto peggiorativo. Scoppiarono presto disordini e rapine sulle strade, dovuti a soprusi messi in atto dai governatori locali. Per tutelare i mercanti, Pozna\u0144 fu costretta a fondare una confederazione municipale nel 1350. Nel tentativo di porre rimedio, all'inizio del 1352 Casimiro rimosse entrambi i funzionari e ripristin\u00f2 la carica di starosta generale, lo slesiano Wierzbi\u0119ta di Paniewice. Ci\u00f2 provoc\u00f2 un'aperta rivolta dei cavalieri, esplosa il 2 settembre 1352 a Pozna\u0144 con attacchi tra oppositori e sostenitori del re. La Grande Polonia sprofond\u00f2 nel rischio della guerra civile e, nel 1353, il sovrano venne qui cercando di mediare, riuscendo a mediare la disputa. Tuttavia, la confederazione ribelle, supportata dalla Marca di Brandeburgo, attaccarono Czarnk\u00f3w e altri insediamenti vicini. Lo smantellamento dell'unione di insorti avvenne ufficialmente il 16 febbraio 1358 a Sieradz.\nRiforme amministrative e giudiziarie.\nIl padre di Casimiro era stato molto apprezzato in vita e il figlio godette di buon credito quando si prodig\u00f2 per mettere in atto riforme amministrative e giudiziarie. Il ruolo del clero fu quello che pi\u00f9 crebbe durante il mandato del monarca, tanto che durante il regno degli ultimi Piast la posizione di varie dinastie secolari si indebol\u00ec a favore dei dignitari ecclesiastica. La politica della Chiesa polacca si svilupp\u00f2 nei sinodi del XIII secolo. Al contempo, anche una classe nobiliare prese una sua forma (\"szlachta\"), vedendo al suo interno dinastie gi\u00e0 di rango elevato prima della salita al potere di Casimiro e cavalieri. La pressione fiscale sugli aristocratici fu alleggerita e ad esse non fu pi\u00f9 richiesto di provvedere al finanziamento delle spese militari per le spedizioni al di fuori del territorio della Polonia. Queste importanti concessioni avrebbero costituito la base della futura \"democrazia dei nobili\" nella Confederazione polacco-lituana avviata con l'Unione di Krewo del 1385. La borghesia fu l'ultimo gruppo sociale ad assumere una propria fisionomia: la componevano persone personalmente libere, in grado di gestire delle propriet\u00e0 e di vivere lavorando come mercanti, artigiani e cos\u00ec via. Era soprattutto la condizione economica a distinguere i borghesi al ceto maggiormente ricco, mentre i contadini erano i pi\u00f9 poveri, con libert\u00e0 personali e diritti sulla terra limitati. Sottoposti alla giurisdizione del feudatario locale, la politica di Casimiro il Grande li trascur\u00f2 e si concentr\u00f2 soprattutto sulla centralizzazione e sul rafforzamento del potere basato sulle citt\u00e0 e sulla nobilt\u00e0. La pi\u00f9 grande minaccia a questa politica erano i principali potenti: per questo motivo, il re cerc\u00f2 di limitare le loro capacit\u00e0 economiche e del clero, subordinando quest'ultimo alla corona. Tale politica incontr\u00f2 la strenua resistenza del vescovo di Cracovia Jan Grot, ma il figlio di Ladislao si attir\u00f2 anche altri nemici nel clero a causa del suo \"discutibile\" stile di vita, che non si addiceva a un cristiano modello. Casimiro si spos\u00f2 quattro volte ed ebbe inoltre varie amanti, oltre ad avere un carattere talvolta impetuoso che gener\u00f2 spesso gravi liti tra lui e i chierici. Oltre alla modificazione del titolo di starosta, che aveva poteri di polizia, in ambito penale e bellico e gestiva la propriet\u00e0 reale, si assistette a un cambiamento della politica legislativa. La funzione degli antichi e rudimentali raduni pass\u00f2 a una versione maggiormente funzionale, con la partecipazione di dignitari e funzionari terrieri, membri della nobilt\u00e0 e rappresentanti della citt\u00e0. Fu durante il dominio di Casimiro che si prov\u00f2 dunque a gettare le basi per i futuri sejmik e il sejm, la riunione parlamentare generale. Il consiglio reale riscosse una grande influenza sui governi polacchi, considerata la presenza di autorevoli dignitari che agivano al fianco del re. Casimiro si preoccup\u00f2 di introdurre modifiche significative al procedimento giudiziario e al sistema legislativo. Innanzitutto, nella seconda met\u00e0 del Trecento, si svilupparono due corti distinte per la nobilt\u00e0: mentre il tribunale municipale era amministrato dallo starosta e si occupava di casi penali, il tribunale fondiario, composto da giudici appartenenti alla nobilt\u00e0, risolveva le controversie civili. Nel campo della magistratura municipale, un'importante riforma risult\u00f2 l'introduzione della facolt\u00e0 di proporre appello. Nacquero in tal guisa i cosiddetti tribunali superiori, i quali agivano secondo il diritto tedesco. Tale costituzione si giustific\u00f2 con la volont\u00e0 di rendere la borghesia polacca indipendente dalla corte d'appello straniera di Magdeburgo. Negli anni 1346-1347, per ordine di Casimiro il Grande, si procedette all'emissione di un codice di leggi sotto forma di statuti. Questo fu un evento di grande importanza, in quanto le norme si proponevano di far cessare vari tipi di abusi. Tuttavia, in linea di massima, finivano per avvantaggiare la nobilt\u00e0 ed effettuare delle restrizioni alla libert\u00e0 personale dei contadini, gettando le basi per un'annosa problematica presente nella Polonia tardo-medievale e nell'et\u00e0 moderna.\nRiforma militare.\nCasimiro riform\u00f2 anche l'organizzazione dell'esercito. Con la comparsa di molte nuove macchine da guerra, tra cui catapulte, arieti e torri d'assedio. La base delle forze armate polacche appariva una cavalleria composta da cavalieri \"nobili\" attrezzati con armature in cotta e armi quali spade, asce, lance, archi o balestre. In caso di attacco alla citt\u00e0, tutti i residenti erano obbligati a difenderla: nei casi pi\u00f9 gravi, anche i contadini erano chiamati ad unirsi alla mobilitazione popolare (una sorta di versione antecedente alla \"pospolite ruszenie\"). La fanteria di tale umile ceto svolse invero un ruolo importante nella cattura di citt\u00e0 e castelli.\nIl re cre\u00f2 un sistema identificativo che passasse attraverso l'impiego di vessilli, con le unit\u00e0 dell'esercito i cui nomi derivavano da segni e stendardi. Col tempo comparvero stendardi di famiglia gestiti dai nobili e includevano cavalieri a loro fedeli. Anche i castellani e i voivodi impiegarono talvolta delle proprie insegne. Si tent\u00f2 inoltre di diffondere un senso di disciplina nelle forze armate. Durante le marce attraverso il proprio territorio, l'esercito doveva accamparsi nei campi e pagare per ottenere i rifornimenti. Si imposero al contempo severe sanzioni per la distruzione di raccolti, fattorie e sequestro di bovini e maiali ai danni di contadini polacchi.\nLa costruzione e il rafforzamento di una linea difensiva risultavano due questioni altrettanto importanti, spingendo Casimiro a portarle avanti per tutta la sua vita. Non solo la Polonia continu\u00f2 in modo costante ad interessarsi alle conoscenze tecnologiche e belliche superiori dei vicini del regno, ma consent\u00ec tramite investimenti pubblici di smuovere l'economia grazie al coinvolgimento di numerosissimi artigiani e costruttori. Durante il regno di Casimiro si fortificarono 53 castelli e si rafforzarono 27 fortificazioni urbane in mattoni.\nEconomia e tesoro.\nAnche in campo economico i meriti di Casimiro furono molteplici. In primo luogo, egli incoraggi\u00f2 una vigorosa colonizzazione delle aree verdi, cercando di promuovere lo sviluppo delle citt\u00e0 perch\u00e9 ritenute una fonte di reddito certa per la prosperit\u00e0 del regno. A tal fine, concesse privilegi commerciali alla citt\u00e0 di Cracovia e autorizz\u00f2 la fondazione di quasi 100 nuovi agglomerati sottoposti al diritto di Magdeburgo. Ci\u00f2 spinse vari banchieri a muoversi in Polonia (specie dall'Italia), mercanti e artigiani dell'ovest. Un ruolo importante lo svolse la Lega Anseatica, ovvero l'unione di citt\u00e0 commerciali tedesche, comprese quelle situate sul Mar Baltico e sulla Vistola. La peste nera raggiunse la regione nel 1348, ma senza causare danni cos\u00ec gravi come altrove nel resto del continente: ci\u00f2 imped\u00ec che si originasse una situazione economica disastrata.\nIl tesoro poteva fare affidamento sugli introiti derivanti da vaste propriet\u00e0 reali. Grazie al recupero di beni che non sempre erano legalmente in mano alla nobilt\u00e0 e alla Chiesa, il totale di entrare aument\u00f2. L'ubicazione di nuovi villaggi e il \"miglioramento\" di quelli vecchi rappresent\u00f2 un ulteriore fattore positivo. L'introduzione di un'imposta annuale sulle propriet\u00e0 immobili favor\u00ec la condizione dell'erario polacco. Lo sviluppo del commercio e il conferimento di insegne ufficiali, le quali erano rilasciate dopo il pagamento di un'imposta, unite alle elevate entrare generate dalle miniere di sale a Bochnia e Wieliczka) costituivano una fetta non trascurabile nella percentuale dei profitti. Nel 1368 Casimiro riorganizz\u00f2 l'amministrazione di queste miniere, emanando il 21 aprile una disciplina legislativa specifica in materia.\nLe entrate provenivano anche dalla zecca. Casimiro realizz\u00f2 una riforma monetaria nel 1338: fu il primo sovrano polacco a coniare una moneta in argento da un centesimo (il cosiddetto grosso di Cracovia). Al tempo del sovrano, la qualit\u00e0 delle monete sub\u00ec un deterioramento, che per\u00f2 fin\u00ec per ridurre le spese della zecca.\nLo sviluppo economico si affianc\u00f2 alla crescita demografica della Polonia, che negli ultimi anni del regno di Casimiro si attest\u00f2 intorno al 4%, malgrado con il significativo tasso di mortalit\u00e0 infantile, la bassa et\u00e0 media della popolazione e il susseguirsi di devastanti epidemie. Il regno contava probabilmente 1.800.000 abitanti (secondo stime pi\u00f9 ampie 1.900.000).\nCultura, istruzione e arte.\nUno dei maggiori successi raggiunti da Casimiro il Grande riguard\u00f2 la fondazione dell'Accademia di Cracovia. Nel privilegio del 12 maggio 1364, il re scrisse: \nLa scuola fu modellata sull'esempio delle universit\u00e0 di Bologna e Padova, ma si tennero presenti anche delle caratteristiche di quella di Napoli. Innanzitutto Casimiro voleva che la nuova scuola formasse avvocati che potessero guidare e rafforzare l'amministrazione statale a cui teneva tanto. Gli studenti dell'Accademia avevano molti privilegi, come l'esenzione dal dazio e dalla tassa. Prima che il lavoro fosse terminato, tuttavia, Casimiro si spense.\nDurante il regno del sovrano dei Piast, molti edifici in stile gotico e opere d'arte videro la luce nella Piccola Polonia, la maggior parte dei quali ultimata su iniziativa reale. Oltre a numerosi castelli e citt\u00e0 con fortificazioni dislocate in tutta la Polonia, fu coinvolto in numerosi investimenti a Cracovia, principalmente a Wawel. Dopo Ladislao I, supervision\u00f2 personalmente il progetto di espansione della cattedrale locale, dove fond\u00f2 una monumentale lapide dedicata a suo padre. La fisionomia dell'opera rivela un'ampia conoscenza dell'arte sepolcrale europea dell'epoca gotica. con caratteristiche riscontrate in lavori simili ritrovati in Assia, Renania e Slesia. Inoltre, ordin\u00f2 la costruzione di una lapide di genere simile per Boleslao il Coraggioso nella cattedrale di Pozna\u0144, i cui frammenti sono sopravvissuti fino ad oggi. Anche il castello del Wawel ricevette un ampliamento, di cui alcuni frammenti risultano ancora oggi visibili (la parte nord-orientale della cosiddetta torre danese, varie sezioni minori e la sala Casimiro). Il sovrano rispettava il passato della struttura, motivo per cui volle conservare la cappella romanica dei Santi Felice e Adautto sul solco dell'antica tradizione e della lunga storia che risaliva ai primi secoli di esistenza del regno che amministrava. Ricostru\u00ec inoltre la cappella del castello di Santa Maria Egiziaca sotto forma di cappella di un palazzo gotico a due piani. Nel quartiere Kazimierz fondato dal sovrano nella capitale apr\u00ec due grandi chiese, la basilica del Corpus Domini e quella di Santa Caterina assieme al monastero di agostiniani giunti da Praga. \nNel tentativo di espiare la pena per il presunto omicidio di del chierico Marcin Baryczka, fond\u00f2 molte chiese nella Piccola Polonia, incluse Niepo\u0142omice, Stopnica, la basilica della Beata Vergine Maria a Wi\u015blica e quella di Sandomierz, Zago\u015bci, Kargowie, Szyd\u0142\u00f3w e altre ancora. Finanzi\u00f2 numerose opere di pregevole fattura artigianale, in primis reliquiari e oggetti liturgici, in alcuni casi recanti simboli di Stato attribuiti al monarca. Sono sopravvissuti tre calici, attualmente osservabili nelle collegiate di Kalisz (1363) e Trzemeszno (dal 1351, ora nella collezione del Wawel) e della chiesa di Stopnica (intorno al 1362), e due reliquiari ermetici, dedicati rispettivamente a Santa Maria Maddalena nella chiesa di Stopnica e a San Sigismondo nella cattedrale di P\u0142ock. Un ruolo importante nelle opere d'arte sacre era svolto da elaborati programmi araldici che raffiguravano la maest\u00e0 reale e il potere dell'autorit\u00e0 come il supremo protettore dello stato, responsabile solo verso Dio, che era per lui il massimo bene. Casimiro il Grande tenne con grande considerazione le tendenze artistiche coeve del resto d'Europa, in particolare quelle della Francia durante il regno di Luigi IX e di altri sovrani quali (tra cui Ludovico il Bavaro, Carlo IV di Lussemburgo, Carlo V di Francia o Rodolfo IV d'Asburgo), di cui ammirava la politica di mecenatismo.\nUltimi anni.\nNonostante Casimiro il Grande avesse avuto numerose mogli, a parte le figlie, non riusc\u00ec ad avere un discendente di sesso maschile. Nel 1339, al congresso di Visegr\u00e1d, concord\u00f2 con gli Angioini il diritto di successione al trono in caso di sua morte senza figli. Tale atto fu necessario per garantirsi il sostegno della dinastia magiara in tema di politica estera. Il re tent\u00f2 pure di garantire la corona ai suoi nipoti, ad esempio Casimiro IV di S\u0142upsk. Tuttavia, nel 1369 conferm\u00f2 ancora una volta i diritti degli Angi\u00f2 al trono di Polonia.\nNel settembre 1370, Casimiro si rec\u00f2 nel suo castello a Przedb\u00f3rz, nelle vicinanze del quale organizz\u00f2 una grande battuta di caccia. Secondo Jan di Czarnk\u00f3w, il 9 settembre, al secondo giorno di svago, mentre era intento a inseguire un cervo il suo cavallo inciamp\u00f2 e cadde, provocando al sovrano una grave ferita allo stinco sinistro. La fonte localizza l'incidente nel villaggio di \u017bele\u017anica, situato tra Przedb\u00f3rz e W\u0142oszczowa. La frattura dovette essere particolarmente acuta, tenendo conto che il monarca si ammal\u00f2 di una febbre alta per molti giorni, nonostante gli sforzi compiuti dal dottore. Va comunque detto che il re, il quale aveva sempre goduto di buona salute, trascur\u00f2 le raccomandazioni mediche. La processione con il paziente fece ritorno nella capitale per diverse settimane, ma si effettuarono anche delle soste pi\u00f9 lunghe a Sandomierz, Koprzywnica, Osieku, Korczynie e Opatowiec. Alla fine di ottobre Casimiro giunse al castello di Cracovia, ma la febbre ancora non lo aveva abbandonato. Il 3 novembre, il re dett\u00f2 il suo testamento e due giorni dopo mor\u00ec.\nFunerali e sepoltura.\nSubito dopo il funerale di Casimiro, Luigi d'Ungheria part\u00ec da Buda e raggiunse la capitale polacca, venendo subito incoronato sempre a Cracovia nella cattedrale del Wawel. Terminava cos\u00ec la lunga parentesi della dinastia regnante dei Piast, che si spense definitivamente, se si tiene conto dei rami cadetti, nel 1675.\nNel 1869 fu aperta la tomba reale nella cattedrale del Wawel. La commissione che esamin\u00f2 i resti del monarca concluse che la sua gamba sinistra era rotta e, dunque, ci\u00f2 confermava la versione del cronista Jan di Czarnk\u00f3w sulle circostanze della morte del sovrano. L'8 luglio 1869 a Wawel ebbe luogo la sepoltura ufficiale delle spoglie del re Casimiro III il Grande.\nTitoli e appellativi.\nTitoli.\nIl titolo di Casimiro non assunse quasi mai caratteri fissi, tanto che anche nei documenti emessi in concomitanza con il suo regno si rintracciavano delle differenze. Solo alcune sezioni rimasero invariate per tutto il mandato del sovrano: si pensi a \u00abre di Polonia\u00bb o a \u00absignore ed erede delle terre di Cracovia, Sandomierz, Sieradz, \u0141\u0119czyca, Cuiavia e Pomerania\u00bb. Tra i tanti esempi disponibili, un documento del novembre 1335 aiuta a far luce sul suo titolo riportato per esteso: \nDal 1346 Casimiro inizi\u00f2 a impiegare il titolo di \u00absignore ed erede di Rutenia\u00bb. Un documento datato 1337 in cui \u00e8 presente anche questa formula potrebbe indicare che il sovrano aveva gi\u00e0 alcuni diritti sulla Rutenia compresa nel principato di Galizia-Volinia, ma la veridicit\u00e0 di tale data resta dibattuta. Dal 1350 in poi, Casimiro a volte si definitiva \u00abre di Polonia e della Rus'\u00bb. Una rigorosa interpretazione giuridica di questo termine porta alla conclusione che si trattasse di entit\u00e0 statali separate ma vincolate da un'unione personale, cos\u00ec come ritengono alcuni storici. Tale titolo fu utilizzato, tra gli altri, da Casimiro al convegno di Praga del 1356. Tuttavia, le ragioni per cui se ne avvalse rimangono avvolte dal mistero. \u00c8 possibile che fosse soltanto un mero tentativo di emulare il corredo onorifico del re d'Ungheria, ma una lettura pi\u00f9 attenta potrebbe lasciare ipotizzare che fosse una scelta consapevole volta a rendere pubbliche le rivendicazioni polacche sulla vecchia Rus' al pari di quelle magiare. Un esempio della fase pi\u00f9 matura dell'amministrazione di Casimiro, risalente al gennaio del 1358, \u00e8 il seguente: \nNel territorio della Rutenia, la cancelleria reale emise anche dei documenti in lingua rutena. Ne \u00e8 esempio un atto emesso a Chotek Bybelski nel 1361, che inizia con: \nAppellativi.\nL'appellativo in latino \"Magnus\", tradotto con grande, non compare in fonti contemporanee con riferimento a Casimiro. Lo stesso famoso cronista polacco Jan D\u0142ugosz, attivo nel XV secolo, non lo riporta. La denominazione comparve per la prima volta nel 1496 nel libro 17, pagina 144 dei Registri Reali. Tuttavia, \u00e8 possibile che fosse stato utilizzato per nel senso di \u00abvecchio\u00bb che di \u00abimportante\u00bb. Fu invece senza dubbio usato con il significato di \"Grande\" (\"Wielki\") negli statuti di \u0141aski del 1505-1506.\nLe fonti non concordano anche sul numero ordinale del re, che viene riportato in triplice forma:\n\u00c8 quest'ultima proposta che gode della maggiore fortuna a livello di storiografia.\nRilevanza storica.\nL'equilibrio raggiunto dal regno di Casimiro il Grande fu considerevole. Nel momento in cui egli aveva assunto il potere, la Polonia occupava una posizione secondaria nello scacchiere internazionale. Durante il suo mandato, fu capace di trasformare gradualmente la sua patria in un forte soggetto politico, triplicando (o quasi) le dimensioni dei suoi domini: si pensi alla Rutenia Rossa e alla Volinia, alla Podolia, ad una parte della Masovia o ancora a Cz\u0142opa, Wa\u0142cz e Czaplinek. Tuttavia, nonostante continu\u00f2 a sperarlo in pi\u00f9 frangenti della sua vita, non riconquist\u00f2 la Slesia, Stettino e nemmeno la Pomerania, che includeva l'importante citt\u00e0 di Danzica. Un indirizzo storiografico risalente ai secoli scorsi criticava la politica rinunciataria del re verso questi territori, cos\u00ec come l'espansione verso la Rus', considerato un grave errore politico.\nNon gode attualmente di grande fortuna l'idea che Casimiro il Grande comp\u00ec una \"svolta ideologica\" e per questo decise di espandersi verso est. Pare infatti che il re perseguisse piuttosto tre obiettivi principali nella sua conquista della fragile Galizia-Volinia. Innanzitutto, voleva proteggere le sue terre dalle invasioni tartare, fautrici di danni e afflizioni per vari decenni in Europa orientale. In secondo luogo, per rafforzare il suo potenziale assimilando le forze rutene: come dimostrava la fallita guerra per la Slesia del 1345-1348, i polacchi disponevano di un esercito troppo parco per immaginare di riacquisire saldamente le regioni perdute. In terzo luogo, acquisire le proficue rotte commerciali del Mar Nero e di Kiev avrebbe garantito dei benefici economici non indifferenti. Casimiro avrebbe potuto sfruttare quest'ultimo vantaggio nei suoi piani per la Slesia. In verit\u00e0, al di l\u00e0 delle tradizioni rivendicazioni compiute su quella regione geografica, Casimiro era interessato ad accaparrarsi il dominio delle ricche citt\u00e0 slesiane, situate a un passo dalla ricca Praga. Nei fatti, l'acquisizione di Breslavia, massimo obiettivo raggiunto, fu pagata a caro prezzo, in quanto cost\u00f2 un numero non trascurabile di uomini, energie e risorse finanziarie. Solo dopo diverso tempo Breslavia si rese conto che la rinuncia alle passate rotte commerciali, difficilmente percorribili per via degli screzi diplomatici tra Boemia e Polonia, potevano essere rimpiazzate dall'altrettanto fruttifero cammino Cracovia-Leopoli-Mar Nero, senza dimenticare Kiev.\nFurono gli Jagelloni a compiere questa \"svolta ideologica\" ad est. L'opera politica di Casimiro il Grande in Rutenia non si rivel\u00f2 permanente. Il lavoro politico di Casimiro il Grande in Rutenia non si dimostr\u00f2 duraturo. Gi\u00e0 nel 1372, grazie a Ladislao I di Opole, la Rutenia cominci\u00f2 a gravitare verso l'orbita ungherese, divenendo infine parte 1377 dei territori magiari. Solo gli Jagelloni, a partire dal 1387, le terre rutene finirono completamente sotto la corona polacca. Fino alla fine del suo regno, Casimiro il Grande rimase fedele alla volont\u00e0 dei Piast di proporre la Polonia come Stato europeo occidentale e il cui nucleo era compreso essenzialmente tra il bacino del fiume Oder e la foce della Vistola.\nGli accordi con i Lussemburgo e i cavalieri teutonici rappresentano un grande esempio di pragmatismo politico, considerando che grazie ad essi il sovrano non assistette a un pregiudizio della propria posizione e pot\u00e9 guadagnare tempo e mezzi necessari per agire in seguito. Il congresso di Cracovia del 1364 coincise con il momento di massimo splendore a livello internazionale della Polonia, quando vari personaggi di spicco da tutta Europa giunsero per discutere sull'eventualit\u00e0 di proclamare una crociata contro gli ottomani. Nella sostanza, la riunione si trasform\u00f2 in un'occasione per discutere di geopolitica. Casimiro il Grande promosse a pi\u00f9 riprese l'arte e la costruzione di edifici religiosi, riuscendo al contempo a disporre di solide liquidit\u00e0, ad ammirare un incremento demografico dovuto anche alla nascita di nuove citt\u00e0 e insediamenti minori, a sviluppare i commerci e a riformare l'amministrazione e il diritto. L'impulso da lui dato alla conformazione di una nuova societ\u00e0 gli \u00e8 valsa la descrizione effettuata da Henryk Samsonowicz \u00abdi un eroe dei tempi moderni invischiato nel Medioevo\u00bb. Sia come politico che come persona, fu inevitabilmente da un lato figlio del suo tempo, dall'altro \u00abun grande visionario che riusc\u00ec a sbirciare il futuro\u00bb.\nPietro di Byczyna, canonico della collegiata di Brzeg e suddito del regno di Boemia, e quindi distante dalla corte di Cracovia, descrisse la parentesi del re polacco come segue:\nIl contributo operato da Casimiro il Grande fu felicemente riassunto dall'aforisma coniato da D\u0142ugosz nella sua \"Storia\", il quale afferm\u00f2 che egli \u00abtrov\u00f2 la Polonia fatta di legno e la lasci\u00f2 in pietra\u00bb.\nDiscendenza.\nMatrimoni e figlie legittime.\nCasimiro si spos\u00f2 quattro volte:\nInoltre, dopo la morte di Anna di Lituania, Casimiro progett\u00f2 di sposare Margherita, figlia di Giovanni I di Lussemburgo. Il matrimonio non ebbe per\u00f2 mai luogo, in quanto poco prima delle nozze la promessa sposa mor\u00ec.\nLe amanti del sovrano.\nIl re ebbe due o tre figli illegittimi da amanti sconosciute:\nLo storico polacco Oswald Balzer riteneva che la madre di questi bambini fosse Cudka, una cortigiana, ma la sua opinione \u00e8 stata messa in dubbio dal medievalista Stos\u0142aw \u0141aguna.\nNella sua cronaca Janko da Czarnk\u00f3w menziona due figli naturali di Casimiro nel contesto della descrizione del testamento del sovrano. Se si crede invece a Jan D\u0142ugosz, un'altra donna gioc\u00f2 un ruolo molto importante nella vita di Casimiro, una certa Esterka. Nel 1356 il cronista annotava:\nSecondo quanto riferito, si trattava di una donna semita famosa per la sua bellezza, con la quale il re aveva diverse figlie. Fu probabilmente a lei che gli ebrei in Polonia dovettero la loro politica favorevole. Non \u00e8 del tutto certo, tuttavia, se la graziosa Esterka fosse una figura storica o semplicemente frutto di dicerie. L'accademico Micha\u0142 Ro\u017cek menziona anche Sara, anch'essa ebrea, che avrebbe vissuto in un edificio che si trova sul sito dell'attuale casa popolare Szara (Rynek G\u0142\u00f3wny 6)."}
{"id": "458792", "revid": "42020", "url": "https://it.wikipedia.org/wiki?curid=458792", "title": "Casimiro III il Grande", "text": ""}
{"id": "458794", "revid": "92723", "url": "https://it.wikipedia.org/wiki?curid=458794", "title": "Teatro Mariinskij", "text": "Il teatro Mariinskij () \u00e8 un teatro di San Pietroburgo. Precedentemente denominato, in epoca sovietica, Teatro Kirov (in onore di Sergej Kirov) e, in epoca zarista, Teatro imperiale di San Pietroburgo, esso deve il suo nome attuale alla principessa Maria Aleksandrovna.\nIn tale teatro vengono rappresentate opere e balletti, in particolare dal Corpo di ballo del teatro Mariinskij, ed inoltre si tengono concerti, in particolare dell'Orchestra sinfonica del teatro Mariinskij.\nStoria.\nIl teatro \u00e8 stato progettato da Alberto Cavos e vede la propria luce nel 1859, in sostituzione del teatro Circus, che sorgeva nello stesso luogo, distrutto da un incendio.\nIl 2 ottobre 1860 viene inaugurato con \"Una vita per lo Zar\" di Mikhail Glinka.\nNel 1885, il teatro ha subito un intervento, per mano dell'architetto Viktor Schr\u00f6ter, volto ad ampliare gli spazi esistenti: \u00e8 stata costruita una nuova ala, a tre piani, adibita a laboratori teatrali e a sale prove, nonch\u00e9 per ospitare l'impianto elettrico e di riscaldamento. Nove anni dopo, sempre sotto la direzione di Viktor Schr\u00f6ter, sono state sostituite le travi in legno e ampliato il foyer e le ali laterali.\nPrime assolute.\nIl teatro si contraddistingue per essere stato il luogo in cui le pi\u00f9 importanti opere musicali russe hanno visto il proprio debutto.\nTra queste si ricorda: \"Boris Godunov\" di Modest Petrovi\u010d Musorgskij nel 1874, nonch\u00e9 le pi\u00f9 importanti opere di \u010cajkovskij: \"La dama di picche\" nel 1890, \"Iolanta\" nel 1892, \"La bella addormentata\", \"Lo schiaccianoci\" e \"Il lago dei cigni\".\nAnche l'opera \"La forza del destino\" di Giuseppe Verdi \u00e8 stata qui rappresentata in prima assoluta il 10 novembre 1862.\nIl 28 maggio 1863 avviene la prima assoluta con successo di \"Judif\"' di Aleksandr Serov e l'8 novembre 1865 l'enorme successo di \"Rogneda\" di Serov alla presenza dello zar Alessandro II di Russia.\nNel 1909 avviene la prima assoluta di \"Il gallo d'oro\" di Nikolaj Rimskij-Korsakov.\nNel 1988 Valerij Gergiev \u00e8 stato nominato direttore artistico del teatro e nel 1996 il governo centrale gli ha conferito la carica di direttore artistico e generale, ossia il completo controllo amministrativo e musicale del grande e prestigioso teatro d'opera."}
{"id": "458803", "revid": "712828", "url": "https://it.wikipedia.org/wiki?curid=458803", "title": "TIE/ln starfighter", "text": ""}
{"id": "458812", "revid": "88740", "url": "https://it.wikipedia.org/wiki?curid=458812", "title": "Gaetano Sabatini", "text": "Della sua vita si sa poco: studi\u00f2 a Bologna, dove perfezion\u00f2 il suo stile dapprima nel disegno e quindi nella pittura. Era sordomuto, e per questo soprannominato \"il Mutolo\". Il Getty Museum conserva un suo autoritratto."}
{"id": "458814", "revid": "1305772", "url": "https://it.wikipedia.org/wiki?curid=458814", "title": "Kirov", "text": ""}
{"id": "458817", "revid": "1982", "url": "https://it.wikipedia.org/wiki?curid=458817", "title": "Tientsin", "text": "Tientsin, conosciuta anche come Tianjin (in cinese , pr. cinese: ; pr. it. ), \u00e8 una delle quattro municipalit\u00e0 della Repubblica Popolare Cinese direttamente controllate dal governo centrale.\nL'area metropolitana si estende su una superficie di 11\u00a0760\u00a0km\u00b2 e nel 2014 aveva una popolazione di 15\u00a0200\u00a0000 abitanti, che la rendono la quarta municipalit\u00e0 della Cina per popolazione dopo Shanghai, Pechino e Chongqing. Negli anni 2000 Tientsin, grazie alla presenza di un significativo bacino produttivo tecnologico, ha registrato una tra le maggiori crescite di PIL su base annua tra le citt\u00e0 cinesi. Dal 2007 ospita la sessione estiva del Forum economico mondiale di Davos.\nGeografia fisica.\nCaratteristiche.\nLa municipalit\u00e0 di Tientsin \u00e8 in gran parte pianeggiante, con l'eccezione della parte settentrionale dove si trovano i monti Yanshan; la cima pi\u00f9 alta della municipalit\u00e0 \u00e8 lo Jiushanding che raggiunge i 1078 m. Il fiume Hai He nasce nella municipalit\u00e0 di Tianjin dalla confluenza di cinque corsi d'acqua: lo Ziya, il Daqing, lo Yongding, il Grande Canale Nord e il Grande Canale Sud; anche il suo sbocco nell'Oceano Pacifico si trova sempre nella municipalit\u00e0, nel distretto di Dagu.\nL'area urbana di Tientsin si trova nella parte centro-meridionale della municipalit\u00e0.\nOltre alla conurbazione di Tianjin nella municipalit\u00e0 si trova anche il distretto di Binhai-Tanggu sul golfo di Bohai, sede della zona di sviluppo economico TEDA e del distretto finanziario di Yujiapu. In questo distretto \u00e8 inoltre in sviluppo la Sino-Singapore Ecocity, la pi\u00f9 estesa area di sviluppo urbanistico basata su principi di sostenibilit\u00e0 e su infrastrutture urbanistiche votate al risparmio energetico, progettata per ospitare fino a 350.000 residenti.\nLa contea di Jixian, nella parte settentrionale, ospita un'area di rilievo paesaggistico e ricreativo ed \u00e8 tagliata dalla Grande muraglia cinese.\nClima.\nIl clima di Tientsin \u00e8 un clima continentale umido influenzato dai monsoni (\"Dwa\" secondo la classificazione climatica di K\u00f6ppen), caratterizzato da estati calde e umide, e inverni freddi e secchi. \nLe temperature in citt\u00e0 sono fortemente influenzate dalle correnti ventose, si registrano sbalzi di temperatura avvertita, che vanno dai -7\u00a0\u00b0C di gennaio ai 35\u00a0\u00b0C di agosto.\nLe primavere sono ventose e secche, la maggior parte delle precipitazioni avvengono in luglio e agosto.\nA Tianjin in primavera si verificano occasionalmente tempeste di sabbia che soffiano dal deserto del Gobi e che possono durare anche alcuni giorni.\nStoria.\nCon i Trattati di Tientsin (25 ottobre 1860) la Gran Bretagna pot\u00e9 controllare pi\u00f9 di tre quarti dell'ingente commercio cinese, con un nuovo incremento al traffico dell'oppio. Dal 1801 al 1820 l'esportazione ammontava a 5.000 casse annue. L'istituzione di una rete di compagnie commerciali ausiliarie, capeggiate dalla Jardine Matheson, favor\u00ec un aumento vertiginoso del traffico dell'oppio: nel 1830 le casse ammontarono a 18.956, nel 1836 a 30.000, nel 1860 a 58.681, nel 1880 a ben 105.508 casse (Kd 28).\nLe concessioni straniere.\nDal 1901, grazie all'intervento delle potenze straniere contro i ribelli nella Rivolta dei Boxer, l'Italia, l'Impero britannico, la Francia, il Giappone, la Russia, l'Impero austro-ungarico ed il Belgio ebbero delle concessioni territoriali nella citt\u00e0. Quella italiana fu utilizzata principalmente come sede diplomatica per l'Oriente e presidio della Regia Marina. \nDopo la seconda guerra mondiale, nel 1947, l'Italia dovette rinunciare alla sua concessione (vedi trattati di Parigi).\nDal dopoguerra a oggi.\nLa citt\u00e0, di pari passo con lo sviluppo economico del paese, \u00e8 diventata uno dei principali nodi economici del nord della Cina, dotata di uno dei principali porti commerciali nazionali. Nell'area di Binhai, nel distretto di Tanggu, si sono concentrati investimenti industriali e immobiliari delle principali societ\u00e0 multinazionali, in particolare attorno alla Tianjin Economic-Technological Development Area (TEDA) creando un ampio distretto economico agevolato da politiche commerciali governative (Free Trade Zone). Grazie al massiccio sviluppo infrastrutturale nazionale la citt\u00e0 \u00e8 dotata di collegamenti ferroviari ad alta velocit\u00e0 con Shanghai e Pechino che le hanno permesso di ospitare parte delle manifestazioni legate alle Olimpiadi del 2008, occasione che ha segnato la svolta del contemporaneo sviluppo urbano della citt\u00e0.\nAlle ore 23.30 locali del 12 agosto 2015, un incendio ha interessato la Ruihai International Logistic, una compagnia nata nel 2011 per importare ed esportare materiale chimico e di altro tipo. Ne sono generate esplosioni di incredibile potenza; la seconda in particolare ha generato una forza pari a 21 tonnellate di TNT ed \u00e8 stata visibile dallo spazio. Il numero delle vittime \u00e8 stato di 173 morti e pi\u00f9 di 800 feriti.\nArchitettura.\nLa citt\u00e0 si segnala per l'eccezionale attrattiva che costituiscono i quartieri delle concessioni italiana, francese e austro-ungarica, costituiti come presenza commerciale dei rispettivi paesi cos\u00ec come avvenuto in altre citt\u00e0 cinesi come Qingdao e Shanghai.\nTra le cinque maggiori attrazioni \u00e8 presente la biblioteca di Tianjin.\nIl quartiere italiano.\nIl quartiere italiano, costituito dalla vecchia Concessione Perpetua di Tientsin, \u00e8 posto lungo il fiume Hai tra i quartieri francese ed austro-ungarico. Esso costituisce un unicum di architettura italiana in Cina, di stampo marcatamente versiliese: gli architetti che nella prima met\u00e0 del Novecento costruirono i vari edifici si ispirarono allo stile liberty e art d\u00e9co che caratterizzava le costruzioni coeve dei viali a mare di Viareggio e di tutte le altre localit\u00e0 di mare del periodo. La municipalit\u00e0 ha salvaguardato queste architetture riaprendole al pubblico con funzioni culturali e di intrattenimento coinvolgendo nel recupero societ\u00e0 italiane.\nTra gli edifici pi\u00f9 interessanti si segnalano il Consolato con la Casa del Fascio (dalla singolare torre a forma di fascio littorio che domina il quartiere), l'ex Caserma Ermanno Carlotto, le scuole, risalenti queste ultime agli anni trenta, la fontana monumentale dedicata a Marco Polo dell'architetto Giuseppe Boni. Le vie sono distinte con una doppia denominazione sino-italiana: Piazza Regina Elena, che presenta il Monumento ai Caduti della prima guerra mondiale, Corso Vittorio Emanuele III, Piazza Dante, Via Trento, Via Trieste e Via Ermanno Carlotto, quest'ultimo intitolata all'eroe italiano che combatt\u00e9 la Guerra contro i Boxer.\nInfrastrutture e trasporti.\nLa citt\u00e0 \u00e8 collegata al porto di Tianjin, il pi\u00f9 grande porto della Cina settentrionale e principale accesso marittimo di Pechino. Tientsin dispone inoltre di una rete metropolitana, inaugurata nel 1984, che nel 2016 dispone di quattro linee e di una tranvia su gomma basata sulla tecnologia Translohr. Una delle quattro linee in funzione collega Tientsin con il nuovo distretto di Binhai.\nLa citt\u00e0 \u00e8 servita dall'Aeroporto di Tianjin-Binhai, a 13\u00a0km dal centro urbano nel distretto di Dongli, e in futuro potr\u00e0 usufruire del nuovo scalo - in costruzione - di Pechino-Daxing, la cui apertura \u00e8 prevista per il 2019. Vi si trova inoltre la torre di trasmissione \"Tianjin Radio and Television Tower\", alta pi\u00f9 di 415 m.\nSport.\nLe squadre sportive con sede a Tianjin sono:\nChinese Super League\nChina Baseball League\nChina Women Volleyball League\nLa citt\u00e0 ha ospitato il campionato mondiale di tennistavolo del 1995.\nAmministrazione.\nGemellaggi.\nTianjin \u00e8 gemellata con:"}
{"id": "458820", "revid": "2126794", "url": "https://it.wikipedia.org/wiki?curid=458820", "title": "Amasya", "text": "Amasya (in greco \u0391\u03bc\u03b1\u03c3\u03b5\u03b9\u03b1) \u00e8 una citt\u00e0 della Turchia capoluogo dell'omonima provincia.\nL'antica Amasea diede i natali al grande geografo greco Strabone e a San Rufino Vescovo e Martire, primo Vescovo di Assisi e titolare della Cattedrale di Assisi in Italia. Amasea faceva parte del regno del Ponto ed al termine della terza guerra mitridatica entr\u00f2 a far parte della provincia romana di Bitinia e Ponto. Fu sede arcivescovile.\nLetteratura.\nAd Amasya \u00e8 ambientato parte del libro \"Le rose di Ester\", di Margaret Ajemian Ahnert, dove la scrittrice racconta del genocidio armeno, narratole dalla madre, Ester appunto, che, giovanissima, sopravvisse al massacro."}
{"id": "458822", "revid": "15756", "url": "https://it.wikipedia.org/wiki?curid=458822", "title": "Concessione italiana di Tientsin", "text": "La Concessione italiana di Tientsin (in cinese: ) fu un possedimento coloniale italiano in Cina, amministrato dal Regno d'Italia tra il 1901 e il 1943.\nLa Concessione fu istituita con la firma del Protocollo dei Boxer, il 7 settembre 1901: la superficie concessa misurava ed era una delle pi\u00f9 piccole concessioni territoriali cinesi alle potenze straniere ottenute al termine della Ribellione dei Boxer. La zona consisteva nell'immediata periferia orientale di Tientsin (dalla quale prende il nome) e da un terreno lungo la riva sinistra del fiume Hai-He (conosciuto precedentemente con il nome di Pei Ho), ricco di saline, comprensivo di un villaggio e di un'ampia area paludosa adibita a cimitero.\nStoria.\nLa partecipazione alla ribellione dei boxer e la concessione.\nLa Concessione fu ottenuta dopo la spedizione internazionale per la Ribellione dei Boxer nel 1901, alla quale l'Italia partecip\u00f2 con un corpo di spedizione, unendosi alle altre potenze internazionali nell'Alleanza delle otto nazioni. In seguito agli accordi di pace e alla firma del Protocollo dei Boxer, l'Impero Cinese garant\u00ec al Regno d'Italia, come alle altre potenze straniere, una concessione commerciale nell'area della citt\u00e0 di Tientsin (l'odierna Tianjin) in Cina. La Concessione italiana, di 46 ettari, fu una tra quelle geograficamente meno estese. Il 7 giugno 1902 l'Italia prese possesso effettivo del territorio: il primo Governatore fu Cesare Poma.\nDel 1905 \u00e8 il primo piano regolatore sull'area, realizzato dal tenente del genio Osvaldo Cecchetti, seguito poi dal regolamento edilizio del 1907. A causa della pessima qualit\u00e0 dell'area, la gran parte costituita da acquitrini e paludi, nonch\u00e9 dalla presenza di un cimitero, la realizzazione si presentava molto onerosa. Per far fronte alle spese di bonifica il governatore italiano decise la vendita di gran parte dei lotti e, nonostante gli italiani potessero godere di numerose agevolazioni per l'acquisto, gran parte dei lotti furono acquistati da ricchi mercanti cinesi.\nLa Concessione era amministrata da un \"Governatore\", facente capo al Ministero degli Affari Esteri e, dal 1912, al Ministero delle colonie. Il Governatore svolgeva anche funzioni di \"Console\", integrando la rete consolare in Cina alle dipendenze della Regia Legazione d'Italia a Pechino. Durante il periodo fascista, il Governatore, in quanto capo dell'amministrazione civile di quella che era a tutti gli effetti una citt\u00e0 italiana, ricopr\u00ec anche l'incarico di \"Podest\u00e0\" di Tientsin. Il Governatore era affiancato da un Consiglio formato da residenti, in maggioranza italiani e in minoranza cinesi e di altre nazionalit\u00e0.\nLa stazione radiotelegrafica e la presenza della Regia Marina.\nIl 18 ottobre 1903 fu inaugurata la stazione radiotelegrafica nella Regia Legazione d'Italia a Pechino e, per maggiore sicurezza, se ne install\u00f2 una seconda a Tientsin, entrata in servizio nel febbraio del 1904.\nDal 1903 la presenza navale italiana si ridusse. Nella primavera del 1905 rimpatriarono gli ultimi soldati delle Regie Truppe Italiane nell'Estremo Oriente e in Cina rimase il solo incrociatore corazzato \"Marco Polo\", dal cui comandante dipendevano i distaccamenti a terra, stanziati: a Pechino, dotato di infermeria e stazione radio; a Wang tsun; a Tang ku (solo tre uomini collegati telefonicamente con Pechino); a Tientsin, il cui comandante aveva cinque marinai, una decina di Carabinieri Reali, una stazione radio e le mansioni di Governatore della Concessione Italiana; e infine a Shan hai Kwan, presidiata da 20 marinai con una terza stazione radio.\nNel 1906 i distaccamenti di Wang tsun, Tientsin, Tang ku e Shan hai Kwan furono ritirati; le forze italiane in Cina rimasero limitate ai Carabinieri a Tientsin e alla guardia alla Regia Legazione di Pechino per un totale di 250 marinai, gli addetti alla stazione radio e l'aliquota di Carabinieri. La stazione radio di Tientsin fu chiusa e le caserme devolute alla Cina. All'ultimo momento si mantenne il diritto al distaccamento di Tang ku, facendolo occupare periodicamente, e di Scian hai Kuan. L'incertezza della situazione politica, generatasi dopo l'avvento della Repubblica cinese, e la necessit\u00e0 di proteggere i missionari italiani specialmente lungo lo Yang tze kiang, convinsero il Consolato a Shanghai a proporre a Roma di stanziare una o due cannoniere con buone macchine e poco pescaggio, capaci di risalire sia il fiume sia i suoi affluenti per accorrere l\u00e0 dove fosse utile mostrare la bandiera italiana.\nIl ministero della marina ordin\u00f2 la costruzione di una cannoniera in Italia e di una seconda direttamente in Cina (la \"Carlotto\"). Il primo vero intervento edilizio complessivo avverr\u00e0 invece soltanto nel 1912, dove a seguito delle continue pressioni da parte di diplomatici e governatori il governo italiano decise di stanziare un prestito di 400.000 lire alla concessione allo scopo di edificare le strutture primarie. I primi interventi sono commissionati all'ingegnere torinese Daniele Ruffinoni.\nLa prima guerra mondiale e l'accorpamento della concessione austriaca.\nLo scoppio della prima guerra mondiale implic\u00f2 una forte riduzione di forze. Si lasciarono solo un'aliquota di rappresentanza alla Legazione e, a Shanghai, un piccolo corpo italiano dei Volontari, preposto alla difesa degli interessi italiani in citt\u00e0 e formato da una cinquantina di persone. Negli ultimi mesi della \"grande guerra\" arrivarono alla concessione italiana di Tientsin circa 900 prigionieri militari \"irredenti\" (ossia soldati di etnia italiana, originari dall'Impero austro-ungarico, principalmente dal Trentino, dalla Venezia Giulia e dalla Dalmazia), provenienti dalla Russia sconvolta dalla guerra civile tra l'Armata Bianca e i bolscevichi.\nQuesti soldati, inquadrati nella Legione Redenta di Siberia, furono uniti ad Alpini provenienti dall'Italia per costituire il \"Corpo di spedizione italiano in Estremo Oriente\", basato a Tientsin. Questo corpo di spedizione combatt\u00e9 nell'estate 1919 per mantenere attiva la ferrovia transiberiana in Manciuria, che serviva agli Alleati per approvvigionare i bianchi russi contro i sovietici. Il presidio di Tientsin venne rinforzato solo dopo la guerra, nell'autunno del 1924, con marinai sbarcati dalla cannoniera \"Caboto\" e dall'incrociatore \"Libia\", per proteggere la Concessione nelle lotte in corso fra i vari Signori della Guerra cinesi; poi, il 1\u00ba gennaio 1925, con l'incrociatore \"San Giorgio\" e la cannoniera \"Lepanto\", fu ricostituita la Divisione Navale dell'Estremo Oriente, mettendola agli ordini dell'Ammiraglio Angelo Ugo Conz.\nDopo la fine della \"Grande Guerra\", la Concessione austriaca nella stessa citt\u00e0, gi\u00e0 occupata dai Cinesi nel 1917, il 10 settembre 1919 torn\u00f2 alla Cina, ma nel giugno 1927 fu inglobata in quella italiana raggiungendo quindi una superficie complessiva di , dopo una serie di scontri tra opposte fazioni cinesi. Sar\u00e0 poi intorno agli Anni Venti che la concessione svilupper\u00e0 il suo assetto definitivo, grazie al regolamento edilizio del 1924. L'immagine complessiva sar\u00e0 quella di un quartiere caratterizzato da villini di lusso circondati da giardini recintati, per questa caratteristica e per la scarsa presenza di attivit\u00e0 produttive, quella italiana sar\u00e0 soprannominata dagli abitanti cinesi come la \"concessione aristocratica\". Il 5 marzo 1925 fu ufficialmente costituito il \"Battaglione italiano in Cina\", voluto da Mussolini e ospitato nella nuova Caserma Ermanno Carlotto; incrementato col tempo, esso arriv\u00f2 ad allineare tre compagnie: San Marco, Libia e San Giorgio.\nLa seconda guerra mondiale e l'occupazione giapponese.\nNegli anni 1930 la Regia Marina aveva anche truppe in altre localit\u00e0 cinesi, come nel \"Forte di Shan Hai Kuan\", vicino all'inizio della Grande muraglia cinese in Manciuria e a Shanghai. Nel 1935, la concessione italiana raggiunse una popolazione di 6.261 persone: circa 110 italiani residenti, oltre a diverse centinaia di italiani che vi avevano sedi commerciali, circa 5.000 cinesi e 536 persone di altra nazionalit\u00e0.\nIl 10 giugno 1940, al momento dell'entrata in guerra dell'Italia, la concessione in Estremo Oriente (E.O.) era presidiata da circa 300 marinai del Reggimento San Marco. \nI giapponesi, subito dopo l'intervento in guerra, occuparono le concessioni e, con il pretesto di mantenere l'ordine, invasero il territorio internazionale della citt\u00e0, saccheggiando le caserme e chiudendo nei campi di concentramento ufficiali e truppe delle varie nazionalit\u00e0. Agli italiani, invece, essendo essi considerati alleati, fu riservato un certo riguardo e gli uomini della San Marco ebbero il permesso di rimanere nella loro caserma e di conservare le armi. Formalmente fino al 25 luglio 1943, la sovranit\u00e0 resta italiana, con il podest\u00e0 Ferruccio Stefenelli alla guida della Concessione, fin dal 1938. Nei fatti era una libert\u00e0 molto limitata: gli italiani, infatti, non potevano allontanarsi dalla Concessione senza un lasciapassare giapponese, n\u00e9 ricevere posta o tenere apparecchi radio. Nei tre anni successivi, quindi, le notizie arrivavano alquanto saltuariamente. Si sapeva che la guerra non andava molto bene, ma si ignoravano nei dettagli i principali avvenimenti che si erano verificati in quel periodo: la fine della campagna d'Africa, il bombardamento delle citt\u00e0 italiane e la caduta del fascismo.\nL'8 settembre 1943, l'annuncio dell'armistizio tra l'Italia e gli Alleati mise in azione le truppe giapponesi, che solo il 10 occuparono la Concessione e circondarono la caserma. Gli uomini della San Marco che non accettarono di collaborare con la RSI furono trasportati in un campo di concentramento vicino a Tangashan, in Corea, quelli che accettarono la collaborazione poterono restare nella caserma fino all'8 gennaio 1944, poi ne vennero espulsi in quanto \"civili non nemici\". I termini della concessione vennero ridiscussi e infine la stessa concessione venne di fatto sospesa, a seguito di un accordo intervenuto il 27 luglio 1944 tra la Repubblica Sociale Italiana e il governo dello Stato fantoccio filogiapponese della \"Repubblica di Nanchino\".\nIl ritorno alla Cina.\nAlla fine della seconda guerra mondiale gli italiani della concessione furono prigionieri degli Alleati e la concessione di Tientsin, cos\u00ec come i quartieri commerciali italiani a Shanghai, Hankow e Pechino, furono formalmente soppressi e furono assegnati alla Cina, il 10 febbraio 1947, con il Trattato di Parigi.\nNella primavera dello stesso anno i 300 marinai del Battaglione San Marco, che presidiavano l'ex concessione ed erano ancora imprigionati, furono rimpatriati. Il Paese intanto, con la sconfitta dei nazionalisti nel 1949, diventava Repubblica Popolare Cinese.\nUn \"quartiere italiano\" \u00e8 stato mantenuto ristrutturato nei territori della ex concessione, a scopo turistico.\nCronotassi dei governatori.\nDurante la presenza italiana, si sono succeduti i seguenti governatori:"}
{"id": "458824", "revid": "212348", "url": "https://it.wikipedia.org/wiki?curid=458824", "title": "Difesa ippopotamo", "text": "Con il termine difesa ippopotamo o difesa Adams si intende una apertura del gioco degli scacchi caratterizzata da 10 mosse principali da parte del nero (giocate in vari ordini di mosse):\nCome altre aperture eccentriche viene catalogata con il codice ECO B00.\nQuesto sistema di gioco \u00e8 molto simile alla difesa Hedgehog, con la differenza che il nero sviluppa l'alfiere camposcuro in g7 anzich\u00e9 in e7, e il cavallo g8 in e7 anzich\u00e9 in f6.\nVariante dell'ippopotamo.\nViene cos\u00ec definita una variante della difesa Robatsch (codice ECO B06) determinata da:\nSistema o formazione ippopotamo.\n\u00c8 stata anche definita come difesa ippopotamo una serie di mosse del nero, non necessariamente in un certo ordine, ma certamente con una certa logica, che portano a una configurazione di pedoni e pezzi leggeri come illustrata a fianco.\nVisto che esistono testi pubblicati che si riferiscono a questa ipotesi, essa si d\u00e0 per definita, con un unico dubbio.\nPoich\u00e9 l'impostazione sotto descritta pu\u00f2 valere anche per un giocatore con il bianco, sarebbe forse pi\u00f9 corretto chiamare questo impianto di gioco con il nome di sistema o formazione ippopotamo.\nDetto ci\u00f2 si definisce \"ippopotamo\" un sistema in cui il nero muove alcuni dei suoi pedoni fino alla sesta traversa e sviluppa gli alfieri e i cavalli nella settima traversa. Il termine fu usato per descrivere l'apertura giocata da Boris Spasskij sia nella \ndodicesima che nella sedicesima partita del match per il campionato del mondo di scacchi contro Tigran Petrosyan (si vedano i diagrammi seguenti). Entrambe le partite terminarono con una patta.\nCon questo impianto si rinuncia a ogni tentativo di attacco in cambio di una solida posizione che pu\u00f2 contrastare qualsiasi attacco del bianco.\nLa filosofia dietro a ci\u00f2 \u00e8 che \u00e8 uno svantaggio avere l'iniziativa, cio\u00e8 l'obbligo di fare qualcosa, quando si affronta una cos\u00ec solida struttura. Il nero cercher\u00e0 di rispondere agli attacchi tenendo le linee chiuse e dirottando gli attacchi dei pezzi avversari con i pedoni, dopo di che cercher\u00e0 egli stesso il contrattacco. In termini pratici ci\u00f2 significa che il nero contraster\u00e0 la mossa e5 con d5, con il seguito, in stile difesa francese, del tentativo di rottura con c5. In alternativa se il bianco gioca d5 il nero risponde con la mossa e5 seguita da f5 come avviene nella difesa est-indiana.\nVlastimil Hort, Igor Glek e Mihai \u0218ub\u0103 sono alcuni dei grandi maestri che hanno sviluppato la \"formazione ippopotamo\", e Kiril Georgiev l'ha usata come arma anti-computer.\nSu questa difesa sono stati scritti alcuni trattati sia in lingua inglese che in italiano. Nel giocare questa difesa contro Petrosjan, Spasskij fu ispirato dal maestro slovacco Maximili\u00e1n Ujtelky, che aveva sperimentato questo tipo di apertura per vari anni e che l'aveva anche usata proprio contro di lui nel 1964 (vedere sotto).\nUjtelky con questo impianti riusc\u00ec ad avere la meglio anche sul forte maestro internazionale sovietico Ra\u0161id Ne\u017emetdinov.\nPartite d'esempio.\nAlcune partite su \"Chessgames.com\": "}
{"id": "458827", "revid": "15756", "url": "https://it.wikipedia.org/wiki?curid=458827", "title": "Astral Weeks", "text": "Astral Weeks \u00e8 il secondo album del musicista britannico Van Morrison, uscito nel 1968.\nRegolarmente inserito ai vertici delle pi\u00f9 autorevoli liste critiche riguardo ai migliori dischi di sempre, nel 1995 \u00e8 stato posizionato al secondo posto nella lista sui migliori album di sempre stilata dai 76 giornalisti/critici della prestigiosa rivista Mojo, nel gennaio 2016 al terzo posto nella lista critica di Uncut sui migliori 200 albums, al diciannovesimo nella lista dei 500 migliori album secondo Rolling Stone (giornalisti, musicisti, dj, produttori, etc...), al terzo posto nel 1993 sul Times. Nel 1997, \"Astral Weeks\" si posizion\u00f2 al numero 9 della classifica dei migliori album di tutti i tempi secondo il sondaggio Music of the Millennium, condotto da HMV, Channel 4, The Guardian e Classic FM. \u00c8 stato, tra i tanti, \"l'album pi\u00f9 importante fino ad oggi nella mia vita\" (\"Stranded\", 1979) per il leggendario critico rock Lester Bangs, \"l'album che ho pi\u00f9 ascoltato in vita mia\" \"my favourite record of all time\" (\"Listen to Van Morrison\" e \"Writings 1968-2010\") per un'altra icona del giornalismo musicale come Greil Marcus, per Dave Marsh \"c'\u00e8 Astral Weeks...e poi ci sono tutti gli altri album\" (slkelly.org) e \"il mio classico\" per il regista Wim Wenders \"quasi tutti gli esseri umani su questo pianeta dovrebbero conoscere il pi\u00f9 grande album di tutti i tempi\" (Deutschlandradio, daybyday.press/article4044 2012). \"Astral Weeks\" \u00e8 stato definito come l'album pi\u00f9 \"deificato\" nella storia della musica popolare (Great Rock Discography).\n\"Astral Weeks\" usc\u00ec un anno dopo il primo album di Van Morrison, \"Blowin' Your Mind!\". Grazie a questo secondo album Van Morrison ebbe un grande riscontro di critica (disco dell'anno per Rolling Stone e uno dei dischi dell'anno per Melody Maker) ma non molta popolarit\u00e0, poi per\u00f2 raggiunta con il disco successivo \"Moondance\" del 1970.\nIl disco.\nConsiderando che prima di allora Morrison aveva realizzato canzoni da top ten come \"Brown Eyed Girl\" (1967) o \"Gloria\", realizzato con il suo gruppo irlandese \"Them\", questo album fu un decisivo cambiamento stilistico. Van Morrison stava vivendo un periodo sofferto, la brutta vicenda contrattuale del periodo Bang fu moralmente un brutto colpo.\nIn quel periodo decise di cambiare totalmente genere e si mise a suonare dal vivo un innovativo sound folk jazz acustico, lui chitarra e voce con l'aggiunta di un flautista e un contrabbassista. Da quei live nascono le prime idee dell'album che lo consacrer\u00e0 alla storia. \"Conoscevo i proprietari di quello studio, l'Ace recording Studio, al numero 1 di Boylston Place, e quando lui ha suonato l'inizio di Astral Weeks mi sono quasi messo a piangere. Ho sentito qualcosa che mi vibrava dentro e ho capito che volevo lavorare su quel sound\" (Lewis Merenstein, produttore 1968).\nIl 25 settembre 1968 ai Century Sound Studios di New York ci fu la prima sessione di registrazione (delle tre totali) di Astral Weeks. Furono registrate in ordine \"Madame George\", \"Cyprus Avenue\" e \"Beside You\". La quarta, \"Astral Weeks\", non era inizialmente inclusa nel disco.\n\"Astral Weeks\" \u00e8 uno degli album pi\u00f9 enigmatici e profondi di sempre. Compositivamente superbo, l'album \u00e8 il primo nella musica rock ad essere definito \"impressionista\", il primo ad aver catapultato il proprio ascoltatore in un determinato luogo, tempo e spazio, il primo a creare un'atmosfera poetica assolutamente originale; un nuovo e geniale linguaggio espressivo con pezzi che hanno fatto storia: la magia infinita della \"title track\" che si divide tra passione e redenzione, l'amore proibito e incondizionato di \"Cyprus Avenue\", l'addio alla giovinezza di \"Madame George\", il mistico romanticismo di \"Sweet Thing\", lo sguardo poetico di \"Ballerina\" e la drammatica atmosfera di \"Beside You\".\nDi fortissimo impatto la voce estremamente duttile, estatica ed espressiva di Van Morrison, il suo modo di interpretare risulta geniale e innovativo, con frasi e parole ripetute in modo davvero intenso e suggestivo, capaci di farti entrare totalmente dentro il disco. Un flusso di coscienza spesso paragonato allo stile espressivo del poeta irlandese James Joyce.\nI brani sono formati da basi blues e sonorit\u00e0 folk-jazz, sono suddivisi in due parti, intitolate \"In the beginning\" (le quattro sul lato A) e \"Afterwards\" (le quattro sul lato B).\nLa musica di \"Astral Weeks\" \u00e8 allo stesso tempo drammatica ed esaltante, ispirata alla grande poesia irlandese (Joyce, Yeats, Blake), mistica, romantica e dotata di una trascendente spiritualit\u00e0 che diverr\u00e0 negli anni l'aspetto pi\u00f9 amato dell'arte morrisoniana. Nel complesso Astral Weeks \u00e8 un disco che fa della spontaneit\u00e0 e della libert\u00e0 espressiva la sua vera forza. Infatti i musicisti improvvisano mirando e completando magnificamente l'aspetto\"impressionistico\", poetico ed ambientale del disco.\nCome accade spesso nel mondo dell'arte, se inizialmente fu accolto freddamente dal pubblico in seguito ha incrementato di anno in anno le sue vendite e la sua fama raggiungendo ben presto lo status di classico.\nL'album fu realizzato con un quintetto jazz di cui facevano parte lo straordinario bassista acustico Richard Davis (di qualit\u00e0 incredibile il suo apporto al disco), il chitarrista jazz Jay Berliner, e il batterista Connie Kay; gli arrangiamenti furono curati da Larry Fallon.\nFormazione.\nNote aggiuntive"}
{"id": "458828", "revid": "287204", "url": "https://it.wikipedia.org/wiki?curid=458828", "title": "Cardinali", "text": ""}
{"id": "458833", "revid": "3305187", "url": "https://it.wikipedia.org/wiki?curid=458833", "title": "Ebraismo Umanista", "text": ""}
{"id": "458835", "revid": "1573940", "url": "https://it.wikipedia.org/wiki?curid=458835", "title": "Zygaena", "text": "Zygaena , \u00e8 un genere di lepidotteri appartenente alla famiglia Zygaenidae.\n\u00c8 l'unico genere paleartico della sottofamiglia delle Zygaeninae e comprende 96 specie. Altri 8 generi, ritenuti pi\u00f9 primitivi e costituiti in tutto da 23 specie, sono diffusi nella regione afrotropicale ed in quella orientale."}
{"id": "458837", "revid": "1305772", "url": "https://it.wikipedia.org/wiki?curid=458837", "title": "Lorenzo Bellini", "text": "Biografia.\nA soli vent'anni, quando gi\u00e0 aveva iniziato le sue ricerche sulla struttura dei reni e, nel suo trattato \"Exercitatio anatomica de structura usu renum\" (1662) aveva descritto i dotti papillari (noti anche, appunto, come dotti di Bellini), fu nominato professore di medicina teoretica presso l'Universit\u00e0 di Pisa, ma poco dopo venne trasferito alla cattedra di anatomia. Rimase a Pisa trent'anni, quindi fu chiamato a Firenze, dove il granduca Cosimo III de' Medici lo scelse come suo medico personale; divenne anche consulente archiatra del papa Clemente XI. \nFu anche membro dell'Accademia dell'Arcadia, con lo pseudonimo di \"Ofelte Nedeo\", e dell'Accademia della Crusca: alcuni suoi componimenti si leggono nella raccolta \"Rime degli Arcadi\" . Un'edizione completa delle sue opere fu pubblicata a Venezia nel 1708."}
{"id": "458840", "revid": "1061716", "url": "https://it.wikipedia.org/wiki?curid=458840", "title": "The Tokyo Showdown", "text": "The Tokyo Showdown live album degli In Flames registrato in Giappone nel 2000, pubblicato nel 2001.&lt;br&gt;\nIl titolo dell'album \u00e8 ispirato al film del 1991 \"Resa dei conti a Little Tokyo\" (\"Showdown in Little Tokyo\") di Mark L. Lester con Brandon Lee."}
{"id": "458843", "revid": "15756", "url": "https://it.wikipedia.org/wiki?curid=458843", "title": "Roberto del Palatinato", "text": "Biografia.\nRoberto era l'unico figlio del principe elettore Roberto II del Palatinato e di Beatrice d'Aragona. Il 27 giugno 1374 spos\u00f2 Elisabetta di Norimberga, figlia del burgravio Federico V di Norimberga e di Elisabetta di Mei\u00dfen.\nCon l'arcivescovo di Magonza si pose alla testa dei principi che il 20 agosto 1400 a Oberlahnstein deposero l'imperatore Venceslao di Lussemburgo. Roberto venne quindi eletto re a Rhens il 21 agosto e fu incoronato a Colonia il 6 gennaio 1401, perch\u00e9 n\u00e9 Aquisgrana, n\u00e9 Francoforte vollero accoglierlo. Nell'impero la sua elezione venne riconosciuta rapidamente, anche se Venceslao, almeno formalmente, non volle mai accettare la rinuncia alla corona.\nNon appena insediato dovette confrontarsi con diversi problemi: il patrimonio imperiale era andato sempre pi\u00f9 disperdendosi nei decenni precedenti e le sue risorse dinastiche non erano sufficienti a coprire le spese. Per questi motivi, tra il 1401 e 1402, tent\u00f2 una spedizione in Italia, che per\u00f2 non ebbe successo. Roberto non pot\u00e9 radunare un esercito di grandi dimensioni e i Visconti erano un nemico troppo potente per lui: le entrate annuali del ducato superavano, all'epoca, il milione di fiorini, mentre Roberto disponeva solamente di una frazione di tale cifra. L'appoggio che Roberto si attendeva da Firenze fu di molto inferiore a quanto egli pensasse e cos\u00ec non riusc\u00ec raccogliere nella penisola i fondi di cui necessitava per poter condurre con successo una politica imperiale, n\u00e9 tantomeno a ottenere l'incoronazione a imperatore. Fu perci\u00f2 costretto a rinunciare ai propri propositi e, sconfitto gi\u00e0 prima di Brescia da Gian Galeazzo Visconti, nell'aprile del 1402 fece ritorno in Germania.\nLa sua situazione finanziaria restava catastrofica e anche il sostegno al suo regno inizi\u00f2 a vacillare: molti dei suoi sostenitori non apprezzarono il fallimento della spedizione italiana. Ci\u00f2 nonostante riusc\u00ec a tenere a bada le pretese di Venceslao di riottenere la corona e raccolse anche qualche successo: riusc\u00ec a stringere un'alleanza matrimoniale con il regno d'Inghilterra, che, almeno per qualche tempo, gli port\u00f2 denaro e prestigio. Tent\u00f2 anche di promulgare un \"Landfrieden\". La sua cancelleria fu la base dell'amministrazione del regno e godeva di ottima fama. Nella questione dello scisma d'Occidente appoggi\u00f2 Roma senza esitazioni e promosse l'idea di un concilio, anche se non gli riusc\u00ec una riforma della Chiesa. Nell'ottobre del 1403 venne riconosciuto dal papa Bonifacio IX (Pietro Tomasello-Cybo).\nInfine si trov\u00f2 coinvolto in un conflitto territoriale con l'arcivescovo di Magonza e diverse citt\u00e0 della lega di Marbach. Le tensioni perdurarono per alcuni anni e, prima che il conflitto trovasse un esito, nel castello di Landskron presso Oppenheim Roberto mor\u00ec e venne sepolto a Heidelberg.\nDiscendenza.\nRoberto spos\u00f2 nel 1374 Elisabetta di Norimberga, figlia di Federico V di Norimberga, dalla quale ebbe:"}
{"id": "458844", "revid": "1543377", "url": "https://it.wikipedia.org/wiki?curid=458844", "title": "Indice a catena", "text": "Gli indici a catena (in inglese \"chain indexes\") sono tutti i numeri indici, di volumi e prezzi, costruiti con la cosiddetta \"metodologia del concatenamento\", in cui l\"'anno di riferimento\" (\"reference year\") viene modificato in ogni periodo.\nQuesti indici si contrappongono ai cosiddetti indici a base fissa, in cui al contrario l'\"anno base\" viene mantenuto costante per un certo numero di periodi.\nIn termini formali, indicando con formula_1 un certo numero indice calcolato per l'intervallo tra 0 e t, nel concatenamento questo si ottiene come segue:\nQuindi l'indice per il periodo tra 0 e t viene ottenuto come prodotto di t indici calcolati tra due periodi consecutivi.\nVantaggi e svantaggi degli indici a catena.\nL'implementazione di indici a catena comporta la necessit\u00e0 di aggiornare in ogni periodo (l'anno per gli indici di contabilit\u00e0 nazionale) il sistema di ponderazioni. Quindi aumenta il carico di lavoro degli uffici statistici. \nCos\u00ec, ad esempio, l'adozione del metodo del concatenamento per la costruzione dell'Indice dei Prezzi al Consumo (IPC), fatta a partire dal 2005 per conformarsi agli standard EUROSTAT, obbliga l'ISTAT ad aggiornare annualmente il paniere di riferimento per il calcolo dell'indice dei prezzi di Laspeyres.\nD'altra parte l'adozione di indici a catena evita la necessit\u00e0 del cosiddetto ribasamento, cio\u00e8 la revisione delle serie storiche di prezzi e volumi ad ogni modifica dell'anno base.\nPoich\u00e9 nessuno dei numeri indici di fatto adottati (Laspeyres, Paasche, Fisher e T\u00f6rnqvist) gode della propriet\u00e0 di \"transitivit\u00e0\" (o \"circolarit\u00e0\"), l'indice a catena sar\u00e0 in genere diverso dal corrispondente indice a base fissa laddove non si tratti di due periodi consecutivi.\nCos\u00ec, ad esempio, l'IPC nel 2000 anno base 1995 sar\u00e0 diverso dall'indice a catena corrispondente, calcolato moltiplicando i cinque indici di prezzo riferiti a due periodi consecutivi (1996 anno base 1995, 1997 anno base 1996..., 2000 anno base 1999).\nVa tuttavia notato che, sebbene nessuno degli indici goda della propriet\u00e0 di transitivit\u00e0, per cui ci sar\u00e0 sempre una divergenza tra le due tipologie di indice, tale divergenza sar\u00e0 minore nel caso si adottino nella costruzione degli indici a catena gli indici di Fisher o T\u00f6rnqvist.\nVa altres\u00ec notato che, data la divergenza tra indici a base fissa e indici a catena, anche se si utilizzano indici di Laspeyres o di Paasche per la costruzione di misure di volume, si perde la propriet\u00e0 dell\"'addittivit\u00e0\": la propriet\u00e0 delle misure di volume per cui dalla somma delle componenti deflazionate di un aggregato si ottiene l'aggregato totale a sua volta deflazionato. Tale propriet\u00e0 permette di ottenere il valore totale di un aggregato dalla somma dei suoi componenti, similmente a quanto avviene nelle valutazioni a prezzi correnti.\nIl principale vantaggio del concatenamento \u00e8 che \"viene utilizzato un sistema di ponderazione che si rinnova annualmente in virt\u00f9 delle dinamiche del mercato e questo garantisce la migliore rappresentazione della crescita reale degli aggregati economici.\" (ISTAT, Gli indici a catena per la contabilit\u00e0 nazionale).\nDimostrazione della non additivit\u00e0.\nUn indice di Laspeyres dei prezzi viene calcolato come somma di indici di prezzo semplici, riferiti ad un singolo prodotto, ciascuno ponderato secondo le quantit\u00e0 del tempo base; indicando con \"N\" il numero dei prodotti, con \"p\"\"i\"0 e \"q\"\"i\"0 prezzo e quantit\u00e0 al tempo base del prodotto \"i\"-esimo, con \"p\"\"i\"1 il suo prezzo al tempo corrente, l'indice viene calcolato come segue:\nGli \"N\" addendi della somma al numeratore possono essere raggruppati in vari modi; ad esempio, si possono ordinare i prodotti in modo che i primi \"NA\" siano i prodotti alimentari (\"A\") ed i successivi \"N-NA\" siano i prodotti non alimentari (\"B\"):\nSi ottiene cos\u00ec l'indice dei prezzi generale come somma dell'indice dei prezzi dei prodotti alimentari, \"LA\"0,1, ponderato con la quota della spesa per prodotti alimentari sul totale della spesa al tempo base, e dell'indice dei prezzi dei prodotti non alimentari, \"LB\"0,1, ponderato con la quota della relativa spesa sempre al tempo base. Lo sviluppo \u00e8 simile a quello del tasso di crescita della somma di due variabili; i pesi \"vA\"0 e \"vB\"0 sono i \"contributi alla crescita\" dell'indice generale dei prezzi da parte, rispettivamente, dei prodotti alimentari e non alimentari.\nSi considerino ora un indice concatenato generale per il tempo 2:\ne gli indici concatenati settoriali:\nSe gli indici concatenati fossero additivi, dovrebbe verificarsi la seguente uguaglianza:\nCi\u00f2 potrebbe accadere alle seguenti condizioni:\nSi tratta di condizioni alquanto restrittive; in generale, pertanto, l'additivit\u00e0 non \u00e8 soddisfatta."}
{"id": "458845", "revid": "81103", "url": "https://it.wikipedia.org/wiki?curid=458845", "title": "Alluvione", "text": "Il termine alluvione nell'italiano recente viene utilizzato principalmente come sinonimo di inondazione, mentre nei secoli passati veniva prevalentemente usata per indicare un accumulo di materiale fluviale ossia deposito di sedimenti trasportati dal fiume al di fuori degli argini in seguito ad un'esondazione.\nEtimologia.\nL'origine del termine risale all'epoca romana, quando vennero coniati i termini per il processo di deposizione e di escavazione delle acque correnti. Il verbo alluere (\"ad + luere\" = aggiungere bagnando), indica il primo processo, mentre il verbo abluere (\"ab + luere\" = togliere bagnando) il secondo. Dai verbi derivano i sostantivi alluvio e abluvio, che indicano gli incrementi e i decrementi che subiscono gradualmente i terreni per i depositi e le escavazioni dei corsi dei fiumi. I danni che le alluvioni provocano in aree antropiche danneggiando le persone e le cose hanno enfatizzato la forza emotiva del termine.\nDescrizione.\nIl processo dell'alluvione \u00e8 evento naturale che avviene lungo il letto di tutti i corsi d\u2019acqua interessando inoltre le aree circostanti ad esso, infatti quando i fiumi straripano e inondano le campagne circostanti, questo processo si applica in forma pi\u00f9 estesa ai territori sommersi e interessati dal deposito di sedimenti. \u00c8 in questo modo che si sono formate le pianure alluvionali. \nL' \"alluvione\" in aree antropizzate pu\u00f2 essere un evento catastrofico, causato da avverse condizioni atmosferiche che provocano piogge torrenziali per giorni o settimane. \u00c8 intesa come un fenomeno particolarmente devastante e fa parte delle calamit\u00e0 naturali, per il suo impatto drammatico sulle vite e le opere umane. A livello culturale, il mito del diluvio universale \u00e8 forse relativo ad un'antica alluvione catastrofica di cui sarebbe rimasta testimonianza nelle tradizioni scritte. Un'alluvione \u00e8 un evento non previsto, ancorch\u00e9 possa essere prevedibile, in particolar modo in quei paesi interessati annualmente dal fenomeno dei monsoni e dei cicloni, seguiti nelle nazioni pi\u00f9 progredite con i pi\u00f9 moderni strumenti messi a disposizione dalla moderna scienza meteorologica.\nUn'alluvione trasporta grandi quantit\u00e0 di suolo e detriti strappati dalla forza dell'acqua, provocando ulteriori danni e rendendo pi\u00f9 difficili i soccorsi. Non \u00e8 raro che, nei territori a prevalenza montuosa e, specialmente, in quelli sottoposti ad abusi edilizi, un'alluvione sia accompagnata da frane o smottamenti pi\u00f9 frequentemente in zone a forte rischio o dissesto idrogeologico. Gli smottamenti del terreno, oltre ad essere un pericolo di per s\u00e9, possono deviare corsi d'acqua o riempire parte dei bacini, provocando danni e vittime in maggiore quantit\u00e0 anche durante precipitazioni di durata ben pi\u00f9 modesta dei quaranta giorni e delle quaranta notti di pioggia di biblica memoria.\nDurante un'alluvione, oltre alla massa d'acqua, grandi quantit\u00e0 di fango e altri sedimenti terrigeni vengono trasportati nei territori adiacenti al letto fluviale. Durante le ere geologiche, questo meccanismo d\u00e0 luogo alla formazione delle pianure alluvionali, qual \u00e8, ad esempio, la Pianura Padana. Le alluvioni sono fenomeni naturali che avvengono periodicamente nelle piane alluvionali o nelle aree di confluenza di fiumi e torrenti, sono fenomeni ciclici che si manifestano in modo non regolare, ma si ripetono con continuit\u00e0 a intervalli di tempo piuttosto lunghi e da un punto di vista ambientale contribuiscono al modellamento del territorio.\nEsiste tuttavia un processo artificiale dell'alluvione, generato da vari interventi dell'uomo, che modifica forzatamente gli equilibri naturali nell'area circostante l'intervento. Esempi di questi interventi sono gli sbarramenti per opere di derivazione, o le arginature dei corsi d'acqua e dei dissesti nei bacini montani. Opere di questo tipo contengono il trasporto solido negli alvei, portando talvolta a fenomeni anomali di rialzamento e riempimento degli stessi, fino a renderli rialzati rispetto alla campagna circostante. A causa dell'intenso uso del suolo, in Italia questi problemi si manifestano sin dal Medioevo. In altre occasioni \u00e8 l'uomo stesso a sfruttare in modo sistematico le alluvioni dei corsi d'acqua per predisporre l'interramento di zone paludose a scopo di bonifica. In questo caso si parla di colmata, un procedimento che in Italia ha un'illustre tradizione.\nQuando le alluvioni avvengono in territori pi\u00f9 o meno densamente abitati possono essere causa di numerosi danni.\nInfatti, un aspetto di fondamentale importanza per quanto riguarda gli effetti delle alluvioni \u00e8 la distribuzione delle popolazioni vicino ad un corso d'acqua le Abitazioni sono a rischio di frane e alluvioni. Sin dall'antichit\u00e0 l'uomo ha costruito le citt\u00e0 vicino al mare o ai fiumi, per aver un accesso pi\u00f9 rapido ed a buon mercato a riserve alimentari e alle vie di comunicazione commerciale. Il fertile suolo delle rive di una foce sono regolarmente soggetto al fenomeno dell'inondazione per le normali variazioni nelle precipitazioni.\nSi consideri che, mentre da un lato l'uomo cerca di limitare o impedire le alluvioni tramite interventi sugli argini, dighe e canalizzazioni, dall'altra ne favorisce l'effetto devastante con la non tutela del territorio o con la deforestazione e l'abusivismo edilizio in luoghi che diventano cos\u00ec a rischio idrogeologico. Specialmente nei pressi delle citt\u00e0 pi\u00f9 popolose non \u00e8 infrequente che si costruisca a ridosso degli argini o nella parte asciutta del letto di un fiume dimenticando, in tempi di precipitazioni al di sotto della media, che i corsi d'acqua possono superare gli argini entro i quali scorrono."}
{"id": "458850", "revid": "287204", "url": "https://it.wikipedia.org/wiki?curid=458850", "title": "Tokyo Warhearts - Live in Japan", "text": "Tokyo Warhearts - Live in Japan \u00e8 il primo live album dei Children of Bodom, pubblicato nel 1999."}
{"id": "458854", "revid": "3368", "url": "https://it.wikipedia.org/wiki?curid=458854", "title": "Indice dei Prezzi al Consumo", "text": ""}
{"id": "458855", "revid": "125524749", "url": "https://it.wikipedia.org/wiki?curid=458855", "title": "Ludovic Magnin", "text": "Biografia.\n\u00c8 cresciuto ad Echallens, nel canton Vaud, in una famiglia \"pazza per il calcio\": il padre giocava in una societ\u00e0 di prima lega, mentre la madre nella squadra femminile del paese. \u00c8 diplomato docente di scuola elementare ed \u00e8 sposato con Chantale da cui ha avuto due figli, Nicos (nato nel 2002) e Thierry (nato nel 2006).\nCarriera.\nClub.\nCresce nell'FC Echallens, nelle cui giovanili rimane fino al 1996 quando si trasferisce per una stagione nel Losanna. Nell'estate del 1997 viene acquistato dall'Yverdon, squadra della Divisione Nazionale B, dove esordisce e disputa in tre anni 45 partite. Nel 2000 si trasferisce nell'ambizioso FC Lugano disputando l'intero campionato 2000/01, con 28 presenze, e met\u00e0 della stagione successiva fino a gennaio, quando passa ai tedeschi del Werder Brema.\nNelle prime tre stagioni in Bundesliga gioca solo 20 partite, realizzando una rete, e nella stagione in cui vince un campionato ed una Coppa di Germania nella stagione 2003/04, si frattura lo zigomo, lacerandosi diverse fibre muscolari. Nella stagione successiva trova molto pi\u00f9 spazio nella squadra tedesca disputando 25 gare, con 3 reti, in campionato e 8 in Champions League.\nNell'estate del 2005 viene acquistato dallo Stoccarda e la stagione successiva conquista il suo secondo titolo di Bundesliga, con 22 presenze ed una rete proprio contro la sua ex-squadra. Il 4 febbraio 2008 prolunga il suo contratto con lo Stoccarda fino al 2010.\nIl 26 agosto 2012 annuncia il suo ritiro dal calcio giocato; il giocatore rimarr\u00e0 comunque nella sua ultima squadra, lo Zurigo, come membro dello staff tecnico.\nNazionale.\nNel 2000 grazie alle buone prestazioni nel Lugano, si guadagna la prima convocazione nella Nazionale di calcio svizzera, con cui debutta in agosto contro la Grecia. Ha fatto parte della nazionale svizzera in occasione del campionato d'Europa 2004, del campionato del mondo 2006 e del campionato d'Europa 2008 dove indossa la fascia di capitano in seguito all'infortunio che ha bloccato Alexander Frei.\nDopo il Mondiale 2010 ha lasciato la Nazionale."}
{"id": "458856", "revid": "1442080", "url": "https://it.wikipedia.org/wiki?curid=458856", "title": "Ferdinando Cicconi", "text": "Fu allievo prima di Ignazio Cantalamessa ad Ascoli Piceno e poi successivamente di Tommaso Minardi e di Francesco Podesti, presso l'Accademia nazionale di San Luca di Roma. Pittore che si esprimeva con i caratteri e le tematiche del classicismo, anche se nell'ultimo periodo aveva aderito al romanticismo senza lasciare l'equilibrio e la compostezza che aveva ricevuto dalla sua formazione. Artista versatile, ha praticato vari generi decorazioni, scenografie, teatri, ritratti, paesaggi e pittura storica nonch\u00e9 sacra.\n\"Cicconi secondo Gabrielli \u00e8 Pittore essenzialmente romantico, diligente nel disegno, sobrio nel colorito, fantasioso nelle composizione. Degno di essere valorizzato, appartiene al glorioso periodo artistico italiano dell'Ottocento, \"Cos\u00ec fecondo e fulgido di artisti e di opere immortali\".\nIn tutti questi generi ha manifestato un'indubbia maestria, tanto da essere considerato uno degli ultimi dell'antica pittura fondata sul bello ideale.\nOltre alle decorazioni di diversi teatri delle Marche, \u00e8 interessato ai temi delle arti e delle lettere ascolani, si veda ad esempio nel teatro Cicconi di Sant'Elpidio a Mare dove inserisce ben vicini uniti in conversazione i grandi delle arti e delle lettere marchigiani Giacomo Leopardi e Annibal Caro, insieme a Cecco d'Ascoli, dipinse alcuni quadri storici molto interessanti sulla scoperta dell'America da parte di Cristoforo Colombo, su brani dei I Promessi Sposi, (ad esempio la scena della Peste di Milano conservato nella biblioteca nell'ex convento di Colli del Tronto), oltre a quadri di interesse patriottico e storico. (ad esempio \"Dimostrazione Patriottica in Piazza del Popolo\", e \"L'ingresso dei Piemontesi attraverso la Porta Maggiore\", conservati nella Pinacoteca civica di Ascoli Piceno)\nTra i teatri possiamo ricordare la decorazione della volta della gran sala e del proscenio del Teatro Ventidio Basso di Ascoli Piceno, del sipario, scene e decori del teatro Luigi Cicconi di Sant'Elpidio a Mare e del teatro Montini di Fabriano.\nAlcune sue tele furono fatte su commissione per essere inseriti in contesti sacri, ad esempio nella chiesa di Santa Felicita a Colli del Tronto \u00e8 presente la tela del pittore \"Il martirio di Santa Felicita\", mentre nella chiesa di Pagliare del Tronto ha decorato la volta e alcune nicchie, anche se rimane del pittore solo la tela al centro della volta.\nNell'ex convento del XV secolo di Colli del Tronto \u00e8 possibile visitare la mostra dedicata al pittore.\nAd oggi, nonostante la sua copiosa produzione, non tutti i lavori del pittore sono stati catalogati, in quanto la sua opera pittoria e grafica \u00e8 sparsa ovunque in Italia e all'estero.\nDipinti di Ferdinando Cicconi.\nQuesta lista segue, in linea di massima, la lista di Luca Luna (vedi bibliografia), con alcuni aggiornamenti. Sono esclusi i disegni su carta e gli acquerelli."}
{"id": "458858", "revid": "599013", "url": "https://it.wikipedia.org/wiki?curid=458858", "title": "Diego Benaglio", "text": "Carriera.\nClub.\nDi origini italiane (\u00e8 nato da genitori italiani originari di San Fedele Intelvi, in provincia di Como), Benaglio ha iniziato a giocare con il in Svizzera, prima di trasferirsi in Germania, dove ha militato per tre anni nella squadra amatoriale dello VfB Stoccarda nella Regionalliga Sud. Lascer\u00e0 il club tedesco contando una sola presenza in prima squadra nel match di Coppa Uefa contro il FK Ventspils.\nSi \u00e8 trasferito nella massima serie portoghese nel 2005, per giocare con il CD Nacional, dove ha sostituito Henrique Hil\u00e1rio, passato al Chelsea. Nel gennaio del 2008 \u00e8 passato ai tedeschi del VfL Wolfsburg, squadra con cui ha vinto la Bundesliga nella stagione 2008-2009. Nel 2009 \u00e8 stato eletto miglior giocatore svizzero dell'anno, grazie anche alle sue ottime prestazioni con il Wolfsburg. All'inizio di ottobre del 2009 firma il rinnovo del contratto con i campioni di Germania fino al 2013.\nNel 2017, dopo 9 anni, lascia il club tedesco per accasarsi al Monaco, dove svolge il ruolo di riserva di Danijel Suba\u0161i\u0107.\nNazionale.\nHa esordito in Nazionale il 3 giugno 2006 nella vittoria della nazionale elvetica con la Cina 4-1, partita giocata in preparazione al campionato del mondo 2006, cui ha partecipato come terzo portiere. In vista degli Europei del 2008 ha condiviso il ruolo di titolare con Pascal Zuberb\u00fchler e Fabio Coltorti, finch\u00e9 non \u00e8 stato scelto come titolare all'inizio del 2008, grazie anche alle buone prestazioni con la maglia del Wolfsburg.\nDurante gli Europei, disputati nella natale Svizzera, gioca le prime due partite della fase eliminatoria contro Repubblica Ceca e Turchia, subendo 3 reti. Durante le qualificazioni al mondiale 2010 \u00e8 uno dei protagonisti, evitando gli spareggi e garantendo alla nazionale rossocrociata l'accesso ai mondiali in Sudafrica, dove la Svizzera viene eliminata dopo il girone eliminatorio, nel quale ha affrontato Spagna, Cile e Honduras.\nConvocato per i mondiali 2014, Benaglio esordisce nella vittoria per 2-1 contro l'Ecuador. La Svizzera accede agli ottavi di finale, dove viene sconfitta per 1-0 dopo i tempi supplementari dall'Argentina. Il 20 agosto 2014 Benaglio annuncia che non vestir\u00e0 pi\u00f9 la maglia della nazionale rossocrociata.\nStatistiche.\nPresenze e reti nei club.\n\"Statistiche aggiornate al 24 maggio 2019.\""}
{"id": "458863", "revid": "1718925", "url": "https://it.wikipedia.org/wiki?curid=458863", "title": "White Russian", "text": "Il White Russian \u00e8 un cocktail a base di vodka, una variante del Black Russian. Nonostante la gradazione alcolica non trascurabile (intorno al 20% vol in genere), presenta un gusto molto delicato e dolce, tanto da poter essere servito come \"dessert\".\nStoria.\nIl nome vuol dire \"Russo bianco\" e si riferisce sia al colore bianco del drink sia alla presenza della tipica vodka russa ed inoltre, giocando sul significato delle parole, allo schieramento dei Bianchi (zarista) nella guerra civile russa. Nasce da un'idea di Gustave Tops, barman dell'hotel Metropole di Bruxelles, alla fine degli anni quaranta, come cocktail per l'ambasciatrice statunitense in Lussemburgo, Pearl Mesta.\nHa raggiunto popolarit\u00e0 con l'uscita nel 1998 del film \"Il grande Lebowski\", in cui \u00e8 il drink preferito del protagonista. Sempre in ambito cinematografico una variante particolare di questa bevanda, con sola panna (\"no ice, hold the vodka, hold the Kahlua\") viene richiesta da Halle Berry nei panni di Catwoman nell'omonimo film del 2004.\nPreparazione.\n\u00c8 preferibile usare la Kahl\u00faa o, in mancanza di essa, il Borghetti (suo corrispettivo italiano), che tuttavia \u00e8 meno indicato in quanto pi\u00f9 amaro. Si prepara direttamente nel bicchiere \"old fashioned\", colmo di ghiaccio. Si versano vodka e liquore nel bicchiere e si mescola. Poi si aggiunge la panna liquida appena montata con lo shaker tradizionale, versandola direttamente nel bicchiere, meglio se facendola cadere su un cubetto di ghiaccio (in alternativa si pu\u00f2 usare il dorso del cucchiaio da bar, il \"bar spoon\"). Non va aggiunta nessuna decorazione e non va mescolato."}
{"id": "458870", "revid": "43530", "url": "https://it.wikipedia.org/wiki?curid=458870", "title": "Effetto valanga", "text": ""}
{"id": "458871", "revid": "767487", "url": "https://it.wikipedia.org/wiki?curid=458871", "title": "Agni (popolo)", "text": "Agni \u00e8 una popolazione dell'Africa Occidentale, diffusa in Costa d'Avorio ed in Ghana e fanno parte del gruppo etnico degli Akan.\nLa lingua agni fa parte del ramo kwa della famiglia niger-kordofaniana.\nArte.\nLa produzione caratteristica degli Agni \u00e8 costituita da sculture in terracotta, rappresentanti teste o figure di antenati illustri. Se da un lato le teste rivelano un gusto realistico, i corpi invece sono espressi in grande libert\u00e0 e fantasia. L'aspetto che maggiormente colpisce l'osservatore \u00e8 la tristezza trasmessa dai volti delle statuette."}
{"id": "458873", "revid": "3368", "url": "https://it.wikipedia.org/wiki?curid=458873", "title": "Chain index", "text": ""}
{"id": "458877", "revid": "2110845", "url": "https://it.wikipedia.org/wiki?curid=458877", "title": "Yves Congar", "text": "Insieme a Jean Dani\u00e9lou e Henri de Lubac fu uno dei precursori della nuova teologia, che, soprattutto fra gli anni 1940 e 1950, consider\u00f2 nello studio della dogmatica gli sviluppi della filosofia contemporanea. In particolare tali studiosi posero al centro della loro attenzione il problema dell'immutabilit\u00e0 e della storicit\u00e0 della Verit\u00e0, il rapporto tra Natura e Grazia e i temi delle religioni non-cristiane e del marxismo. Furono cos\u00ec posti alcuni dei temi che avrebbero occupato la discussione teologica del Concilio Vaticano II e del Postconcilio.\nBiografia.\nYves Marie-Joseph Congar nacque il 13 aprile 1904 a Sedan, la quale sarebbe stata un decennio dopo teatro di una delle pi\u00f9 sanguinose battaglie della Prima guerra mondiale.\nCongar entr\u00f2 nell'ordine dei domenicani e studi\u00f2 teologia e filosofia a Reims e a Parigi. Ordinato presbitero il 25 luglio 1930 lavor\u00f2 in seguito come docente presso il seminario domenicano \"Le Saulchoir\". Dal 1935 fu segretario della prestigiosa rivista \"Revue des sciences philosophiques et th\u00e9ologiques\". Congar partecip\u00f2 in seguito come sanitario nell'esercito francese alla Seconda guerra mondiale e catturato alla disfatta del 1940 rimase prigioniero di guerra dei tedeschi fino al 1945.\nNel dopoguerra si impegn\u00f2 nel movimento dei preti operai, il Vaticano gli proib\u00ec pertanto dal 1954 al 1956 di insegnare e di pubblicare libri. Egli fu successivamente riabilitato, tanto da essere chiamato quale consulente della commissione preparatoria del Concilio Vaticano II, al quale partecip\u00f2 poi, come esperto, per l'intera sua durata dal 1962 al 1965. \nNel 1958 pubblic\u00f2 il testo Quod omnes tangit ab omnibus tractari et approbari debet in cui utilizz\u00f2 una celebre locuzione, usata in senso teocratico da Bonifacio VIII, per \"fondare\" la democrazia nella Chiesa.\nDal 1969 al 1985 fece parte della Commissione teologica internazionale.\nColpito gi\u00e0 nel 1968 da sclerosi multipla, una grave malattia neurologica che ne limitava gravemente le capacit\u00e0, riusc\u00ec tuttavia a lavorare fino al 1984, contribuendo al dialogo cattolico-luterano.\nFu creato cardinale diacono con il titolo di San Sebastiano al Palatino da Giovanni Paolo II nel concistoro del 26 novembre 1994. Egli venne tuttavia dispensato \u2013 per il precario stato di salute e per l'et\u00e0 avanzata - dall'ordinazione episcopale prevista per tutti i cardinali da Giovanni XXIII. Non essendo in grado di partecipare al concistoro la berretta rossa gli fu imposta dal cardinale Johannes Willebrands.\nMor\u00ec pochi mesi dopo, il 22 giugno 1995, e fu sepolto nella cripta dei domenicani nel cimitero di Montparnasse."}
{"id": "458878", "revid": "110157", "url": "https://it.wikipedia.org/wiki?curid=458878", "title": "Museo Alessi", "text": "Il Museo Alessi di Enna espone le pi\u00f9 importanti collezioni artistiche post-classiche della Sicilia centrale. Prese il nome dal canonico Giuseppe della famiglia Alessi.\nIl Museo espone il \"Tesoro del Duomo\", una ricchissima collezione di numerosi pezzi d'oreficeria siciliana dal XIII secolo all'Ottocento, tra cui collane, pendenti, braccialetti, gioielli, un ostensorio magnificamente traforato come una cattedrale gotica, e molti altri oggetti preziosi tempestati di diamanti, rubini, zaffiri, granati, ecc.\nIl \"pezzo forte\" del Tesoro \u00e8 la Corona di Maria SS. della Visitazione, Patrona della Citt\u00e0 di Enna, che rappresenta il maggiore gioiello siciliano in stile barocco: meravigliosi intarsi nell'oro bianco, tempestato di gemme e pietre preziose, con 6 medaglioni raffiguranti scene sacre.\nIl Museo Alessi, inoltre, ospita la variegata collezione del canonico ennese Giuseppe Alessi cui \u00e8 intitolato, che ha lasciato ai suoi posteri pitture, vasi, oggettistica antica e libri.\nLa sezione di Archeologia pu\u00f2 vantare vasi egizi e siculi, oltre pezzi raffiguranti la dea \"Kore\" o \"Cerere\".\nVastissima \u00e8 la sezione di Numismatica, grazie a un monetario di 4.000 monete greche, romane e sicule coniate dall'antica citt\u00e0 di \"Henna\".\nLa Pinacoteca, infine, raccoglie diverse tele, tra cui dipinti di valore quali una \"Madonna con Bambino\"."}
{"id": "458880", "revid": "125823514", "url": "https://it.wikipedia.org/wiki?curid=458880", "title": "Istituto Luce", "text": "L'Istituto LUCE (L'Unione Cinematografica Educativa) \u00e8 stata una societ\u00e0 per azioni italiana, creata nel 1924 durante il ventennio fascista.\nFamoso per esser divenuto un potente strumento di propaganda del regime fascista, \u00e8 la pi\u00f9 antica istituzione pubblica destinata alla diffusione cinematografica a scopo didattico e informativo del mondo.\nStoria.\nAll'origine della fondazione dell'Istituto LUCE vi \u00e8 una piccola impresa cinematografica privata promossa dal giornalista Luciano De Feo nell'intento di sviluppare l'educazione della popolazione italiana analfabeta attraverso le immagini (da qui l'acronimo LUCE, che significa \"L'Unione Cinematografica Educativa\").\nIl \"LUCE\" venne istituito da Benito Mussolini con qualit\u00e0 di ente morale di diritto pubblico con il regio decreto-legge n. 1985 del 5 novembre 1925, a sostituire la precedente \"Societ\u00e0 Anonima L.U.C.E\".\nNel luglio 1925 la Presidenza del Consiglio dei ministri dirama una circolare ai ministri dell'Interno, della Pubblica Istruzione, dell'Economia e delle Colonie, invitandoli a servirsi esclusivamente dell'organizzazione tecnica del LUCE a scopi educativi e propagandistici.\nNello statuto di fondazione del LUCE, la finalit\u00e0 dell'Istituto era volta alla \u00abdiffusione della cultura popolare e della istruzione generale per mezzo delle visioni cinematografiche, messe in commercio alle minime condizioni di vendita possibile, e distribuite a scopo di beneficenza e propaganda nazionale e patriottica\u00bb.\nNel 1927 viene creato il cinegiornale \"Giornale LUCE\", destinato a venire proiettato obbligatoriamente in tutti i cinema d'Italia prima della proiezione dei film. In Italia i \"Cinegiornali LUCE\" possono considerarsi antesignani del telegiornale.\nNel 1935 l'Istituto LUCE d\u00e0 vita all'Ente nazionale industrie cinematografiche (ENIC), entrando direttamente nella produzione cinematografica: uno dei primi film prodotti \u00e8 il colossal \"Scipione l'Africano\" di Carmine Gallone. Nel 1936 il LUCE cessa di dipendere direttamente dal Capo del Governo per passare al Ministero della cultura popolare; nello stesso anno si d\u00e0 il via alla costruzione della nuova sede dell'Istituto accanto alle strutture di Cinecitt\u00e0 e del nascente Centro sperimentale di cinematografia.\nA partire dal dopoguerra l'Istituto LUCE si occupa della produzione di numerosi documentari e di film, diretti, tra gli altri, da Pupi Avati, Marco Bellocchio, Claude Chabrol, Liliana Cavani, Mario Monicelli, Ermanno Olmi ed Ettore Scola.\nSede.\nNel 1937 viene inaugurata, nella zona del Quadraro - nell'attuale piazza Cinecitt\u00e0 - la sede dell'Istituto Nazionale LUCE. Il progetto iniziale, ideato dagli architetti Clemente e Andrea Busiri Vici e da Rodolfo Rustichelli, venne selezionato da una commissione composta dai presidenti dell'Istituto, dell'Opera Nazionale Combattenti, dell'Istituto Nazionale delle Assicurazioni, dell'Istituto nazionale della previdenza sociale, e altri. Si tratta di un edificio a forma semicilindrica, attorniato da altri palazzi. Gli avancorpi contenevano le sale di sincronizzazione e i reparti fotografici; l'edificio centrale i laboratori tecnici e gli uffici della direzione generale, la presidenza, i magazzini deposito pellicole. Era presente poi un'autorimessa con 50 posti auto e la palazzina del dopolavoro. Il tutto, secondo un concetto moderno di \"campus\" poi ripreso, nell'immediato dopoguerra, da centri di produzione video e audio quali quello de La Settimana Incom e della RCA Italiana.\nPesantemente colpito da bombardamenti alla fine del conflitto, nonostante il suo profondo legame con la fase pi\u00f9 alta del regime, si opt\u00f2 per la sua conservazione secondo un'ottica storica prima che politica, apportandovi modifiche con parziali abbattimenti di parti non centrali e aggiunte in linea con le nuove esigenze. \u00c8 oggi sede del Municipio VII di Roma.\nEredit\u00e0.\nL'Istituto, avente sede a Roma, partecipava inoltre alla produzione e diffusione di film e documentari destinati alle sale cinematografiche. Nel 2009 la societ\u00e0 viene fusa con \"Cinecitt\u00e0 Holding S.p.A.\", costituendo una societ\u00e0 per azioni, Cinecitt\u00e0 Luce S.p.A., che nel 2011 diventa Istituto Luce Cinecitt\u00e0.\nA partire da luglio 2012, una vasta collezione di filmati (circa 30 000) \u00e8 stata messa a disposizione del pubblico, grazie a un accordo con Google, attraverso un canale YouTube.\nL'archivio dell'Istituto, in forma di mediateca, \u00e8 stato spostato in via Tuscolana 1055.\nRiconoscimenti.\nNel 1993 l'Istituto Luce \u00e8 stato insignito del Premio Brancati-Zafferana per la diffusione della cultura italiana nel mondo."}
{"id": "458881", "revid": "16066", "url": "https://it.wikipedia.org/wiki?curid=458881", "title": "Lavoro Interinale", "text": ""}
{"id": "458883", "revid": "767487", "url": "https://it.wikipedia.org/wiki?curid=458883", "title": "AFI (gruppo musicale)", "text": "Gli A Fire Inside, meglio noti con l'acronimo AFI, sono un gruppo punk rock, formatosi nel 1991 a Ukiah, California.\nHanno la stessa formazione dal 1998: Davey Havok alla voce, Adam Carson alla batteria, Jade Puget alla chitarra e Hunter Burgan al basso.\nGli AFI hanno pubblicato dieci album in studio, dieci EP, un album live e un DVD. La band raggiunse per la prima volta un notevole successo commerciale con il suo quinto album, \"The Art of Drowning\" (2000), che raggiunse il numero 174 nella \"Billboard\" 200. Sono poi entrati nel mainstream con il loro sesto, \"Sing the Sorrow\" (2003), che ha raggiunto il numero cinque nella \"Billboard\" 200 ed \u00e8 rimasto in classifica per 51 settimane. L'album \u00e8 stato supportato dai famosi singoli \"Girl's Not Grey\" e \"Silver and Cold\", entrambi al vertice del settimo posto nella classifica americana di Hot Modern Rock Tracks nel 2003. \"The Leaving Song Pt. II \" \u00e8 stato rilasciato anche come singolo, il numero 16. \"Sing The Sorrow\" \u00e8 stato certificato platino dalla RIAA nel 2006 ed \u00e8 il rilascio di successo degli AFI, avendo venduto oltre 1.260.000 di copie da settembre 2009.\nIl settimo album degli AFI, \"Decemberunderground\" (2006), ha debuttato al numero uno della \"Billboard\" 200 e presentava il singolo di successo \"Miss Murder\", che era in cima alla classifica Hot Modern Rock Tracks e ha raggiunto il numero 24 della \"Billboard\" Hot 100. Un altro singolo, \"Love Like Winter\", ha raggiunto il numero quattro nella classifica dei Modern Rock Tracks. L'album \u00e8 stato certificato Platinum dalla RIAA nel 2013. \"Decemberunderground\" \u00e8 stato seguito tre anni dopo da \"Crash Love\" (2009), e poi quattro anni dopo da \"Burials\" (2013); entrambi gli album hanno avuto successo, raggiungendo il numero dodici e il numero nove, rispettivamente, su \"Billboard\" 200. Il decimo e ultimo album della band, \"AFI\" , \u00e8 stato rilasciato il 20 gennaio 2017 e ha raggiunto il numero cinque nella \"Billboard\" 200, rendendolo la seconda posizione pi\u00f9 alta della classifica.\nStoria del gruppo.\nGli inizi (1991-1998).\nGli AFI si sono formati nel 1991 quando Davey Havok, futuro cantante e Adam Carson, futuro batterista frequentavano le superiori a Ukiah. I due diventarono amici giocando nella squadra di calcio della scuola. Adam inizi\u00f2 a suonare la batteria di suo fratello e Davey (che faceva parte del coro della scuola), mostrando le sue doti canore, conobbe il chitarrista, Mark Stopholese. Il primo bassista fu Vic Chalker, presto rimpiazzato da Geoff Kresge.\nIl loro primo EP fu \"Dork\" uscito nel 1993, uno split con i Loose Change, la band del futuro chitarrista Jade Puget.\nGli AFI si sciolsero momentaneamente quando i componenti andarono in differenti college, ma dopo poco i membri decisero di abbandonare gli studi e di dedicarsi a tempo pieno alla band. A partire dal 1993 pubblicarono molti vinili indipendenti, fino ad arrivare all'album di debutto \"Answer That and Stay Fashionable\" nel 1995 per la Wingnut Records.\nNel 1996 usc\u00ec il loro secondo lavoro \"Very Proud of Ya\" per Nitro Records.\nDopo diversi tour a sostegno di quest'album Kresge decise di lasciare il gruppo e fu rimpiazzato da Hunter Burgan per il restante tour. Durante le registrazioni del terzo album, \"Shut Your Mouth and Open Your Eyes\", venne chiesto a Hunter di entrare a far parte ufficialmente degli AFI a tempo pieno, e lui accett\u00f2.\n\"Black Sails\" e \"The Art of Drowning\" (1999\u20132002).\nDopo le registrazioni dell'EP \"A Fire Inside\" nel 1998, Mark lasci\u00f2 la band e fu sostituito da Jade Puget, che influenz\u00f2 musicalmente tutta la futura produzione della band. Dopo l'incisione dell'EP, nel 1999 la band registr\u00f2 \"Black Sails in the Sunset\", sempre per Nitro Records. Questo album testimonia la svolta musicale guidata dal nuovo chitarrista. Sono evidenti le radici punk e hardcore punk della band, ma si sentono anche influenze goth rock, death rock e horror punk, assieme ad un approccio molto pi\u00f9 melodico ed un uso maggiore di cori enfatici.\nNel 1999 usc\u00ec l'EP \"All Hallow's\", contenente la canzone \"Totalimmortal\", che sarebbe stata registrata anche dagli Offspring per la colonna sonora del film Io, me &amp; Irene.\nNel 2000 gli AFI pubblicarono \"The Art of Drowning\", contenente il singolo \"The Days of the Phoenix\" che gli permise di ottenere molti significativi passaggi nelle radio.\nIl successo mainstream, \"Sing the Sorrow\" e \"Decemberunderground\" (2003\u20132007).\nNel 2002 gli AFI lasciarono la Nitro Records e nel 2003 pubblicarono \"Sing the Sorrow\" per DreamWorks Records. Le canzoni \"Girl's Not Grey\", \" The Leaving Song Pt. II\", e \"Silver e Cold\" ebbero successo nella classifica di Billboard e fecero conoscere la band ad un pubblico pi\u00f9 vasto. Inoltre il brano Miseria Cantare fu usato dal wrestler CM Punk (alias Phil Brooks) come brano d'ingresso sullo stage.\nLa band fu nominata per gli MTV Video Music Awards 2003 nella categoria MTV2 award con il video \"Girl's Not Grey\", che vinse, portando cos\u00ec agli AFI il loro primo VMA.\nIl settimo album si intitola \"Decemberunderground\", inciso per Interscope Records e pubblicato il 29 maggio 2006 nel Regno Unito e il 6 giugno 2006 negli Stati Uniti. Il primo singolo estratto da \"Decemberunderground\" \u00e8 \"Miss Murder\", il secondo \u00e8 \"Love Like Winter\".\nIl 12 dicembre 2006 gli AFI hanno pubblicato il loro primo DVD, \"I Heard a Voice\", che contiene una performance dal vivo girata a Long Beach, interviste ai membri della band e ad alcuni fan.\nIl 7 luglio 2007 la band si \u00e8 esibita per il Live Earth New York a New York, suonando \"The Missing Frame\", \"Love Like Winter\", \"Miss Murder\" ed una reinterpretazione di David Bowie, \"Ziggy Stardust\".\nNel 2007 \u00e8 stato pubblicato l'album live \"I Heard a Voice\", contenente tutte le canzoni presenti nell'omonimo DVD del 2006.\nLa canzone \"Carcinogen Crush\" venne resa disponibile come bonus nel videogioco \"\", e successivamente pubblicata come singolo digitale nel dicembre 2007. Per lo stesso mese era prevista la pubblicazione di un EP contenente canzoni inedite registrate durante le sessioni di \"Decemberundergound\" e \"Sing the Sorrow\", poi posticipata agli inizi del 2008.\nNel dicembre 2008 la band dette il via ad un contest intitolato \"Begin Transmission\" attraverso un video pubblicato su YouTube, nel quale i quattro membri chiedevano ai loro fan di pubblicare dei video in cui parlassero di loro, dei loro interessi, della loro vita, con lo scopo di conoscerli meglio. I vincitori, cinque scelti dalla band ed uno dal pubblico, raggiunsero la band per registrare alcuni cori per il nuovo album.\n\"Crash Love\" (2009-2012).\nUn nuovo EP \u00e8 stato fissato per una versione di dicembre, tuttavia, Havok ha annunciato attraverso i forum Despair Faction che non sarebbe stato disponibile fino all'inizio del 2008. L'EP avrebbe dovuto contenere brani inediti delle sessioni di \"Decemberunderground\" e \"Sing the Sorrow\". In seguito fu annunciato che l'EP sarebbe stato rilasciato dopo \"Crash Love\", ma poi Havok disse che a causa di problemi politici, non sarebbe stato rilasciato. Le canzoni che dovevano essere nell'EP sarebbero invece state distribuite su varie versioni di \"Crash Love\".\nNel luglio 2009, Havok pubblic\u00f2 una dichiarazione in cui affermava che dopo due anni di scrittura e registrazione, il prossimo album sarebbe stato pubblicato il 29 settembre 2009. \u00c8 stato registrato con il produttore David Bottrill (che \u00e8 stato successivamente licenziato a favore di Joe McGrath e Jacknife Lee). Gli AFI hanno presentato in anteprima \"Crash Love\" sulla sua pagina MySpace per due giorni a partire dal 22 settembre 2009, sette giorni prima dell'uscita ufficiale dell'album.\nPer quanto riguarda il processo di scrittura dell'album, Puget ha detto \"Ho la mia chitarra e Davey ha il suo registratore...tutto pu\u00f2 succedere. Non sappiamo che tipo di canzone stiamo per scrivere; potrebbe essere la migliore canzone che tu abbia mai scritto o niente, solo la quantit\u00e0 di possibilit\u00e0 \u00e8 eccitante per me.\"\nIl primo singolo dell'album, \"Medicate\", \u00e8 stato rilasciato il 25 agosto 2009 e ha raggiunto il numero 7 nella classifica delle canzoni alternative di Billboard. Un video musicale diretto da Paul Minor \u00e8 stato presentato in anteprima il 2 ottobre. Nel gennaio 2010, gli AFI hanno pubblicato un teaser per il video del loro nuovo singolo \"Beautiful Thieves\". Il video completo \u00e8 stato presentato in anteprima ufficiale il 4 febbraio 2010 sulle reti televisive e sui siti Web di MTV.\nL'8 settembre 2011, \u00e8 stato pubblicato un post sul forum ufficiale della band, DespairFaction.com, dall'account del forum del frontman Davey Havok, in cui si afferma che la band si \u00e8 separata. Ci\u00f2 \u00e8 stato brevemente confermato dalla direzione come una bufala e il thread in questione \u00e8 stato eliminato.\n\"Burials\" (2013-2015).\nIl 17 aprile 2013, il sito web degli AFI \u00e8 stato sostituito con un singolo video di Davey Havok che camminava lungo un corridoio seguito da uno scatto della band insieme, prima di mostrare il testo \"A Fire Inside\" e \"Settembre 2013\". Nel MySpace della band si legge \"unknown major\" sotto l'etichetta discografica da giugno 2013. Un nuovo produttore Gil Norton stava lavorando con la band.\nIl 2 maggio 2013, un secondo video teaser \u00e8 stato pubblicato sul sito web della band intitolato \"Convergence\". Il video \u00e8 in bianco e nero e dura un minuto. Il 14 maggio 2013, un terzo video \u00e8 stato pubblicato sul sito web della band dal titolo \"No Harbingers\". Come in precedenza \"Convergence\", \"No Harbingers\" \u00e8 in bianco e nero ed \u00e8 lungo poco pi\u00f9 di un minuto. Il 30 maggio 2013 \u00e8 stato pubblicato un quarto video intitolato \"Aperture\", con lo stesso tema in bianco e nero dei video precedenti degli AFI. Il 13 giugno 2013 \u00e8 stato pubblicato un quinto video intitolato \"Silence\". La band \u00e8 stata successivamente annunciata per suonare Riot Fest 2013, oltre ad essere firmata da Republic Records.\nIl 1\u00ba luglio 2013 \u00e8 stata rilasciata una sesta immagine intitolata \"The Rite\". \u00c8 stato anche annunciato sulla pagina norvegese di Universal Music che un singolo intitolato \"I Hope You Suffer\" sarebbe stato rilasciato il 22 luglio. Il 18 luglio 2013, il sito Web degli AFI \u00e8 stato sostituito con la copertina singola di \"I Hope You Suffer\", e un flusso della nuova canzone. La canzone \u00e8 stata resa disponibile per l'acquisto il 23 luglio; lo stesso giorno, \"Burials\" \u00e8 stato annunciato come titolo dell'album e uscir\u00e0 il 22 ottobre. Un altro singolo, \"17 Crimes\", \u00e8 stato rilasciato il 6 agosto.\nIl 31 luglio 2013, gli AFI hanno pubblicato il video musicale ufficiale di \"I Hope You Suffer\". Conteneva principalmente scatti della band che eseguiva la canzone in bianco e nero e conteneva immagini simili ai video teaser precedentemente pubblicati dalla band. Il 16 agosto 2013, \u00e8 stato rilasciato un video musicale per la canzone \"17 Crimes\". Un remix EDM della canzone \u00e8 stato incluso nella colonna sonora del film \"The Mortal Instruments: City of Bones\". Il terzo singolo dell'album, intitolato \"The Conductor\", \u00e8 stato rilasciato il 9 settembre 2013. Una nuova canzone di \"Burials\", \"A Deep Slow Panic\", \u00e8 stata resa disponibile per lo streaming sul sito Web di \"Spin,\" insieme a una nuova intervista della band il 10 ottobre 2013.\n\"AFI (The Blood Album)\" (2016\u20132017).\nIn un'intervista di giugno 2016 con Aggressive Tendencies, il chitarrista Jade Puget ha confermato che gli AFI avevano iniziato a lavorare su nuovo materiale per il loro decimo album in studio, ma hanno scelto di non rivelare ulteriori informazioni al riguardo, inclusa la data di uscita. Il 17 ottobre 2016, pochi giorni dopo aver oscurato le loro foto del profilo sui social media, gli AFI hanno iniziato a pubblicare video criptici di teaser sui loro account Facebook e Twitter. Pi\u00f9 tardi quella settimana, la band pubblic\u00f2 un teaser della loro prima canzone in tre anni tramite un video live di Facebook. Il 27 ottobre, la band ha pubblicato due nuove canzoni, \"Snow Cats\" e \"White Offerings\", tramite Spotify.\nIl decimo album della band, \"AFI,\" noto anche come 'The Blood Album', \u00e8 stato rilasciato il 20 gennaio 2017. L'album \u00e8 andato al numero 5 della \"Billboard\" 200. I singoli pubblicati includevano anche \"Aurelia\" e \"Hidden Knives\". I video musicali sono stati rilasciati per tutti i singoli.\n\"The Missing Man\" e l'undicesimo album in studio (2017-oggi).\nCirca sei mesi dopo l'uscita dell'album \"AFI\", il bassista Hunter Burgan disse a Westworld.com che la band avrebbe iniziato a lavorare al loro prossimo album dopo aver finito di andare in tourn\u00e9e a sostegno del suddetto album. In un'intervista non molto tempo dopo, Jade Puget ha dichiarato che vorrebbe iniziare a scrivere il prossimo disco entro la fine del 2017.\nIl 25 ottobre 2018, tutte le foto del frontman Davey Havok sono state rimosse dalla pagina Instagram della band e una nuova foto per la stampa \u00e8 stata rilasciata con Havok mancante, solo una silhouette era presente, scatenando voci che aveva lasciato gli AFI; questa voce, tuttavia, si \u00e8 rivelata falsa.\nIl 26 ottobre 2018, la band ha pubblicato a sorpresa un nuovo singolo chiamato \"Get Dark\" su Spotify e iTunes. L'EP \"The Missing Man\" \u00e8 stato rilasciato il 7 dicembre 2018, con cinque nuove canzoni.\nStile musicale e influenze.\nStile musicale.\nLa musica degli AFI \u00e8 stata classificata in molti generi musicali, tra cui punk rock, horror punk, garage punk, punk pop, punk hardcore, skate punk, post-hardcore, emo, screamo, rock alternativo e rock gotico. Gli AFI sono spesso chiamati \"goth-punk\" a causa dell'aspetto della band, ma gli AFI non hanno mai considerato l'etichetta accurata. \"Il gotico-punk non \u00e8 uno stile musicale, non esiste nemmeno\", ha detto il chitarrista degli AFI, Jade Puget.\nInfluenze.\nIn un'intervista, Davey Havok ha descritto le influenze della band: \"Abbiamo molte, molte influenze che abbracciano lo spettro musicale. Ognuno di noi \u00e8 cresciuto su tutto, dal punk all'hardcore, fino alle oscure cose del Regno Unito degli anni '80 come The Cure, Bauhaus, Joy Division e The Sisters of Mercy. E c'erano gruppi rock come The Misfits, Samhain e Danzig e gruppi industriali come Skinny Puppy, Ministry, Front 242 e Alien Sex Fiend. E tutti adoriamo gli Smiths\"."}
{"id": "458884", "revid": "132266", "url": "https://it.wikipedia.org/wiki?curid=458884", "title": "Mar Cinese Meridionale", "text": "Il Mar Cinese Meridionale (in cinese: ) \u00e8 una porzione dell'Oceano Pacifico situata a sud del Mar Cinese Orientale. Fa parte del Mediterraneo Australasiatico.\nGeografia.\nCoprendo una superficie di circa 3.500.000\u00a0km\u00b2 \u00e8 la terza porzione di mare pi\u00f9 grande al mondo dopo i cinque oceani, il Mar dei Coralli ed il Mar Arabico. \u00c8 delimitato a nord dalla costa meridionale della Cina e dallo stretto di Formosa, ad est dalle Filippine, a sud-est dal Borneo e dallo stretto di Karimata e ad ovest dalla penisola dell'Indocina. \nIl golfo di Siam \u00e8 uno spazio marittimo indipendente e confina con il Mar Cinese Meridionale, anche se alcuni geografi lo considerano parte dello stesso.\nA sud lo stretto di Singapore lo mette in comunicazione con il stretto di Malacca e quello di Karimata con il mar di Giava. A nord lo stretto di Formosa lo mette in comunicazione con il Mar Cinese Orientale ed a est lo stretto di Luzon con l'Oceano Pacifico.\nSul Mar Cinese Meridionale si affacciano (in senso orario a partire da nord) la Cina, Taiwan, le Filippine, la Malaysia, il Brunei, l'Indonesia, ed il Vietnam.\nL'isola pi\u00f9 grande che vi affiora \u00e8 l'isola cinese di Hainan mentre isole minori compongono gli arcipelaghi delle Spratly e delle Paracelso, le isole Pratas, Banco Macclesfield, la secca di Scarborough. \nUna buona parte di queste piccole isole sono disputate tra Cina, Taiwan, Vietnam, Filippine, Brunei e Malaysia. Essi rivendicano la sovranit\u00e0 sugli arcipelaghi (o parti di questi) che affiorano sul mare, nello specifico i gruppi Spratly e Paracelso.\nNomi.\n\"Mar Cinese Meridionale\" \u00e8 l'appellativo pi\u00f9 usato oggigiorno. I primi a chiamarlo in tal modo sono stati i navigatori portoghesi, i quali, passandovi nel XVI sec. per dirigersi in Cina, lo chiamarono \"Mare Cinese\". Pi\u00f9 tardi, presumibilmente per distinguerlo da altri mari vicini, cambiarono il nome in \"Mar Cinese Meridionale\".\nI cinesi l'hanno chiamato nella storia \"Mare Meridionale\", identificandolo dunque con uno dei Quattro Mari, ma anche \"Mare Disteso\".\nIn Vietnam veniva chiamato \"Mare dell'Est\", e conserva tuttora questo nome.\nLe Filippine, per via delle contese territoriali con la Cina, hanno deciso ufficialmente di chiamare la porzione di mare che cadrebbe sotto la propria giurisdizione \"Mar delle Filippine Occidentale\". Similmente, l'Indonesia ha deciso di denominare quelle che considera le proprie acque territoriali \"Mar Settentrionale di Natuna\".\nEconomia.\nIl Mar Cinese Meridionale \u00e8 solcato da alcune delle rotte marittime pi\u00f9 trafficate al mondo, che collegano la Cina, il Giappone, la Corea e Taiwan con l'oceano Indiano. Per tale motivo assume un ruolo geopolitico di particolare rilievo. Basti considerare che attraverso lo stretto di Malacca, nel 2006, sono transitati circa 15 milioni di barili di petrolio al giorno.\nNei suoi fondali, inoltre, vi sono ricchi giacimenti di petrolio e gas naturale. Secondo l'Energy Information Administration (EIA) degli Stati Uniti sono presenti riserve pari a circa 11 miliardi di barili di petrolio, oltre a ingenti quantit\u00e0 di gas naturale.\nLa Cina \u00e8 responsabile del 16% del pescato mondiale con le sue 14,8 milioni di tonnellate annue.\nL'incremento inesorabile del fabbisogno cinese si manifesta con un'aumentata pressione sulle acque del Mar Cinese Meridionale.\nIl rischio \u00e8 che uno dei pi\u00f9 pescosi mari del mondo si stia indebolendo in maniera preoccupante.\nContese territoriali.\nLe rivendicazioni marittime totali (di Cina, Taiwan) e parziali (di Vietnam, Filippine, Malaysia e Brunei) si intrecciano e sovrappongono, dando luogo a dispute che si trascinano da decenni e che sono talvolta sfociate in confronti armati.\nNel 1974 un breve scontro noto come battaglia delle isole Paracelso vide contrapporsi una squadra navale cinese e una vietnamita. La vittoria della Cina garant\u00ec \"de facto\" il controllo cinese delle isole Paracelso. Un nuovo scontro fra cinesi e vietnamiti avvenne il 14 marzo 1988, presso le isole Spratly: delle navi vietnamite furono affondate, segnando l'estendersi della sovranit\u00e0 cinese su alcuni atolli dell'arcipelago.\nQuando le rivendicazioni non hanno portato direttamente a conflitti armati, si \u00e8 cercato di risolvere le dispute con delle trattative. Solitamente, la Cina ha preferito instaurare dei trattati bilaterali, mentre gli altri Paesi del Sud-Est asiatico continuano a preferire gli accordi multilaterali: essi ritengono infatti di essere svantaggiati in degli accordi bilaterali con il gigante cinese, mentre gli accordi fra pi\u00f9 nazioni potrebbero risultare pi\u00f9 proficui, specie considerando che lo stesso braccio di mare pu\u00f2 essere reclamato da pi\u00f9 parti.\nNel 2013 le Filippine si sono appellate alla Corte permanente di arbitrato con sede a L'Aia per risolvere una disputa con la Cina, la quale reclama l'intera area comprendente le isole Spratly. Le Filippine in tal senso accusavano la Cina di violare la Convenzione delle Nazioni Unite sul diritto del mare. Nel 2016 il tribunale diede ragione alle Filippine, bocciando le pretese della Cina, ma Pechino non ha riconosciuto il verdetto, rispondendo che \"non accetter\u00e0 o riconoscer\u00e0 mai\" tale decisione a suo sfavore.\nNell'ultimo decennio l'espansionismo cinese si \u00e8 fatto pi\u00f9 pressante: dal 2016 al 2019 le navi cinesi si sono introdotte nelle acque della Malaysia per 89 volte, spesso rimanendo nell'area anche dopo essere state allontanate dalla marina malese. Al riguardo il segretario di Stato americano Mike Pompeo ha affermato che le pretese cinesi sulle risorse offshore di quel tratto di mare sono \"illegali\", \"cos\u00ec come la sua campagna di bullismo per controllarle\". La Cina ha risposto che l'intervento di Pompeo \u00e8 totalmente ingiustificato."}
{"id": "458887", "revid": "124208359", "url": "https://it.wikipedia.org/wiki?curid=458887", "title": "Campionato europeo di calcio Under-21", "text": "Il campionato europeo di calcio Under-21 (en. \"UEFA European Under-21 Championship\") \u00e8 una competizione calcistica organizzata dalla UEFA, l'organo amministrativo del calcio europeo.\nIl torneo si svolge con cadenza biennale e mette a confronto le migliori squadre nazionali di calcio a livello europeo composte da calciatori Under-21, cio\u00e8 atleti che, alla data di inizio della fase di qualificazione, hanno al massimo ventuno anni.\nLe nazionali pi\u00f9 titolate sono l' e la , campioni d'Europa per cinque volte ciascuna.\nStoria.\nDal 1967 al 1970, anno in cui l'UEFA istitu\u00ec la prima competizione di categoria a livello europeo, si disput\u00f2 la \"Challenge Cup\", una competizione rivolta ai calciatori di et\u00e0 inferiore ai ventitr\u00e9 anni. A partire dal 1970 la formula cambi\u00f2, assumendo la denominazione di \"Competizione europea Under-23\" e coinvolgendo un maggior numero di squadre.\nNel 1976 l'UEFA cambi\u00f2 la categoria in Under-21 e continu\u00f2 fino al 1986, quando assunse l'attuale denominazione. \nNel 1994 fu introdotta la fase finale in sede unica, con quattro squadre qualificate per le semifinali. Finora, solo la nazionale olandese \u00e8 riuscita a vincere l'edizione del torneo che ha ospitato. \nNel 1998 la fase finale fu allargata ad otto squadre qualificate per i quarti di finale. \nNel 2000 fu introdotta la fase a gironi con due gruppi di quattro squadre, con le due vincenti dei gironi che accedevano direttamente alla finale. \nNel 2002 furono introdotte le semifinali incrociate tra le prime due classificate dei gironi.\nDal 2007 la competizione si svolge negli anni dispari per evitare coincidenze con le manifestazioni destinate alla nazionali maggiori.\nDall'edizione 2017 le squadre partecipanti sono diventate dodici e la formula quindi viene leggermente variata: i gironi aumentano da due a tre, ma a passare al turno ad eliminazione diretta sono sempre quattro squadre, ossia le prime classificate e la migliore seconda.\nDall'edizione 2021 le squadre partecipanti sono diventate sedici. I gironi aumentano da tre a quattro, con le prime due classificate che accedono alla fase ad eliminazione diretta a partire dai quarti di finale.\nRegolamento.\nPer accedere alla fase finale \u00e8 necessario passare attraverso gironi di qualificazione stilati in base alle classifiche UEFA. Al termine della prima fase accedono alla fase finale quindici squadre pi\u00f9 la nazione ospitante, precedentemente scelta. Le sedici finaliste vengono divise in quattro gironi da quattro squadre ciascuno: le prime due di ogni girone accedono alla fase ad eliminazione diretta a partire dai quarti di finale fino alla finale. La formula attuale \u00e8 adottata a partire dall'edizione 2021.\nAlbo d'oro.\nChallenge Cup (Under-23).\nLa \"Challenge Cup\" era basata su di una formula molto semplice, simile a quella adottata nei titoli mondiali di pugilato: il titolo era messo in palio tra la squadra detentrice ed una squadra sfidante, con cadenza non prestabilita. Questo formato fu per\u00f2 presto abbandonato.\nCampionato europeo Under-23.\nVenne disputato solo tre volte prima che la UEFA cambiasse la categoria.\nCampionato europeo Under-21.\nDal 1994 viene disputata la fase finale presso una nazione ospitante."}
{"id": "458889", "revid": "3305843", "url": "https://it.wikipedia.org/wiki?curid=458889", "title": "Neurite", "text": ""}
{"id": "458890", "revid": "125381003", "url": "https://it.wikipedia.org/wiki?curid=458890", "title": "Bernard Malamud", "text": "Biografia.\nFiglio di Bertha (in origine Brucha Fidelman) e Max (in origine Mendel) Malamud, una coppia di immigranti ebrei di origine russa, Bernard nacque nel 1914, quattro anni dopo il matrimonio dei suoi e dopo che la coppia ebbe un figlio nato morto nel 1912.\nNel 1917 nacque il fratello Eugene, i due nel 1929 persero la madre, morta in un ospedale psichiatrico del Queens.\nPoco tempo dopo, Bernard inizi\u00f2 gli studi presso il City College of New York, un'istituzione per giovani di talento ma poco abbienti, dove si laure\u00f2 nel 1936. In seguito frequent\u00f2 la Columbia University conseguendo il Master of Art in lingua e letteratura inglese nel 1942. Argomento della tesi erano le poesie di Thomas Hardy. Nel frattempo fece molti lavoretti, da supplente precario a usciere d'albergo, da negoziante a contadino stagionale.\nDopo la conclusione degli studi lavor\u00f2 come impiegato amministrativo presso il fisco statunitense a Washington e poi come insegnante di scuole serali, prevalentemente a Brooklyn.\nA questo periodo risale l'inizio della scrittura del romanzo \"The Light Sleeper\", che complet\u00f2 nel 1948 e stanco dei rifiuti da parte di editori bruci\u00f2 nel 1951.\nNegli anni quaranta scriveva per\u00f2 soprattutto racconti brevi e al 1943 risale la pubblicazione dei primi racconti su piccole riviste. Nel 1945, spos\u00f2 Ann de Chiara, di tre anni pi\u00f9 giovane, e la coppia si trasfer\u00ec da Brooklyn al Greenwich Village dove nel 1947 nacque il primo figlio Paul Francis.\nBernard prosegu\u00ec l'attivit\u00e0 di insegnamento presso le scuole serali finch\u00e9 nel 1950 gli viene offerto un posto di insegnante di grammatica a Corvallis, presso l'Oregon State College (nome poi cambiato in Oregon State University).\nNei primi anni cinquanta pubblic\u00f2 diversi racconti brevi su riviste di pi\u00f9 certa notoriet\u00e0 finch\u00e9 nel 1952, anno in cui nacque la seconda figlia, Joanna Ellen, e il fratello Eugene venne diagnosticato \u00abschizofrenico\u00bb (come la madre), vide la luce il suo primo romanzo, \"The Natural\" (\"Il migliore\") che ottenne un discreto successo di critica e lo consacr\u00f2 fra gli scrittori ritenuti \"promettenti\". La notoriet\u00e0 non cambi\u00f2 le sue abitudini, Malamud continu\u00f2 a dedicare infatti alla scrittura ogni minuto libero dall'attivit\u00e0 d'insegnamento.\nNel 1954 mor\u00ec il padre per via di un attacco di cuore. Nello stesso periodo effettu\u00f2 alcuni viaggi in Europa e per un breve periodo risiedette in Italia, a Roma.\nDel 1957 \u00e8 il suo secondo romanzo, \"The Assistant\" (\"Il commesso\"), premiato con il \"Rosenthal Award\" e con il \"Daroff Memorial Fiction Award\". Anche la raccolta di racconti brevi \"The Magic Barrel\", uscita l'anno successivo, venne premiata con il \"National Book Award\".\nDopo qualche corso estivo nella Yaddo Corporation e alla Harvard, si trasfer\u00ec con la famiglia al Bennington College, nel Vermont, dove insegn\u00f2 scrittura creativa.\nVennero pubblicati il terzo romanzo, \"A New Life\" (\"Una nuova vita\") nel 1961 e la seconda raccolta di racconti \"Idiots First\" (1963). L'anno successivo fece un viaggio, visitando nuovamente Inghilterra, Francia, Spagna, Italia e, in piena guerra fredda, l'Unione Sovietica.\nNel 1964 diviene membro del \"National Institute of Arts and Letters\" e raggiunse l'apice della sua carriera letteraria in seguito alla pubblicazione del suo quarto romanzo, \"The Fixer\" (\"L'uomo di Kiev\") (1966) per il quale gli vennero conferiti il \"Premio Pulitzer\" e un secondo \"National Book Award\".\nIn seguito Malamud ebbe un declino nella produzione letteraria, la raccolta di novelle \"Pictures of Fidelman: An Exhibition\"(1969) non ottenne il successo delle opere precedenti e anche il successivo romanzo \"The Tenants\" (\"Gli inquilini\") (1971) non incontr\u00f2 il favore unanime dei critici.\nNel 1971 per cinque mesi visse a Londra, nel 1972 acquist\u00f2 un appartamento nelle Lincoln Towers di Manhattan, nel 1973 una terza raccolta di racconti fu \"Rembrandt's Hat\". Nello stesso anno il fratello muore.\nNel 1976 ricevette il \"Jewish Heritage Award\" e nel 1978 fece un viaggio in Ungheria.\nNel 1979, pubblic\u00f2 il settimo romanzo, \"Dubin's Lives\" (\"Le vite di Dubin\") ritenuto dall'autore il \"suo romanzo migliore\" che per certi versi rappresent\u00f2 la conclusione del periodo di crisi. Divenne presidente del \"PEN American Center\" (un istituto che sosteneva gli scrittori con assegni e altre opere di mecenatismo) dal 1979 al 1981.\nLe opere seguenti furono il romanzo \"God's Grace\" (\"Dio mio, grazie\", 1982) e la raccolta di racconti \"The Stories of Bernard Malamud\" (1983) che gli valsero il conferimento della medaglia d'oro da parte dell'\"American Academy and Institute of Arts and Letters\".\nNel 1984 venne realizzato il film con Robert Redford tratto da \"The Natural\" (\"Il migliore\", per la regia di Barry Levinson). Nel 1985 ricevette il Premio Mondello.\nDopo un intervento chirurgico al cuore, inizi\u00f2 il suo ottavo romanzo che non port\u00f2 mai a termine (\"The People\", uscito incompleto postumo nel 1989), ma nonostante l'intervento mor\u00ec a causa di un infarto il 18 marzo 1986 nel suo appartamento di New York. Le sue ceneri sono conservate nel \"Mount Auburn Cemetery\" di Cambridge, nel Massachusetts.\nNel 1997 tutti i racconti furono raccolti in \"The Complete Stories\", a cura dell'amico Rovert Giroux.\nNel 2014 una selezione di suoi romanzi \u00e8 stata pubblicata in due volumi della serie editoriale \"Library of America\": il n. 248 della serie, \"Novels and Stories of the 1940s &amp; 50s\" (ISBN 978-1-59853-292-0) e il n. 249, \"Novels and Stories of the 1960s\" (ISBN 978-1-59853-293-7). \nNel 2014 \u00e8 stato pubblicato il primo dei due volumi (1952-1966) che la Mondadori gli ha dedicato nella serie \"I Meridiani\": in questa pubblicazione, due titoli sono stati cambiati: \"Il migliore\" (\"The Natural\") \u00e8 divenuto \"Il fuoriclasse\"; \"Il commesso\" (\"The assistant\") \u00e8 stato cambiato in \"I giovani di bottega\". Il volume contiene anche i romanzi \"L'uomo di Kiev\" e \"Una nuova vita\", oltre a due raccolte di racconti (\"Il barile magico\" e \"Prima gli Idioti\"). Nel 2015, infine, \u00e8 stato pubblicato il secondo e ultimo volume (1967-1986), sempre appartenente alla medesima collana, che ha cos\u00ec raccolto le rimanenti opere di Malamud."}
{"id": "458892", "revid": "709565", "url": "https://it.wikipedia.org/wiki?curid=458892", "title": "Difesa dei 2 cavalli", "text": "La difesa dei 2 cavalli \u00e8 l'apertura scacchistica derivante dalle mosse:\nA questo punto il bianco pu\u00f2 optare anche per un rientro nella partita dei 4 cavalli giocando 4.Cc3.\nAnalisi.\nAnalizzata per la prima volta nel XVI secolo da Giulio Polerio, questa difesa si contraddistingue per un impianto molto complicato, ricco di tatticismi e sacrifici; di conseguenza, anche si ricorre di frequente a essa. Fra le molte varianti esistenti, le due pi\u00f9 esplorate sono:\nIl bianco imposta una partita tranquilla, la quale pu\u00f2 rientrare spesso nella partita di gioco piano. In questo caso il nero ritarda la spinta in d5, preparandola con lo sviluppo dell'alfiere in e7, l'arrocco corto e la spinta lungo la colonna \"c\" (spostamento del cavallo e spinta del pedone: Cb4 e c6); nel frattempo il bianco, oltre a sviluppare l'alfiere di donna e ad arroccare, cercher\u00e0 di consolidare il centro con c3 e Te1.\nIl bianco non ritarda la spinta centrale, laddove il nero ne approfitta cercando di conquistare la supremazia nel mezzo della scacchiera. Il nero mirer\u00e0 a spingere quanto prima in d5, mentre il bianco lo ostacoler\u00e0 con alfiere e cavallo. Dopo lo sviluppo dei pezzi la teoria indica parit\u00e0 anche in questa variante.\nLa variante pi\u00f9 tagliente, chiamata attacco Prussiano (C57). Il bianco aumenta la pressione sul punto debole f7, mentre il nero nella linea principale reagisce al centro con la spinta 4\u2026d5. Dopo 5. exd5 si possono avere molte sottovarianti:\nA gioco corretto, dunque, il bianco si ritrover\u00e0 con un vantaggio di materiale da consolidare e far valere; d'altro lato, il nero avr\u00e0 una notevole attivit\u00e0 di pezzi e premer\u00e0 per l'apertura delle colonne centrali (posizione non del tutto equilibrata).\nLa variante Traxler.\nInteressante, ma di valutazione egualmente incerta, \u00e8 il contrattacco Traxler, il quale prevede dopo 4. Cg5 la replica all'apparenza dilettantistica 4 \u2026Ac5!?. In realt\u00e0, la variante \u00e8 molto ricca di controgioco per il nero, in quanto prevede un ribaltamento del gioco in cui a diventare il punto critico non \u00e8 pi\u00f9 f7 bens\u00ec f2. In buona sostanza, con tale variante il nero \u00e8 disposto a sacrificare del materiale pur di prendere l'iniziativa.\nA questo punto le opzioni del bianco sono essenzialmente due: catturare di cavallo o d'alfiere (quest'ultima \u00e8 ritenuta lievemente migliore). Nel caso della presa in f7 col cavallo, il nero realizza finalmente il suo piano giocando Axf2+!"}
{"id": "458894", "revid": "767487", "url": "https://it.wikipedia.org/wiki?curid=458894", "title": "American Hi-Fi", "text": "American Hi-Fi \u00e8 un gruppo pop punk/alternative rock statunitense, proveniente da Boston (Massachusetts). Fino ad oggi hanno pubblicato quattro album in studio, due album dal vivo e una raccolta.\nStoria del gruppo.\nIl loro album di debutto, uscito nel 2001, ha per titolo lo stesso nome del gruppo, \"American Hi-Fi\". La canzone \"\"Flavor of the Weak\" ebbe un grande successo e raggiunse la top 50 delle \"chart\" statunitensi e britanniche.\nNel 2002 pubblicarono poi un album live dal nome \"\". Il loro secondo album, \"The Art of Losing\", usc\u00ec pi\u00f9 tardi nel 2003, ma ne venne fuori solo il singolo \"The Art of Losing\".\nIl terzo album, \"Hearts on Parade\", fu pubblicato nel 2005.\nIl nome esteso del gruppo \u00e8 \"American High-Fidelity\" (trad.: \"Alta Fedelt\u00e0 Americana\") e significa che la loro musica, secondo loro, \u00e8 quella che pi\u00f9 si avvicina al cosiddetto \"American Way of Life\" (o anche American Way) traducibile in \"stile di vita statunitense e all'americana\" o, pi\u00f9 semplicemente, \"stile di vita americano\".\nDurante i tour del 2004 e del 2005 hanno aperto alcuni concerti facendo da spalla a Butch Walker. Il tour si chiamava \"Clash of the Heavyweights\". Fin dall'inizio della primavera del 2005 sono stati in \"tour\" con Bowling for Soup, Riddlin' Kids e MC Lars.\nIl nome originario del gruppo era BMX Girl, fino a che Bob Rock, il produttore dell'album \"American Hi-Fi\" fece pressione affinch\u00e9 cambiassero nome alla \"band\" perch\u00e9 \"faceva schifo\"\".\nIl 17 agosto 2010 \u00e8 uscito il loro ultimo album \"Fight the Frequency\" dopo il ritorno del batterista degli inizi.\nIl 24 febbraio 2012 gli American Hi-Fi hanno pubblicato una foto sul loro sito facendo intendere che sono in studio di registrazione per registrare un nuovo album, uscito nel 2014."}
{"id": "458900", "revid": "729019", "url": "https://it.wikipedia.org/wiki?curid=458900", "title": "Castel San Zeno", "text": "Castel San Zeno (in tedesco Zenoburg o Zenoberg) \u00e8 un castello che si trova a Merano in provincia di Bolzano, su uno sperone di roccia all'ingresso della Val Passiria.\nGi\u00e0 i romani avevano posto una base (\"Castrum Maiensis\") per il controllo delle vie commerciali in quel luogo cos\u00ec strategico, nelle vicinanze dell'attuale citt\u00e0 di Merano.\nNell'alto medioevo venne eretta la cappella dedicata a san Zeno, meta di pellegrinaggi. Attorno al 470 la chiesa accolse le spoglie di san Valentino di Mais e nel 725 vi fu sepolto san Corbiniano. Pochi anni dopo le spoglie dei due santi vennero traslate altrove, mentre in seguito la cappella cadde in disuso.\nLe prime costruzioni fortificate nei dintorni della chiesetta si devono alla famiglia Suppan (XIII secolo). Mainardo II, dopo aver acquisito i fortilizi dei Suppan, tra il 1285 e il 1290 fece erigere la propria residenza fortificata, che sar\u00e0 una delle sedi della famiglia dei conti di Tirolo fino alla caduta e alla distruzione del castello nel 1347, ad opera delle truppe di Carlo IV del Lussemburgo. Nell'arco del portale del castello si pu\u00f2 ancora vedere la pi\u00f9 antica raffigurazione dell'aquila del Tirolo (\"aquila tirolensis\").\nIl decadimento non fu fermato neppure dagli Asburgo, che subentrarono ai Tirolo, finch\u00e9 - nel 1800 Leopold von Braitenberg non l'acquist\u00f2 cominciando un'opera di restauro portata avanti anche dai suoi discendenti, dei quali citiamo il bisnipote Carl, il figlio di questi Valentino e Zeno, figlio di quest'ultimo ed attuale proprietario della dimora."}
{"id": "458901", "revid": "363629", "url": "https://it.wikipedia.org/wiki?curid=458901", "title": "Associazione italiana per la terminologia", "text": "L'Associazione italiana per la terminologia (in sigla Ass.I.Term), \u00e8 un'associazione scientifica e senza fini di lucro avente come scopo il collegamento degli organismi e delle persone interessate allo studio e alla diffusione dei linguaggi specialistici e settoriali. Essa dichiara di rivolgersi in particolare a pubblica amministrazione, universit\u00e0, enti di ricerca e di normazione, editoria, industria, scuole superiori per interpreti e traduttori e professionisti della traduzione e della documentazione.\nAss.I.Term \u00e8 stata costituita a Roma il 19 novembre 1991. Il primo presidente \u00e8 stato Giovanni Nencioni.\nIl suo attuale consiglio scientifico, in carica dal 2013, \u00e8 cos\u00ec composto: Roberto Guarasci, (presidente),Francesco Sabatini (presidente onorario), Claudio Grimaldi (segretario generale), Giovanni Adamo, Federigo Bambi, Elisabetta Oliveri, Daniela Vellutino, Maria Teresa Zanola. \nAss.I.Term collabora con vari enti e istituzioni italiani e internazionali."}
{"id": "458902", "revid": "256896", "url": "https://it.wikipedia.org/wiki?curid=458902", "title": "Assiterm", "text": ""}
{"id": "458905", "revid": "18361", "url": "https://it.wikipedia.org/wiki?curid=458905", "title": "Calendario iraniano", "text": ""}
{"id": "458906", "revid": "256896", "url": "https://it.wikipedia.org/wiki?curid=458906", "title": "Ass.I.Term", "text": ""}
{"id": "458910", "revid": "1573940", "url": "https://it.wikipedia.org/wiki?curid=458910", "title": "Zygaeninae", "text": "Le Zygaeninae sono una sottofamiglia di lepidotteri appartenente alla famiglia Zygaenidae e diffusa in Europa, Asia e Africa.\nDistribuzione e habitat.\nI due generi compresi in questo taxon sono diffusi nel Paleartico occidentale, ed in particolare in Europa (soprattutto centro-meridionale), Asia occidentale (dal Mediterraneo al Caucaso ed alla Penisola Arabica) e Africa mediterranea\nTutte le specie frequentano ambienti erbosi accidentati e luoghi soleggiati."}
{"id": "458912", "revid": "16066", "url": "https://it.wikipedia.org/wiki?curid=458912", "title": "Yerself is Steam", "text": ""}
{"id": "458913", "revid": "712828", "url": "https://it.wikipedia.org/wiki?curid=458913", "title": "TIE Fighter", "text": ""}
{"id": "458915", "revid": "16066", "url": "https://it.wikipedia.org/wiki?curid=458915", "title": "Yerself is steam", "text": ""}
{"id": "458916", "revid": "16166", "url": "https://it.wikipedia.org/wiki?curid=458916", "title": "Zigaenidae", "text": ""}
{"id": "458919", "revid": "287204", "url": "https://it.wikipedia.org/wiki?curid=458919", "title": "Giorgio Candeloro", "text": "Biografia.\nTenne la cattedra di storia del Risorgimento presso le universit\u00e0 di Pisa e Catania. Dopo l'8 settembre 1943, prese parte alla Resistenza italiana contro il nazifascismo.\nStorico d'ispirazione gramsciana, \u00e8 autore della monumentale \"Storia dell'Italia moderna\" in undici volumi, il cui completamento richiese trent'anni. "}
{"id": "458920", "revid": "36426", "url": "https://it.wikipedia.org/wiki?curid=458920", "title": "Castel Cornedo", "text": "Castel Cornedo (Schloss Karneid in tedesco) si erge poco ad est di Bolzano, su uno sperone roccioso all'ingresso della Val d'Ega, nel comune di Cornedo all'Isarco. Fu eretto alla fine del XIII secolo.\nStoria e descrizione.\nL'origine \u00e8 piuttosto incerta, ma pare possa essere attribuita ai signori di Greifenstein, intorno al met\u00e0 del Duecento. Di circa un secolo dopo \u00e8 il mastio. Il castello \u00e8 menzionato in un documento notarile del 1297 quale \"\u201ecastrum de Curniet\u201c\" e \"\u201egschloss Curneidt\u201c\". Notizie pi\u00f9 certe risalgono al 1378, quando i conti di Tirolo lo affidarono a Hans e Wilhelm von Liechtenstein. Hans fu uno degli avversari di Federico dalle Tasche Vuote, il quale assedi\u00f2 e conquist\u00f2 il castello. I proprietari furono esiliati, ma furono liberati per l'intercessione di Oswald von Wolkenstein.\nI Liechtenstein dopo qualche tempo tornarono al castello, e vi rimasero fino all'estinzione della famiglia (1760). Allora divenne propriet\u00e0 del comune di Bolzano, fino a che lo incamerarono i bavaresi (1808) durante il periodo di dominazione sul Tirolo.\nIl castello passo prima ai signori von Goldegg, poi a Ferdinand von Miller ai cui eredi, la famiglia von Malais\u00e9, appartiene ancora. Non era visitabile fino alla primavera del 2006, quando i proprietari l'hanno parzialmente aperto al pubblico.\nNella cappella romanica sono conservati vari affreschi trecenteschi, il pi\u00f9 noto dei quali \u00e8 un \"Trionfo della Morte\"."}
{"id": "458923", "revid": "16166", "url": "https://it.wikipedia.org/wiki?curid=458923", "title": "Zigenide", "text": ""}
{"id": "458925", "revid": "16066", "url": "https://it.wikipedia.org/wiki?curid=458925", "title": "The secret migration", "text": ""}
{"id": "458926", "revid": "196390", "url": "https://it.wikipedia.org/wiki?curid=458926", "title": "All is dream", "text": ""}
{"id": "458928", "revid": "16066", "url": "https://it.wikipedia.org/wiki?curid=458928", "title": "Deserter's songs", "text": ""}
{"id": "458929", "revid": "6923", "url": "https://it.wikipedia.org/wiki?curid=458929", "title": "Judd", "text": "La Judd \u00e8 una casa motoristica britannica facente parte dell'azienda Engine Developments Ltd. \nFondata nel 1971 a Rugby (Warwickshire) da John Judd e Jack Brabham, tre volte campione del mondo di Formula 1, l'azienda nacque inizialmente per produrre i motori della scuderia Brabham e divenne una delle prime case motoristiche autorizzate dalla Cosworth per la manutenzione e la costruzione dei loro famosi motori DFV, ma in seguito si espanse anche in diverse aree del motorsport.\nLa Judd ha fornito motori o parti di esso a numerose scuderie tra le quali Honda, Yamaha, Mazda, Toyota, Nissan, e in passato anche a quelle di Formula 1 Williams, Lotus, Tyrrell e Arrows.\nGran parte della sua attivit\u00e0 \u00e8 rivolta alla fornitura di motori da competizione per vetture del tipo Le Mans Prototype (LMP), impegnati nelle gare endurance. La Judd realizza e vende due tipi di frazionamenti: un poderoso motore V10 di 5,5 litri per prototipi di classe LMP1 e un motore V8 di 3,4 litri (derivato dal V10) utilizzato su prototipi di classe LMP2. In aggiunta a questa attivit\u00e0, la Judd costruisce per conto di Lotus il motore 2.2 V6 Biturbo utilizzato nella Izod Indycar Series.\nStoria.\nFormule minori.\nDopo la partenza di Jack Brabham dall'azienda Engine Developments Ltd, la Judd \u00e8 stata incaricata da Honda di sviluppare un motore per il ritorno dell'azienda in Formula 2 in collaborazione con il team Ralt di Ron Tauranac. Dopo la scomparsa della serie alla fine della stagione 1984, la Judd ha continuato a sviluppare nuovi motori Honda. Il primo fu il Judd AV, un motore turbo V8 costruito per l'avventura della casa giapponese nella formula CART, utilizzato a partire dalla met\u00e0 della stagione 1986 dalla scuderia Galles Racing con il pilota Geoff Brabham. Brandizzato come Brabham-Honda, ottenne come miglior risultato un 4\u00ba posto nella Michigan 500 del 1986. Nel 1987, il motore fu usato per la prima volta nella Indianapolis 500. Brabham ottenne due secondi posti nei circuiti di Pocono e Road America, ed un terzo nella gara finale della stagione a Miami.\nIl motore divenne famoso per la sua affidabilit\u00e0 e per il consumo inferiore di carburante, in particolare nelle gare di 500 miglia. Tuttavia, risult\u00f2 svantaggiato a causa della minore potenza in cavalli rispetto al motore dominante all'epoca, lo Chevrolet-Ilmor.\nNel 1988 la scuderia Truesports con il pilota Bobby Rahal divent\u00f2 la squadra principale, ed il nome \"Honda\" fu eliminato dalla denominazione. Durante la stagione 1988, Rahal approfitt\u00f2 dell'affidabilit\u00e0 del propulsore nelle gare pi\u00f9 lunghe, finendo quarto ad Indy e secondo al Michigan 500. Successivamente, segn\u00f2 poi la prima ed unica vittoria in Indycar per il motore Judd presso il circuito Pocono 500. Dieci piazzamenti nella top ten portarono la scuderia ad un impressionante terzo posto finale in classifica. La Judd ha continuato a sviluppare aggiornamenti per il motore AV nei primi anni novanta, anche dopo che la Honda smise di brandizzare il motore. Quando la Honda si trasfer\u00ec nella Formula 3000, la Judd ne svilupp\u00f2 ancora una volta il motore. Basandosi sull'architettura del precedente motore AV, fu messo a punto il nuovo BV V8, stavolta nella variante aspirata, che form\u00f2 poi la base per i successivi motori di Formula 1.\nKV.\nDopo l'addio alla Formula 1, la Judd torn\u00f2 in Formula 3000 nel 1995 sviluppando un nuovo motore, denominato KV, avente un'architettura V8 di tre litri di cilindrata. La Judd costru\u00ec i motori in regime di monopolio, anche se successivamente la Zytek fu incaricata della manutenzione delle oltre 80 unit\u00e0 costruite. Sebbene la Judd abbia cessato la produzione del motore KV e la serie Formula 3000 si sia conclusa nel 2004, Zytek ha poi utilizzato i motori come base per le unit\u00e0 propulsive della serie A1 Grand Prix nel 2005.\nFormula 1.\nNel 1988, in collaborazione con la scuderia March, la Judd svilupp\u00f2 un motore aspirato di Formula 1, in vista del bando dei propulsori turbocompressi l'anno successivo. Utilizzando il V8 BV come punto di partenza, la Judd produsse un motore a basso consumo che potesse competere in pista e nel mercato dominato, per le scuderie clienti, dal Ford-Cosworth V8 che era la scelta preferita per le piccole scuderie."}
{"id": "458931", "revid": "1776051", "url": "https://it.wikipedia.org/wiki?curid=458931", "title": "Hermenches", "text": "Hermenches (toponimo francese) \u00e8 un comune svizzero di 379 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "458933", "revid": "697352", "url": "https://it.wikipedia.org/wiki?curid=458933", "title": "Amityville Horror", "text": ""}
{"id": "458934", "revid": "767487", "url": "https://it.wikipedia.org/wiki?curid=458934", "title": "Gabi Delgado", "text": "Fu voce e paroliere dei D.A.F.\nBiografia.\nFece parte del gruppo punk Mittagspause, dei Charlie's Girls e quindi dei D.A.F.; continu\u00f2 la sua attivit\u00e0 con i Delkom. Nel 1995 avvi\u00f2 in collaborazione con l'attore tedesco Wotan Wilke M\u00f6hring il progetto DAF/DOS.\nMilit\u00f2 anche nei gruppi: 2 German Latinos, Anti-Time, DAS, Deutschland Terzett, F/X, Futur, Future Perfect, Neue Weltumfassende Resistance e Voov Delkom Force."}
{"id": "458936", "revid": "307923", "url": "https://it.wikipedia.org/wiki?curid=458936", "title": "Pomato", "text": ""}
{"id": "458938", "revid": "1935652", "url": "https://it.wikipedia.org/wiki?curid=458938", "title": "Diocesi di Savona-Noli", "text": "La diocesi di Savona-Noli (in latino: \"Dioecesis Savonensis-Naulensis\") \u00e8 una sede della Chiesa cattolica in Italia suffraganea dell'arcidiocesi di Genova e appartenente alla regione ecclesiastica Liguria. Nel 2020 contava 153.000 battezzati su 155.000 abitanti. \u00c8 retta dal vescovo Calogero Marino.\nTerritorio.\nLa diocesi comprende la parte orientale della provincia di Savona e un lembo della parte occidentale della citt\u00e0 metropolitana di Genova. Confina con le diocesi di Albenga-Imperia, di Mondov\u00ec, di Acqui e l'arcidiocesi di Genova.\nSede vescovile \u00e8 la citt\u00e0 di Savona, dove si trova la cattedrale di Nostra Signora Assunta. A Noli si trova la concattedrale di San Pietro. Nel territorio diocesano sorgono anche tre basiliche minori: Nostra Signora della Misericordia a Savona, San Giovanni Battista e San Biagio a Finale Ligure. A Noli \u00e8 sita anche l'antica cattedrale di San Paragorio.\nParrocchie e vicariati.\nIl territorio della diocesi si estende su 395\u00a0km\u00b2 ed \u00e8 diviso in 4 vicariati di Albisola e Varazze, Finale Ligure e Noli, Savona, Vado Ligure, nei quali sono presenti 70 parrocchie:\nStoria.\nL'odierna diocesi \u00e8 frutto dell'unione delle diocesi di Savona e di Noli stabilita dalla Congregazione per i vescovi nel 1986.\nSavona.\nIncerta e dibattuta \u00e8 l'origine della diocesi di Savona, soprattutto dopo le recenti acquisizioni archeologiche ed epigrafiche, che hanno messo in crisi il dato tradizionale, che si basava principalmente su due punti: che la diocesi di Savona fosse erede di una precedente diocesi di Vado, il cui primo vescovo noto sarebbe Benedetto, che prese parte al concilio romano del 680; e che verso la fine del X secolo, con il vescovo Giovanni, la sede fosse stata trasferita da Vado a Savona.\nGli scavi sulla collina del Priamar e le scoperte ivi compiute hanno indotto l'archeologo Varaldo a ipotizzare che Savona sia stata la prima sede della diocesi, fondata durante il breve periodo della restaurazione bizantina tra VI e VII secolo, e che, dopo la distruzione della citt\u00e0 ad opera di Rotari nel 643, la sede episcopale sia stata trasferita a Vado. Inoltre, \u00abnon vi sono al momento conferme archeologiche del tutto probanti per il primo insediamento cristiano e per la tradizionale eventuale anteriorit\u00e0 della sede vescovile [di Vado] rispetto a quella di Savona\u00bb.\nAnche la cronotassi episcopale \u00e8 incerta, per l'alternanza dei titoli \"Vadensis\" e \"Saonensis\" almeno fino all'XI secolo, quando si impone il titolo \"Saonensis\". L'attribuzione di Benedetto a Vado \u00e8 oggi messa in discussione, a partire dalle varie lezioni dei manoscritti, che porterebbero ad attribuire questo vescovo alla diocesi di Alba in Piemonte. Una diocesi di \"Vada\" \u00e8 attestata per la prima volta con certezza solo nell'825, quando un suo vescovo appare nel \"capitolare olonense\" di Lotario I; nell'864 Stadelberto, \"episcopus vadensis\", prese parte ad un concilio provinciale celebrato a Milano; nell'887 \u00e8 documentato il vescovo Romolo, \"venerabilis episcopus saonensis\".\nQueste sono le prime attestazioni certe dell'esistenza della diocesi di Vado/Savona e dei suoi vescovi, e niente, dal punto di vista letterario, epigrafico o archeologico, \u00abautorizza per ora a sostenere l'istituzione di una diocesi a \"Vada Sabatia\" o a \"Saona\" prima degli inizi del IX secolo\u00bb A complicare ulteriormente l'indagine storica \u00e8 stata la scoperta, alla fine dell'Ottocento, nella chiesa di San Paragorio a Noli, di una lastra sepolcrale con l'iscrizione di un \"episcopus Theodo[rus]\" o \"Theodo[sius]\" databile tra la fine del VI secolo e l'inizio del VII, che ha suscitato un ampio dibattito fra storici e archeologi con diverse proposte di interpretazione circa la presenza della sepoltura di un vescovo a Noli in quell'epoca.\nFin dal IX secolo \u00e8 attestata la suffraganeit\u00e0 dei vescovi di Savona alla provincia ecclesiastica dell'arcidiocesi di Milano. I diplomi imperiali del 992, del 999 e del 1014 confermarono ai vescovi Bernardo, Giovanni e Ardemano tutti i loro possedimenti con i privilegi e i benefici connessi, aiutando cos\u00ec a determinare il territorio di competenza dei vescovi di Savona. Con l'XI secolo, Savona diviene la sede unica della diocesi, trasferimento \u00abricondotto alla concreta minaccia delle scorrerie dei Saraceni, con la conseguente \"risalita in altura\"\u00bb In questo contesto viene riqualificata la chiesa sulle alture del Priamar, riconducibile all'et\u00e0 longobarda, trasformata nella prima cattedrale diocesana, dedicata alla Madonna; di questo edificio restano oggi pochi resti, dopo che l'intero isolato venne demolito alla fine del XVI secolo per la costruzione della fortezza del Priamar.\nPer essersi schierata a fianco dell'imperatore contro il papa, la diocesi di Savona fu punita con la perdita di una piccola porzione di territorio, nel 1239, e la costituzione della diocesi di Noli; eccetto un breve periodo fra il 1502 ed il 1503 in cui le due diocesi furono unite \"aeque principaliter\", Noli rimase diocesi indipendente fino al 1820.\nNel 1327 il vescovo Federico Cibo colp\u00ec con l'interdetto la citt\u00e0 di Savona, in cui le contese fra guelfi e ghibellini erano sfociate in aperte violenze. L'interdetto dur\u00f2 fino al 1336, quando papa Benedetto XII lo rimosse, bench\u00e9 le violenze non fossero nel frattempo scemate.\nRisale al 1356 un primo elenco completo delle parrocchie che costituivano la diocesi savonese. Nel 1370, all'epoca del vescovo Antonio de' Saluzzi, in seguito trasferito a Milano, fu stabilito un nuovo statuto per i canonici della cattedrale, che stabiliva norme precise sulla vita comune e sul servizio religioso. A partire da questo periodo e fino al XVI secolo, la sede savonese fu occupata da nobili provenienti dalle pi\u00f9 importanti famiglie genovesi e della Liguria: Della Rovere, Riario, Spinola, Fieschi, Grimaldi, Centurioni. Nel Cinquecento, la cattedrale venne trasferita nell'antica chiesa francescana di San Francesco, ricostruita e consacrata all'Assunta. Nel 1536 la Vergine Maria apparve al giovane contadino Antonio Botta il 18 marzo e l'8 aprile; sul luogo delle presunte apparizioni venne eretto il santuario della Madonna della Misericordia.\nDue vescovi di Savona furono eletti papa tra Quattrocento e Cinquecento: Innocenzo VIII e Giulio II.\nGian Ambrogio Fieschi (1564-1576), fu il primo vescovo ad attuare con decisione i decreti di riforma emanati dal concilio di Trento, seguito da altri vescovi. \u00abRimane una ricca documentazione nell'archivio diocesano di una cura pastorale articolata in venti visite pastorali alle parrocchie, quattordici sinodi diocesani, numerosi editti occasionali per il culto, i sacramenti, l'amministrazione, la vita del popolo cristiano, i maestri di scuola; l'erezione del seminario nel 1568; due processi per eresia e numerosi altri processi per stregoneria e superstizione\u00bb. Nel Seicento, gli scontri tra il vescovo e varie istituzioni cittadine valsero a Francesco Maria Spinola l'esilio dalla citt\u00e0; dovette risiedere ad Albisola per ventuno anni.\nIl 5 aprile 1806 la diocesi di Savona entr\u00f2 a far parte della provincia ecclesiastica dell'arcidiocesi di Genova, perdendo cos\u00ec la sua secolare dipendenza da Milano. Nel periodo napoleonico, papa Pio VII fu, in due occasioni tra il 1808 ed il 1814, tenuto prigioniero a Savona, nel palazzo del vescovo Vincenzo Maria Maggioli.\nNoli.\nRisale ai primi tempi del cristianesimo la presenza cristiana a Noli, come hanno documentato gli scavi e gli studi attorno alla chiesa di San Paragorio e al suo battistero paleocristiano, che hanno evidenziato \u00abl'esistenza di un articolato complesso di culto con varie fasi edilizie, dall'et\u00e0 paleocristiana alla fine del X secolo, sino alla fondazione della chiesa attuale\u00bb.\nNel corso delle prime indagine archeologiche sulla chiesa di San Paragorio alla fine dell'Ottocento \u00e8 venuta alla luce una lastra sepolcrale con l'iscrizione di un \"episcopus Theodo[rus]\" o \"Theodo[sius]\" databile tra la fine del VI secolo e l'inizio del VII. Questa scoperta ha suscitato un ampio dibattito fra storici e archeologi, con diverse proposte di interpretazione circa la presenza della sepoltura di un vescovo a Noli in un'epoca in cui, in linea di principio, il centro avrebbe dovuto far parte della diocesi di Vado, primitiva sede dei vescovi di Savona.\nPer la fedelt\u00e0 della Repubblica di Noli alla causa del papato contro l'imperatore, a fianco dei genovesi, papa Gregorio IX nel 1239 eresse la diocesi di Noli, con territorio sottratto a quello dalla diocesi di Savona. Tuttavia la diocesi, suffraganea dell'arcidiocesi di Genova, fu unita dal pontefice \"aeque principaliter\" alla diocesi di Brugnato, di modo che il vescovo di Brugnato Guglielmo Contardi divenne anche vescovo di Noli.\nQuesta unione per\u00f2 dur\u00f2 per poco. Infatti il 13 agosto 1245, in forza della bolla \"In sacra Petri\" di papa Innocenzo IV, fu sciolta l'unione tra le diocesi di Noli e di Brugnato, e per supplire alle scarse rendite della diocesi di Noli, fu soppresso il monastero di Sant'Eugenio sull'isola di Bergeggi, le cui rendite furono assegnate alla mensa vescovile nolese. Lo stesso giorno, Innocenzo IV scrisse a Guglielmo Contardi la lettera \"Cum olim\", con la quale il pontefice notificava al vescovo le decisioni prese, lasciandolo libero di scegliere la sede episcopale dove risiedere, conservando l'amministrazione dell'altra. Questa situazione anomala dur\u00f2 per due anni, finch\u00e9 l'11 agosto 1247 fu nominato il primo effettivo vescovo di Noli, il domenicano Filippo.\nIl 24 gennaio 1502 le diocesi di Savona e di Noli furono per breve tempo unite \"aeque principaliter\" nella persona del vescovo Galeotto della Rovere, unione sciolta nel 1503 con la nomina di un amministratore apostolico per Noli.\nNel 1572 il vescovo Leonardo Trucco trasfer\u00ec la cattedrale dall'antica chiesa di San Paragorio a quella di San Pietro, all'interno delle mura cittadine. Papa Gregorio XIII dette il suo assenso al trasferimento della sede episcopale con la lettera apostolica \"Superna dispositione\" del 22 ottobre 1572. Il suo successore Timoteo Berardi trasfer\u00ec nella nuova cattedrale anche le reliquie di sant'Eugenio, patrono della citt\u00e0.\nIl XVII secolo \u00e8 segnato dal lungo episcopato di Stefano Martini (1646-1687), originario di Alassio, che ebbe diversi incarichi a Roma, ed in particolare alla corte del cardinale Giovan Battista Pamphily, il quale, una volta salito al soglio pontificio con il nome di Innocenzo X, lo gratific\u00f2 con l'episcopato nolese. Il suo successore, Giacomo Porrata, celebr\u00f2 nel mese di aprile del 1692 il primo sinodo diocesano.\nNel Settecento si ricorda in particolare il vescovo Antonio Maria Arduini (1746-1777), francescano conventuale, teologo e consultore di diverse congregazioni romane, distintosi a Noli per la munificenza dimostrata verso i poveri e la sua generosit\u00e0 nei confronti dell'ospedale degli indigenti.\nUltimo vescovo di Noli prima della sua unione con Savona \u00e8 stato Benedetto Solari (1778-1814), \u00abreligioso domenicano molto dotto e pio, profondamente legato al suo ministero pastorale, impegnato in un'intensa azione religiosa, nutr\u00ec forti simpatie per le dottrine gianseniste, e non accett\u00f2 la condanna papale del sinodo di Pistoia. Simpatizzante con alcune idee politiche del momento, divent\u00f2 suo malgrado uno dei simboli dell'opposizione alla Chiesa; ma egli rimase saldamente fedele alla dottrina\u00bb cattolica.\nSavona-Noli.\nAlla morte di Solari, la diocesi di Noli rest\u00f2 vacante per sei anni, finch\u00e9 il 25 novembre 1820, in forza della bolla \"Dominici gregis\" di papa Pio VII, fu unita \"aeque principaliter\" a quella di Savona. Da questo momento, vi fu un unico vescovo per le due diocesi, che mantennero entrambe le proprie strutture e la propria indipendenza giuridica.\nIl 30 settembre 1986, in forza del decreto \"Instantibus votis\" della Congregazione per i vescovi, fu stabilita la \"plena unione\" delle due diocesi, con un'unica cattedrale ed una sola curia diocesana, e la nuova circoscrizione ecclesiastica ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 155.000 persone contava 153.000 battezzati, corrispondenti al 98,7% del totale."}
{"id": "458939", "revid": "161374", "url": "https://it.wikipedia.org/wiki?curid=458939", "title": "La saga di Amityville", "text": ""}
{"id": "458940", "revid": "767487", "url": "https://it.wikipedia.org/wiki?curid=458940", "title": "Montaubion-Chardonney", "text": "Montaubion-Chardonney (toponimo francese) \u00e8 stato un comune svizzero del Canton Vaud, nel distretto del Gros-de-Vaud.\nStoria.\nNel 2011 il comune di Montaubion-Chardonney, composto dalle frazioni di Chardonney e Montaubion, \u00e8 stato accorpato agli altri comuni soppressi di Peney-le-Jorat, Sottens, Villars-Mendraz e Villars-Tiercelin per formare il nuovo comune di Jorat-Menthue.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "458941", "revid": "110157", "url": "https://it.wikipedia.org/wiki?curid=458941", "title": "Montaubion", "text": "Montaubion (toponimo francese) \u00e8 una frazione del comune svizzero di Jorat-Menthue, nel Canton Vaud (distretto del Gros-de-Vaud).\nStoria.\n\u00c8 stato frazione del comune di Montaubion-Chardonney fino al 2011, quando questo \u00e8 stato accorpato agli altri comuni soppressi di Peney-le-Jorat, Sottens, Villars-Mendraz e Villars-Tiercelin per formare il nuovo comune di Jorat-Menthue."}
{"id": "458943", "revid": "104458", "url": "https://it.wikipedia.org/wiki?curid=458943", "title": "Chardonney", "text": ""}
{"id": "458951", "revid": "287204", "url": "https://it.wikipedia.org/wiki?curid=458951", "title": "Bela Bartok", "text": ""}
{"id": "458952", "revid": "169529", "url": "https://it.wikipedia.org/wiki?curid=458952", "title": "Sibilla di Medania", "text": "Biografia.\nSorella di Riccardo di Acerra, Sibilla si un\u00ec in matrimonio con Tancredi di Lecce, poi re di Sicilia. Dall'unione nacquero:\nDei figli ed eredi di Tancredi e Sibilla, il primo, Ruggero, non arriv\u00f2 ad essere incoronato re, poich\u00e9 mor\u00ec prima ancora del padre; il secondo, Guglielmo, sal\u00ec al trono a nove anni nel febbraio del 1194 sotto la reggenza della madre.\nNello stesso anno l'imperatore Enrico VI di Germania (1165-1197), marito di Costanza d'Altavilla, avvi\u00f2 la conquista del regno, che nel 1189, alla morte di Guglielmo il Buono, era stato destinato a sua moglie.\nTancredi era sempre in lotta con sua zia imperatrice Costanza e suo marito l'imperatore Enrico VI che aveva rivendicato il Regno di Sicilia sin dall'ascesa al potere di Tancredi. Nel 1191 Enrico tent\u00f2 di invadere la Sicilia ma fall\u00ec e si ritir\u00f2, mentre Constanza fu lasciata indietro e catturata. Tancredi trov\u00f2 inizialmente Costanza a Palermo sotto la supervisione della regina Sibilla, con Costanza che pranzava con Sibilla e dormiva nella sua camera da letto. Sibilla si oppose fermamente a che Tancredi onorasse Costanza, credendo che ci\u00f2 implicitamente avrebbe riconosciuto la rivendicazione di quest'ultima. Trovando che la popolazione locale nutriva simpatia per Constanza con cui essa una volta aveva litigato, essa sugger\u00ec a Tancredi che la mettesse a morte, ma Tancredi, preoccupandosi che ci\u00f2 avrebbe danneggiato la sua popolarit\u00e0 e ritenendo che Costanza, viva, in mano sua, costituisse un'opportunit\u00e0 per costringere Enrico a un armistizio, non era d'accordo. Quindi, essa per suggerimento di Tancredi, discusse con il cancelliere Matteo d'Ajello sul luogo di imprigionamento di Costanza, e in sua presenza Matteo scrisse una lettera allo scopo di persuadere Tancredi a imprigionare Costanza nel Castel dell'Ovo a Napoli, un castello in un'isola circondata dall'acqua. Tuttavia, ben presto sotto la pressione del papa Celestino III, Tancredi dovette mandare Constanza a Roma per scambiare il suo riconoscimento con il Papa, e lungo la strada Costanza fu liberata dai soldati tedeschi, nell'estate del 1192.\nNel luglio del 1194 varc\u00f2 i confini, ottenendo ovunque successi ed acclamazioni. La campagna fu fortunata e molte citt\u00e0 si sottomisero senza combattere; perfino Napoli si arrese subito al vincitore, che proseguiva minaccioso verso la Sicilia. Espugn\u00f2 le citt\u00e0 che si opponevano alla sua autorit\u00e0 e in ottobre sbarc\u00f2 con il suo esercito sull'isola: Messina si arrese subito senza combattere, nel timore di rappresaglie.\nPalermo fu conquistata agli inizi di dicembre e Sibilla fu costretta a fare atto di sottomissione in segno di resa al vincitore. Il 25 dicembre Enrico VI si incoron\u00f2 re di Sicilia, incamerando il regno normanno nei domini dell'impero. In cambio del trono, a Guglielmo e alla madre Sibilla venne offerta la contea di Lecce e Taranto ma pochi giorni dopo, il 28 dicembre, Enrico accus\u00f2 Sibilla di complotto e fece arrestare lei, i figli e tutta la nobilt\u00e0 a loro fedele, fra cui Niccol\u00f2 d'Aiello, arcivescovo di Salerno, e Margarito da Brindisi, mentre design\u00f2 Irene Angelo, vedova di Ruggero, come moglie del fratello Filippo di Svevia.\nSibilla e le sue figlie furono incarcerate in un monastero in Alsazia e liberate solo dopo la morte di Enrico VI, avvenuta a Messina nel 1197."}
{"id": "458953", "revid": "110157", "url": "https://it.wikipedia.org/wiki?curid=458953", "title": "Peney-le-Jorat", "text": "Peney-le-Jorat (toponimo francese) \u00e8 una frazione di 378 abitanti del comune svizzero di Jorat-Menthue, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 4,46\u00a0km\u00b2, nel 2011 \u00e8 stato accorpato agli altri comuni soppressi di Montaubion-Chardonney, Sottens, Villars-Mendraz e Villars-Tiercelin per formare il nuovo comune di Jorat-Menthue.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "458956", "revid": "29727", "url": "https://it.wikipedia.org/wiki?curid=458956", "title": "Erinaceus europeus", "text": ""}
{"id": "458958", "revid": "122954153", "url": "https://it.wikipedia.org/wiki?curid=458958", "title": "Ruggero III di Sicilia", "text": "Biografia.\nRuggero nacque nel 1175, figlio primogenito di Tancredi d'Altavilla (1139-1194), conte di Lecce e poi re di Sicilia, e di Sibilla di Medania (1153-1205). \nNominato Duca di Puglia nel 1189, per essere designato a succedere del padre, salito al trono in quell'anno. Nell'agosto 1192 nella Cattedrale di Brindisi spos\u00f2 Irene Angelo (1180-1208), figlia dell'imperatore bizantino Isacco II Angelo: in occasione delle nozze il padre fece restaurare l'antica fontana sulla via Appia, nei pressi del porto di Brindisi, che da allora venne denominata Fontana Tancredi. \nA Brindisi avvenne anche l'investitura ufficiale, in attesa della cerimonia di incoronazione che si sarebbe dovuta svolgere a Palermo. \nIl giovane Ruggero prese in mano le redini del Regno, al fianco del padre impegnato nella difesa del Regno minacciato dalle pretese della zia Costanza d'Altavilla e del di lei marito, l'imperatore Enrico VI. Ma Ruggero, il 24 dicembre 1193, all'et\u00e0 di 18 anni, mor\u00ec. Al suo posto Tancredi design\u00f2 re di Sicilia il figlio minore, Guglielmo, di soli 9 anni. Lo stesso Tancredi mor\u00ec poco dopo, il 20 febbraio 1194, affidando la reggenza alla moglie Sibilla.\nQuando Enrico VI di Germania pochi mesi dopo invase ed annesse la Sicilia, design\u00f2 Irene Angelo, vedova di Ruggero, come moglie del fratello Filippo di Svevia."}
{"id": "458959", "revid": "326445", "url": "https://it.wikipedia.org/wiki?curid=458959", "title": "Vj", "text": ""}
{"id": "458962", "revid": "114314185", "url": "https://it.wikipedia.org/wiki?curid=458962", "title": "Villars-Mendraz", "text": "Villars-Mendraz (toponimo francese) \u00e8 una frazione di 193 abitanti del comune svizzero di Jorat-Menthue, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 1,55\u00a0km\u00b2, nel 2011 \u00e8 stato accorpato agli altri comuni soppressi di Montaubion-Chardonney, Peney-le-Jorat, Sottens e Villars-Tiercelin per formare il nuovo comune di Jorat-Menthue.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "458963", "revid": "2108263", "url": "https://it.wikipedia.org/wiki?curid=458963", "title": "Aethelwald", "text": " Era il minore dei figli del re Ethelred.\nCugino di Edoardo il Vecchio, lo contrast\u00f2 per parecchi anni in quanto riteneva di avere maggior diritto rispetto a lui di sedere sul trono del Wessex. Infatti alla morte del re Etelredo, Aethelwald era troppo giovane, e il witan decise di affidare il trono ad Alfredo, fratello minore di Etelredo. Pur non essendoci una precisa legge di successione che stabiliva che il figlio dovesse succedere al padre, Aethelwald riteneva Alfredo e suo figlio maggiore Edoardo usurpatori.\nQuando Edoardo nell'899 divenne sovrano, Aethelwald si sollev\u00f2 in aperta ribellione con un certo numero di armati, ma ritenne quasi subito prudente abbandonare il Wessex e rifugiarsi nel Danelaw, dove i Danesi lo accolsero in Northumbria.\nSecondo la \"Cronaca anglosassone\", nel 905 tent\u00f2 di invadere il Wessex con un esercito in parte composto dai suoi alleati Danesi. Durante tale campagna si scontr\u00f2 con l'esercito di Edoardo, in una battaglia in cui risult\u00f2 vincitore, ma rimanendo peraltro ucciso insieme al re dei Danesi e a numerosi esponenti di spicco di entrambe le parti.\nIl suo giovane fratello Aethelhelm ritenne pi\u00f9 prudente non mettere in discussione il diritto di Edoardo al trono, e rimase nel Wessex come Ealdorman (aldermanno) del Wiltshire."}
{"id": "458968", "revid": "7967", "url": "https://it.wikipedia.org/wiki?curid=458968", "title": "Sibilla di Acerra", "text": ""}
{"id": "458970", "revid": "92723", "url": "https://it.wikipedia.org/wiki?curid=458970", "title": "Diocesi di Albenga-Imperia", "text": "La diocesi di Albenga-Imperia (in latino: \"Dioecesis Albingaunensis-Imperiae\") \u00e8 una sede della Chiesa cattolica in Italia suffraganea dell'arcidiocesi di Genova e appartenente alla regione ecclesiastica Liguria. Nel 2020 contava 157.000 battezzati su 176.000 abitanti. \u00c8 retta dal vescovo Guglielmo Borghetti.\nTerritorio.\nLa diocesi comprende la parte occidentale della provincia di Savona e la parte orientale della provincia di Imperia.\nSede vescovile \u00e8 la citt\u00e0 di Albenga, dove si trova la cattedrale di San Michele Arcangelo. A Imperia la basilica di San Maurizio funge da concattedrale della diocesi. Nel territorio diocesano sorgono altre due basiliche minori: San Giovanni Battista a Imperia e San Nicol\u00f2 a Pietra Ligure.\nIl territorio della diocesi si estende su 979\u00a0km\u00b2 ed \u00e8 suddiviso in 162 parrocchie, distribuite fra:\nStoria.\nLa tradizione locale fa di Albenga, tra il 121 e il 125, la scena del martirio di san Calocero, originario di Brescia, un ufficiale della corte dell'imperatore romano Adriano; gli atti del suo martirio, insieme a quelli dei santi Faustino e Giovita, non sono totalmente verificati; tuttavia sul presunto luogo di sepoltura del Santo si riuniva la prima comunit\u00e0 cristiana ingauna, e dagli scavi archeologici \u00e8 emerso che tale luogo fosse un posto di sepoltura privilegiato gi\u00e0 in epoca imperiale, e sul quale nacque in seguito l'importante monastero di San Calocero al Monte. Nel processo di evangelizzazione di Albenga ebbe importanza anche san Calimero, vescovo di Milano, nella seconda met\u00e0 del III secolo; questo legherebbe la diffusione del cristianesimo ad Albenga e nella riviera di Ponente alla diocesi ambrosiana.\nLe evidenze archeologiche dimostrano come gi\u00e0 nel V secolo in citt\u00e0 vi era una fiorente comunit\u00e0 cristiana; a questo periodo infatti risalgono la fondazione della cattedrale e del battistero di Albenga, nonch\u00e9 delle chiese cimiteriali \"extra moenia\" di San Calocero e di San Vittore. Inoltre la presenza di san Martino di Tours sull'isola Gallinara poco dopo la met\u00e0 del IV secolo \"sembra provare, gi\u00e0 un secolo prima della citazione del vescovo \"Quintius\", l'esistenza di un polo di vita cristiana organizzato, cui il santo avrebbe potuto far riferimento nella scelta del suo soggiorno eremitico\".\nLa conoscenza della diocesi sembra essere piuttosto tardiva, istituita quasi sicuramente dopo la morte di sant'Ambrogio. Il primo vescovo di cui si abbia notizia certa \u00e8 Quinzio, che nel 451 firm\u00f2 la lettera sinodale di Eusebio, vescovo di Milano, a papa Leone I; nella lettera si stabiliva la condanna di Nestorio ed Eutiche (Mansi); tuttavia risulta essere la prima del ponente ligure, visto che si \u00e8 a conoscenza di vescovi di Ventimiglia e Vado solo nel 680 per la loro presenza a un concilio romano.\nOriginariamente suffraganea dell'arcidiocesi di Milano, la diocesi era limitata a nord dallo spartiacque alpino; a est arrivava a Finale Ligure e a ovest comprendeva tutto il territorio dell'attuale Sanremo. La scoperta di un edificio ecclesiastico con fonte battesimale presso Riva Ligure e databile al VI secolo rivelano un'organizzazione cristiana delle campagne e testimoniano anche una certa organizzazione pievana del territorio.\nNei secoli successivi le notizie sui vescovi di Albenga sono frammentarie fino all'XI secolo. Gli scavi archeologici hanno riportato alla luce il nome di un vescovo, finora ignoto, Benedetto, contemporaneo di Quinzio. Al concilio provinciale di Milano del 679, che si espresse contro il monotelismo, prese parte il vescovo \"Bono\" di Albenga; lo stesso prelato partecip\u00f2, l'anno successivo, al sinodo romano in preparazione al concilio ecumenico del 680-681. Altri due vescovi, Iuncio e Martiriano, collocabili storicamente tra la met\u00e0 del VI e la met\u00e0 dell'VIII secolo, sono menzionati negli \"Acta Sancti Martiriani episcopi et martiris\". Di epoca pre-carolingia \u00e8 il vescovo Desiderio, che consacr\u00f2 la chiesa dell'abbazia di San Pietro in Varatella. Egidulfo prese parte al concilio provinciale di Milano dell'864 la cui posizione era quella della salvaguardia dell'ordinamento ecclesiastico e del controllo del vescovo sul territorio della diocesi. Da una cronaca catalana sembra che San Martiniano e il suo predecessore Juncius furono vescovi di Albenga nel VI-VII secolo. Chiude il IX secolo il vescovo Benedetto Revelli, prima abate del monastero dell'isola Gallinara e poi eletto vescovo di Albenga, venerato nel Medioevo e canonizzato nel XVII secolo. Nell'825 Albenga \u00e8 una delle citt\u00e0 (assieme a Ventimiglia e Vado) dove devono andare a studiare i ragazzi secondo il capitolare di Lotario I, mentre i chierici devono andare a studiare a Torino\nEbbero notevole importanza i monasteri benedettini che contribuirono al consolidamento religioso della diocesi. Tra questi, in particolare, il monastero dell'isola Gallinara, dirimpetto ad Albenga, che ottenne da papa Benedetto IX nel 1044 l'esenzione dalla giurisdizione vescovile, e che ottenne diverse propriet\u00e0 e munificenze in Italia, in Catalogna, in Provenza e in Corsica. Nel 1064 la curia di Albenga era ancora sotto le curie lombarde, alle quali deve una rendita annuale. Il presule ingauno Eremberto era presente al sinodo di Pavia il 25 ottobre 1046, unico tra i vescovi liguri, primo incontro con il re Enrico III il Nero, che rappresentava una riunione di corte al fine di stabilire la sua discesa su Roma, il che ancora una volta testimonia il legame tra l'Ingaunia e il Regno Italico.\nGrazie a un documento copiato nel Seicento datato 29 giugno 1076 dove la diocesi concedeva all'Abbazia di San Pietro in Varatella un mulino in Toirano, firmato con l'espresso assenso di 22 canonici della cattedrale elencati in ordine di dignit\u00e0, di dodici \"milites Sancti Ioanis\", alla cui testa c'\u00e8 \"Conradus, advocato\" dell'episcopio, ci dimostra che la curia era organizzata con al vertice il vescovo Deodato, affiancato da un folto gruppo di canonici e da una clientela armata, con ruoli ben definiti e che presuppone un notevole patrimonio, ma soprattutto risulta essere un importante riferimento politico. Albenga fa parte del Regno Italico con capitale Pavia e con dipendenza ecclesiastica dal metropolita di Milano. Nel 1127 viene concesso da Bonifacio del Vasto al vescovo ingauno il monastero di San Lorenzo di Varigotti, e sono saldi i apporti tra la citt\u00e0 e Lerino. Il vescovo Ottone nel 1149 \u00e8 impegnato ad aumentare la fortuna dell'abbazia di San Pietro in Varatella e nel 1142 conferma a Santo Stefano di Genova le chiese di Santo Stefano di Sanremo e di Villaregia.\nIn queste fase il territorio della Valle Arroscia e dell'albenganese da Finale Ligure a Porto Maurizio era amministrato con un sistema pievano, tranne il distretto del dianese che subiva ancora influenze relative alla presente di San Pietro in Ciel D'Oro\nNel 1169 il monastero dell'isola Gallinara fu sottomesso all'autorit\u00e0 degli arcivescovi di Genova; infine nel 1473, contemporaneamente alla perdita delle propriet\u00e0 pi\u00f9 prestigiose, viene concesso in commenda. Nel 1179 alla pace in Laterano tra l'Impero e la Lega dei comuni italiani, era presente il vescovo Lanterio a rappresentanza della Marca di Albenga. \nNel 1159 papa Alessandro III aveva assegnato la diocesi alla provincia ecclesiastica dell'arcidiocesi di Genova, ma il provvedimento non trov\u00f2 immediata attuazione, tanto che ancora nel 1213 papa Innocenzo III ribad\u00ec al vescovo Enrico la sottomissione dovuta all'autorit\u00e0 metropolitica degli arcivescovi genovesi. Fu proprio a partire dal XIII secolo che si fecero pi\u00f9 stretti i legami con Genova. Segno di questo stretto rapporto \u00e8 il lungo episcopato di Lanfranco di Negro (1255-1288), genovese: alien\u00f2 diversi beni della mensa vescovile a favore di famiglie genovesi; inser\u00ec diversi genovesi nel capitolo della cattedrale; durante il suo episcopato gli ordini mendicanti fecero il loro ingresso in diocesi.\nNel 1292 il seggio vescovile di Albenga era vacante, e venne nominato il cevese Nicolo Guascone (o Vascone dei Marchesi di Ceva) da papa Niccol\u00f2 IV il 29 gennaio dello stesso anno. Altri cevesi occuparono la cattedra diocesana nella prima met\u00e0 del XIV secolo. Federico di Ceva, figlio di Benedetto dei Marchesi di Ceva, signore di Montezemolo, che venne eletto vescovo il 4 dicembre del 1330 all'et\u00e0 di soli 22 anni, per la quale ottenne una dispensa da papa Giovanni XXII per la sua conoscenza e per i meriti gi\u00e0 ottenuti. Il 7 aprile 1334 ordin\u00f2 il sinodo diocesano, i cui atti furono pubblicati il 2 maggio successivo. Anche per questo papa Benedetto XII con una lettera del 27 maggio 1336 lo incaric\u00f2 di informarsi e di provvedere a sistemare problemi sorti tra il marchese del Carretto di Savona e Teodosio vescovo di Noli. Il 31 luglio del 1337 approv\u00f2 gli statuti capitolari dei canonici della sua cattedrale. Mor\u00ec nel 1349 e il 18 febbraio dello stesso anno gli succedette il probabile nipote Giovanni dei marchesi di Ceva e consignore di Priero e Sale. Dal 1380 al 1419 il vescovo fu Girberto Fieschi, che amministr\u00f2 la diocesi tramite dei vicari senza essere mai troppo presente. Gli succedette Antonio Da Ponte, presule attento all'ambito artistico, che port\u00f2 a termine i lavori per il nuovo coro della cattedrale anche grazie alla possibilit\u00e0 datagli da papa Martino V di poter vendere indulgenze durante le festivit\u00e0 \"conluant ad eandem ecclesiam et ad eius conservationem seu fabricam manus prompte porrigant adiutrices\". Nel 1427 il presule ingauno fu Matteo del Carretto, che partecip\u00f2 al Concilio di Basilea contrastando in gran parte la linea romana, per poi tornare sui suoi passi e riappacificarsi prima che fosse troppo tardi. \nTra il XV e il XVI secolo emerge la figura del vescovo Leonardo Marchese (1476-1513), \u00abdi famiglia albenganese, cui si ascrivono l'attenta cura del territorio diocesano, la fondazione di nuove parrocchie, la riorganizzazione dei beni della curia, ma anche raffinata cultura: lo provano gli splendidi codici miniati di cui il vescovo dota la biblioteca capitolare\u00bb.\nCarlo Cicala (1554-1572), dopo aver preso parte al concilio di Trento, fu tra i primi ad applicare concretamente le sue disposizioni. L'8 maggio 1564 convoc\u00f2 il primo sinodo diocesano. Il 21 aprile 1569 istitu\u00ec il seminario vescovile nel chiostro della cattedrale, che ebbe un nuovo edificio nel 1622 prima di trasferirsi nell'attuale sede nel 1929. Il numero dei sinodi si moltiplicarono con i successivi vescovi: Luca Fieschi ne convoc\u00f2 tre, Vincenzo Landinelli e Pier Francesco Costa due ciascuno. A quest'ultimo vescovo si deve anche la redazione, attuata dal canonico Gio Antonio Panieri, della monumentale opera, rimasta manoscritta e conservata negli archivi diocesani, intitolata \"Sacro, e vago Giardinello\", fondamentale per la conoscenza dello stato della diocesi di Albenga nella prima met\u00e0 del XVII secolo. \nAlla fine del XVI secolo il vescovo della diocesi \u00e8 Luca Fieschi, proveniente da una ricca famiglia genovese, che metter\u00e0 gran parte del suo patrimonio nel rifacimento della Cattedrale ingauna, adattata ai canoni tridentini con un'importante ristrutturazione. Tuttavia non ebbe vita facile, tant'\u00e8 che la visita di fine secolo del Mascardi sarebbe stata voluta dalla Santa Sede per vedere l'operato del vescovo, che tuttavia viene lodato per i lavori fatti in tutte le chiese della diocesi. Un documento non pervenuto del 1600 sarebbe stato compilato da presuli e importanti cittadini pi\u00f9 conservatori, che avrebbero contestato l'operato del vescovo e che avrebbe provocato la visita in diocesi di un commissario e la convocazione a Roma del vescovo per rendere conto del suo operato. Un documento inviato dal Comune a Roma, chiede che il vescovo fosse presente in Citt\u00e0 nella Quaresima dell'anno giubilare e che possano essere terminati i lavori per la fine del giubileo. Luca Fieschi mor\u00ec ad Albenga nel 1610 e viene sepolto nella cappella di San Riccardo, dove il suo successore Pier Francesco Costa eriger\u00e0 un busto e apporr\u00e0 una lapide in suo ricordo, che verr\u00e0 in seguito trasportata in sacrestia.\nDopo san Benedetto, vescovo del IX secolo, nel Settecento la diocesi dette alla Chiesa un altro santo, Leonardo da Porto Maurizio, frate dei Minori riformati: \u00abpredicatore di grandissimo rilievo in tutta Italia ma soprattutto a Roma, egli \u00e8 la figura centrale del grande giubileo del 1750, e propagatore della pratica della Via Crucis, che per primo predica al Colosseo appunto nell'Anno Santo voluto da papa Benedetto XIV\u00bb.\nNel primo Ottocento la diocesi vide ridimensionata la sua ampiezza territoriale. Tra il 1803 e il 1804 quattro parrocchie delle valli di Albenga sul crinale alpino (ossia la frazione garessina di Cerisola nonch\u00e9 Alto, Caprauna e Nasino; in Val Pennavaira) passarono alla diocesi di Mondov\u00ec. Nel 1831, inoltre, venticinque parrocchie della parte occidentale furono annesse alla diocesi di Ventimiglia: e cio\u00e8 quelle dei comuni odierni di Sanremo, Taggia, Badalucco, Montalto Carpasio, Triora, Bajardo, Ceriana, Coldirodi, Castellaro, Terzorio, Pompeiana, Riva Ligure, Santo Stefano al Mare, Cipressa, Lingueglietta, Costarainera, San Lorenzo al Mare, Pietrabruna (frazioni di Boscomare e Torre Papponi), Molini di Triora e Ospedaletti.\nTra i vescovi dell'Ottocento, figura di rilievo fu Raffaele Biale (1840-1870) che favor\u00ec e miglior\u00f2 gli studi teologici del clero e favor\u00ec l'invio in missione di sacerdoti diocesani. Gi\u00e0 nel 1816 un sacerdote di Triora, Giovanni da Molini, mor\u00ec martire in Cina. I primi due patriarchi della restaurata sede di Gerusalemme dei Latini erano originari della diocesi: Giuseppe Valerga di Loano e Vincenzo Bracco di Torrazza.\nL'Ottocento vide poi la nascita in diocesi di alcune congregazioni religiose femminili: nel 1836 Teresa Monaldo fond\u00f2 a Loano le suore della Visitazione; ancora a Loano nel 1885, Maria Francesca di Ges\u00f9 Rubatto fond\u00f2 le suore terziarie cappuccine; nel 1848 Maria Leonarda Ranixe istitu\u00ec le suore clarisse della Santissima Annunziata.\nNel Novecento, \u00abper molti anni \u00e8 vescovo di Albenga Angelo Cambiaso, che vive gli anni per lui durissimi delle due guerre, intervenendo ripetutamente presso il comando tedesco fino al 1945, in particolare offrendosi come ostaggio in luogo di pi\u00f9 di centocinquanta prigionieri civili, il 29 settembre 1943\u00bb.\nL'8 luglio 1949, con la lettera apostolica \"Qua Augustus Imperator\", papa Pio XII proclam\u00f2 la Beata Maria Vergine, nota con il titolo di \"Madonna di Pontelungo\", patrona principale della citt\u00e0 e della diocesi di Albenga.\nIl 2 febbraio 1965 la diocesi reincorpor\u00f2 la parrocchia di Nasino, che era appartenuta alla diocesi di Mondov\u00ec dal 1804.\nData l'importanza assunta dalla citt\u00e0 di Imperia, capoluogo di provincia, il nome della diocesi \u00e8 stato cambiato in \"diocesi di Albenga-Imperia\" il 1\u00ba dicembre 1973 e la basilica di San Maurizio eretta a concattedrale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 176.000 persone contava 157.000 battezzati, corrispondenti all'89,2% del totale."}
{"id": "458972", "revid": "1776051", "url": "https://it.wikipedia.org/wiki?curid=458972", "title": "Dommartin (Montilliez)", "text": "Dommartin (toponimo francese) \u00e8 una frazione di 266 abitanti del comune svizzero di Montilliez, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 2,94\u00a0km\u00b2, nel 2011 \u00e8 stato accorpato agli altri comuni soppressi di Naz, Poliez-le-Grand e Sugnens per formare il nuovo comune di Montilliez.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "458975", "revid": "1851848", "url": "https://it.wikipedia.org/wiki?curid=458975", "title": "Giuseppe Bonanno", "text": "Carriera.\nCalciatore.\nHa esordito tra i professionisti con il Giarre in Serie C2, conquistando una promozione in C1 nel 1988 e militando successivamente in terza serie con la squadra giallobl\u00f9.\nHa vinto il campionato di Serie C2 1988-1989 con il Campania Puteolana.\n\u00c8 stato un'autentica bandiera dell', con cui ha disputato quattordici stagioni dal 1990 al 2004, due in Serie B (dal 1993 al 1995 per complessive 48 presenze, esordendo tra i cadetti il 29 agosto 1993 in occasione della sfida esterna contro il , vinta a tavolino dai siciliani dopo essere stati sconfitti sul campo), sette in Serie C1 e cinque in Serie C2.\nDirigente.\n\u00c8 attualmente un dirigente calcistico, iscritto all'elenco speciale dei direttori sportivi regolamentato dalla FIGC, e vanta un'esperienza pi\u00f9 che decennale nelle principali categorie professionistiche italiane, Serie A, Serie B e Lega Pro.\nNel Calcio Catania ha svolto vari ruoli: direttore area tecnica nel 2004-2005, direttore sportivo dal 2005 al 2012, responsabile area tecnica dal 2012 al 2014, direttore generale nella stagione 2015-2016.\nHa avuto anche esperienze nel consiglio di amministrazione dello stesso club: \u00e8 stato nominato consigliere nel 2013 e amministratore delegato nel 2016.\nDal luglio 2019 ricopre l'incarico di direttore generale della Sicula Leonzio, in Serie C."}
{"id": "458976", "revid": "54354", "url": "https://it.wikipedia.org/wiki?curid=458976", "title": "Joe Bananas", "text": ""}
{"id": "458977", "revid": "1501558", "url": "https://it.wikipedia.org/wiki?curid=458977", "title": "Campionato europeo di calcio Under-21 2006", "text": "Il Campionato di calcio europeo Under-21 2006, 15\u00aa edizione del Campionato europeo di calcio Under-21 organizzato dalla UEFA, si \u00e8 svolto in Portogallo dal 23 maggio al 4 giugno 2006. L'edizione \u00e8 stata vinta dall'Olanda.\nLe fasi di qualificazione hanno avuto luogo tra il 4 settembre 2004 e il 12 ottobre 2005 e hanno designato le otto nazionali finaliste. Tra queste il 15 dicembre 2005 \u00e8 stato designato il Portogallo quale nazione ospitante la fase finale.\nLa fase finale in Portogallo si \u00e8 svolta in due gironi all'italiana da quattro squadre ciascuno con partite di sola andata. Le due vincenti (Francia e Ucraina) e le due seconde (Serbia e Montenegro e Olanda) si sono incrociate nelle partite di semifinale. La finale si \u00e8 disputata il 4 giugno 2006 tra le formazioni dell'Ucraina e dell'Olanda.\nStadi.\nSono 6 gli stadi scelti per ospitare la manifestazione:\nClassifica marcatori.\n4 gol\n3 gol\n2 gol\n1 gol"}
{"id": "458978", "revid": "599013", "url": "https://it.wikipedia.org/wiki?curid=458978", "title": "Vvd", "text": ""}
{"id": "458984", "revid": "1318658", "url": "https://it.wikipedia.org/wiki?curid=458984", "title": "Manda Scott", "text": " Nata e cresciuta in Scozia, ha studiato presso la School of Veterinary Medicine di Glasgow. Dopo la carriera come veterinaria, esordisce come scrittrice nel 1997, professione a cui attualmente si dedica a tempo pieno, insieme ad attivit\u00e0 di docenza e di giornalismo. \u00c8 conosciuta principalmente come autrice di romanzi gialli e storici, tra i suoi lavori pi\u00f9 noti il ciclo di romanzi storici ispirati alla figura della regina Boudica.\nOpere.\nIl libro di esordio di Manda Scott, \"Hen's Teeth,\" viene pubblicato nel 1997 e selezionato come concorrente per il premio Orange Prize e i romanzi che seguono la rendono una scrittrice conosciuta e affermata come autrice di thriller contemporanei. Nel 2003, \"No Good Deed\" viene nominato per l'Edgard Award. \nNel decennio dal 2003 al 2013 si dedica primariamente alla stesura di due quadrilogie di romanzi storici. Il primo ciclo racconta la Britannia prima e durante l'invasione romana (comprendo l'arco temporale dal 32 d.C. al 60 d.C.) e ha come protagonisti Breaca, la giovane donna Iceni che diventer\u00e0 la guerriera conosciuta come Boudica e il personaggio fittizio di suo fratello B\u00e0n. Il secondo ciclo, ambientato nello stesso universo narrativo, \u00e8 stato solo parzialmente tradotto in italiano e narra le avventure di una spia di nome Sebastos Pantera durante il regno dell'imperatore Nerone fino al 69 d.C., l'anno dei quattro imperatori.\nLa combinazione di elementi storici e fantastici che caratterizzano il \"Ciclo di Boudica\" e il \"Ciclo di Roma\" \u00e8 riscontrabile anche ne \"Il Teschio di Cristallo\", che vede l'archeologa Stella Cody indagare sulla profezia Maya relativa alla fine del mondo prevista per il 2012. Il romanzo presenta due diverse linee temporali, impostazione narrativa utilizzata anche per i lavori pi\u00f9 recenti dell'autrice: \"Into the fire\" e \"A treachery of Spies.\" Quest'ultimo vince, nel 2019, il McIlvanney Prize, un premio dedicato ai migliori scrittori Scozzesi di romanzi gialli. \nAltre attivit\u00e0.\nPrima di dedicarsi alla scrittura, Manda Scott ha perseguito la carriera veterinaria, specializzandosi in anestesia e veterinaria equina. \u00c8 stata docente presso le universit\u00e0 di Cambridge e Dublino. \nDurante gli anni di stesura del \"Ciclo di Boudica\", Manda Scott si \u00e8 avvicinata all'esperienza dello sciamanesimo e dal 2004 organizza seminari di pratica sciamanica all'interno del suo programma \"Dreaming Awake\". \nHa scritto per le seguenti testate giornalistiche: \"The Herald\", \"The Independent\", \"The Guardian\", \"The Daily Telegraph\", \"The Times\", \"Huffington Post\"\".\"\nBibliografia.\nAltri romanzi"}
{"id": "458987", "revid": "767487", "url": "https://it.wikipedia.org/wiki?curid=458987", "title": "Fey (Svizzera)", "text": "Fey (toponimo francese) \u00e8 un comune svizzero di 697 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFey \u00e8 servito dall'omonima stazione, sulla ferrovia Losanna-Echallens-Bercher.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "458990", "revid": "599013", "url": "https://it.wikipedia.org/wiki?curid=458990", "title": "Fey", "text": ""}
{"id": "458992", "revid": "599013", "url": "https://it.wikipedia.org/wiki?curid=458992", "title": "Daf", "text": ""}
{"id": "458995", "revid": "287204", "url": "https://it.wikipedia.org/wiki?curid=458995", "title": "Robert G\u00f6rl", "text": "Membro fondatore e compositore dei D.A.F., con loro diede vita alla Electronic Body Music, sottogenere della Neue Deutsche Welle di cui il gruppo fu esponente di punta. Nonostante nei DAF si occupasse della batteria e dei sintetizzatori, il suo strumento di formazione era stato il pianoforte. L'artista \u00e8 stato influenzato da B\u00e9la Bart\u00f3k e dal jazz."}
{"id": "458996", "revid": "339392", "url": "https://it.wikipedia.org/wiki?curid=458996", "title": "D.A.F.", "text": ""}
{"id": "458997", "revid": "767487", "url": "https://it.wikipedia.org/wiki?curid=458997", "title": "Naz (Montilliez)", "text": "Naz (toponimo francese) \u00e8 una frazione di 137 abitanti del comune svizzero di Montilliez, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 1,16\u00a0km\u00b2, nel 2011 \u00e8 stato accorpato agli altri comuni soppressi di Dommartin, Poliez-le-Grand e Sugnens per formare il nuovo comune di Montilliez.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "458999", "revid": "968817", "url": "https://it.wikipedia.org/wiki?curid=458999", "title": "Armoriale dei comuni della provincia di Bolzano", "text": "Questa pagina contiene le armi (stemmi e blasonature) dei comuni della provincia autonoma di Bolzano.\nSi deve notare che gli stemmi della provincia di Bolzano non rispettano le norme di araldica civica dello Stato italiano: la blasonatura infatti non contempla corona da comune (o da citt\u00e0) e fronde intrecciate, i cosiddetti \"ornamenti esteriori da Comune\"/\"da Citt\u00e0\". Questo perch\u00e9 le Provincie autonome di Trento e Bolzano dal 1985 - cos\u00ec come la Regione Autonoma Valle d'Aosta qualche anno dopo - si sono avocate la disciplina della materia di araldica comunale, regolandola in modo autonomo attraverso il recupero delle proprie forme araldiche storiche.\nGli estremi dei decreti di riconoscimento, o concessione, tratti dal \"Bollettino Ufficiale della Consulta Araldica\" vengono inseriti per completezza d'informazione ma \u00e8 possibile che non siano inerenti allo stemma (o al gonfalone) in uso."}
{"id": "459000", "revid": "38120", "url": "https://it.wikipedia.org/wiki?curid=459000", "title": "Palazzo Raggio", "text": ""}
{"id": "459001", "revid": "599013", "url": "https://it.wikipedia.org/wiki?curid=459001", "title": "Naz", "text": ""}
{"id": "459006", "revid": "466539", "url": "https://it.wikipedia.org/wiki?curid=459006", "title": "Pinacoteca Ambrosiana", "text": "La Pinacoteca Ambrosiana \u00e8 un museo di Milano che si trova all'interno del Palazzo dell'Ambrosiana.\nStoria.\nVenne fondata da Federico Borromeo nel 1618 all'interno Biblioteca Ambrosiana, istituita gi\u00e0 nel 1609. L'istituzione nacque per assicurare una formazione culturale gratuita a chiunque avesse qualit\u00e0 artistiche o intellettuali. Alla Pinacoteca fu infatti affiancata, fin dal 1621, un'accademia di pittura e scultura, con calchi in gesso del Laocoonte e della \"Piet\u00e0\" di Michelangelo Buonarroti provenienti dalla raccolta di Leone Leoni. Il primo docente di pittura fu il Cerano; unico allievo di una certa importanza fu Daniele Crespi.\nUna \"Seconda Accademia Ambrosiana\", riformata in senso classicista su impulso del pittore Antonio Busca e dallo scultore Dionigi Bussola, fu attiva tra il 1668 e la fine del Settecento.\nDescrizione.\nLa Biblioteca Ambrosiana e la Pinacoteca sono strettamente collegate. Anche la prima raccoglieva infatti una serie di dipinti con dotti e sapienti del mondo classico e della cultura cristiana e conteneva al suo interno disegni e codici miniati: nel 1637 furono donati da Galeazzo Arconati i manoscritti di Leonardo oggi all'Institut de France (attualmente, dopo le razzie di Napoleone resta in loco il solo Codice Atlantico). Un altro tesoro della Biblioteca \u00e8 il manoscritto con l'opera di Virgilio gi\u00e0 appartenuto a Petrarca (e da lui glossato) con una miniatura di Simone Martini.\nNella Pinacoteca si possono trovare oggi opere, provenienti dalla collezione di Federico Borromeo (nei quattro corridoi che circondano la sala di lettura della Biblioteca) e da numerosi lasciti successivi, tra cui dipinti di Leonardo, Botticelli, Bramantino, Bergognone, Bernardino Luini, Tiziano, Jacopo Bassano, Moretto, Caravaggio, Morazzone, Daniele Crespi, Andrea Appiani, Francesco Hayez.\nInteressante dal punto di vista storico \u00e8 la produzione di copie da dipinti celebri, promossa da Federico Borromeo per scopi didattici e documentativi, come la replica dell'Ultima Cena di Leonardo, che gi\u00e0 nel XVII secolo era in condizioni assai precarie. La copia \u00e8 stata realizzata da Andrea Bianchi.\nPercorso espositivo.\nSulla scalinata che porta alla prima sala \u00e8 esposto il \"monumento alla memoria di Giuseppe Bossi\", opera di Antonio Canova e Pompeo Marchesi.\nCollezione del cardinale Borromeo.\nLe sale 1, 4, 5, 6 e 7 contengono la collezione dei dipinti donati nel 1618 da Federico Borromeo. Si tratta del nucleo originario della pinacoteca, per questo si \u00e8 scelto di evidenziarlo in sale dedicate, ispirandosi nell'allestimento al \"Musaeum\" pubblicato dal cardinale a Milano nel 1625, dove \u00e8 descritta la prima sistemazione della raccolta.\nLe sale presentano dipinti leonardeschi e veneti del Cinquecento (sale 1 e 4), il cartone della Scuola di Atene di Raffaello, il Canestro di frutta di Caravaggio e dipinti del Cinquecento italiano (sala 5), lombardi contemporanei (sala 6) e fiamminghi contemporanei (sala 7).\nPittura dei secoli XV-XVI.\nLe altre sale ospitano dipinti ottenuti con altri lasciti. Un importante nucleo riguarda il XV secolo e ancora pi\u00f9 consistente \u00e8 quello del secolo XVI. La sala 2 \u00e8 dedicata ai pittori soprattutto fiorentini, lombardi e veneti, tra cui anche il \"Ritratto di musico\" di Leonardo, la 3 ai lombardi, la 10 ai veneti, la 11 soprattutto ai toscani, la 12 ai bresciani e i veneti, la sala 29 a Bernardino Luini.\nPittura dei secoli XIV-XVI e oggettistica.\nA partire dalla sala 8 (della Medusa), si entra negli spazi aggiunti nel 1928, gi\u00e0 annessi della basilica di San Sepolcro, che vennero allestiti nel 1929-1931 sotto la direzione di Alessandro Minali.\nLa sala della Medusa, che prende il nome dalla fontana di Giannino Castiglioni, e quella successiva (9, delle Colonne), conservano dipinti e le raccolte di oggettistica.\nSala di Niccol\u00f2 da Bologna.\nLa sala 13 \u00e8 detta di Niccol\u00f2 da Bologna, dal nome del miniatore trecentesco (autore del Codice ambrosiano B 42 Inf.) che ha ispirato i rilievi di due lunette, opera rispettivamente di Domenico Buffa e Rodolfo Castagnini con pitture di Archimede Albertazzi, ed ospita opere fiamminghe e italiane del tardo Cinquecento e del Seicento, tra cui spicca il nome di Guido Reni.\nXVII e XVIII secolo.\nL'allestimento delle successive sale, sempre relativo ai lavori degli anni trenta, ricrea un ambiente signorile milanese di fine Sette-inizi Ottocento. Nella sala 14 si trova un ballatoio con una finta biblioteca e cento stemmi di famiglie nobili lombarde, opera di Archimede Albertazzi, restaurati da Francesco Manzoni dopo i danni bellici. La vetrata \u00e8 di Domenico Buffa e raffigura \"Sant'Ambrogio\". Le sale 15 e 16 sono dedicate al Seicento lombardo, la 17 al Sei e Settecento\nCollezione De Pecis.\nLa sala 18 ospita le opere pi\u00f9 importanti della collezione donata dal conte Giovanni Edoardo De Pecis nel 1827 e accresciuta nel 1828 e nel 1830 dai lasciti di sua sorella Maria, vedova Paravicini. Comprende dipinti italiani e fiamminghi e una ricca raccolta di bronzetti neoclassici.\nLa sala 21 \u00e8 composta da tre ambienti in successione aperti sulla sala della Medusa e quella delle Colonne, ospitanti un gruppo di dipinti fiamminghi e tedeschi dei secoli XV, XVI e XVII secolo, in larga parte dalla Collezione De Pecis. Sul finestrone centrale, rivolto verso l'aula di lettura della Biblioteca, si trova la vetrata dantesca di Giuseppe Bertini, gi\u00e0 nell'attuale sala Borromeo (gi\u00e0 sala Stocchetti) e qui posta dal 1929.\nArte del XIX e XX secolo.\nLa sala 19 presenta una selezione degli oltre duecento dipinti ottocenteschi e dei primi anni del Novecento della galleria, fino alla guerra mondiale interamente esposti nel percorso. Si tratta soprattutto di opere di artisti attivi a Milano, con nomi dei migliori maestri quali Andrea Appiani, Francesco Hayez, Mos\u00e8 Bianchi, Adriano Gajoni. La sala 20 \u00e8 occupata dal peristilio.\nCorridoio.\nLa sala 22 \u00e8 il lungo corridoio decorato da sculture e affreschi, secondo l'allestimento del 1966. Spiccano le opere del Bambaia, provenienti dal Monumento funebre a Gaston de Foix e da un'altra tomba, e quattro affreschi dalla chiesa di Santa Maria della Rosa, demolita nel 1831 per ampliare gli spazi dell'Ambrosiana. I reperti lapidei, antichi, medievali e rinascimentali, sono stati selezionati dal portico del Cortile degli Spiriti Magni.\nQuadreria del Museo Settala.\nLa sala 23 ospita il Museo Settala, ovvero la collezione di Manfredo Settala (1600-1680) donata all'Ambrosiana con acquisto definitivo nel 1751. Si tratta di una raccolta scientifica di gusto enciclopedico, con animali esotici imbalsamati, scheletri di uccelli e pesci rari, conchiglie, crostacei, coralli, cristalli, pietre dure, fossili, strumenti scientifici, orologi, astrolabi, reperti di civilt\u00e0 precolombiane e altri oggetti. A ci\u00f2 vanno aggiunti arredi, dipinti, libri e manoscritti che costituiscono una vera e propria \"Wunderkammer\". Di tale raccolta \u00e8 oggi esposta solo la quadreria.\nAnonimo\nCollezione Brivio.\nLa donazione Brivio fatta nel 1959 comprende una selezione di dipinti italiani tra i quali una \"Nativit\u00e0\" della scuola del Ghirlandaio e una \"Sacra Famiglia\" della bottega del Bellini.\nCollezione Negroni Prati Morosini.\nNel 1962 \u00e8 acquisita la collezione Negroni Prati Morosini, cui si deve l'acquisizione del \"Ritratto di Napoleone\" di Andrea Appiani, di quattro ritratti di Hayez e due dipinti di Camillo Procaccini e Nuvolone."}
{"id": "459007", "revid": "110157", "url": "https://it.wikipedia.org/wiki?curid=459007", "title": "Diocesi di Ventimiglia-San Remo", "text": "La diocesi di Ventimiglia-San Remo (in latino: \"Dioecesis Ventimiliensis-Sancti Romuli\") \u00e8 una sede della Chiesa cattolica in Italia suffraganea dell'arcidiocesi di Genova, appartenente alla regione ecclesiastica Liguria. Nel 2017 contava 140.900 battezzati su 145.348 abitanti. \u00c8 retta dal vescovo Antonio Suetta.\nTerritorio.\nLa diocesi comprende la parte occidentale della provincia di Imperia e un piccolo lembo della parte meridionale della provincia di Cuneo.\nSede vescovile \u00e8 la citt\u00e0 di Sanremo, dove si trova la concattedrale di San Siro. A Ventimiglia si trova la cattedrale di Santa Maria Assunta. Il seminario diocesano nel 2017 \u00e8 stato trasferito da Bordighera a Sanremo. In diocesi vi sono anche due basiliche minori: la basilica dei Santi Giacomo e Filippo a Taggia, nota come santuario della Madonna Miracolosa; e la basilica del Sacro Cuore di Ges\u00f9 a Bussana, frazione di Sanremo.\nIl territorio della diocesi si estende su 715\u00a0km\u00b2 ed \u00e8 suddiviso in 99 parrocchie situate in Liguria e Piemonte:\nLe parrocchie sono raggruppate in 4 vicariati: Ventimiglia, Bordighera e Valle Nervia, Sanremo, Levante e Valle Argentina.\nStoria.\nIncerta \u00e8 l'origine del cristianesimo e della prima organizzazione ecclesiastica del \"municipium\" di Albintimilium, il cui territorio si estendeva da Mentone alle porte di Sanremo. Per tradizione si ritiene che il primo vescovo di Ventimiglia sia stato Cleto, discepolo di san Barnaba, nell'anno 75. Tuttavia, il primo vescovo storicamente documentato \u00e8 Giovanni, che partecip\u00f2 al sinodo romano del 680; in questo periodo gli abitanti avevano gi\u00e0 abbandonato l'antico centro romano per rifugiarsi alla destra del fiume Roia, dove avevano edificato la nuova citt\u00e0.\nOriginariamente la sede di Ventimiglia era suffraganea dell'arcidiocesi di Milano; questa dipendenza \u00e8 documentata per la prima volta nel \"capitolare olonense\" dell'825. Molto incerta e confusa \u00e8 la serie episcopale nel primo millennio e pochi sono i nomi storicamente certi e attendibili, malgrado, a partire dall'Ottocento, si sia diffusa una lunga lista episcopale con circa quaranta nomi da Cleto fino agli inizi del XIII secolo. In quest'epoca si distinse il vescovo Guglielmo, venerato come beato dalla Chiesa locale, per la sua opera di intermediazione e di intercessione a favore della cittadinanza di Ventimiglia, sconfitta da Genova dopo un assedio alla citt\u00e0 durato tre anni (1219-1222).\nNell'XI secolo fu recata a Ventimiglia, da un vescovo di cui non si conosce il nome, la reliquia del capo di san Secondo martire, patrono della diocesi dal 1602. Il resto del corpo, che era allora nella valle di Susa, \u00e8 custodito a Torino.\nDurante lo Scisma d'Occidente, la diocesi perse la sua unit\u00e0 e fu divisa in due entit\u00e0 ecclesiastiche. Il vescovo di Ventimiglia, di obbedienza romana, esercitava la sua autorit\u00e0 sui territori della diocesi dipendenti dalla Repubblica di Genova, mentre il vescovo di obbedienza avignonese, che aveva sede a Sospello, esercitava la sua autorit\u00e0 sui territori diocesani dipendenti dai conti di Savoia e dai signori di Tenda.\nDurante il XVI secolo, grazie ad un decreto del re di Francia Carlo IX, che permetteva il libero esercizio della confessione luterana, la nuova religione si diffuse largamente nella parte della diocesi controllata dai Savoia. Spett\u00f2 ai vescovi Carlo Grimaldi e Francesco Galbiati ristabilire la propria autorit\u00e0 ed attuare energicamente i decreti del Concilio di Trento. Si deve al vescovo Carlo Visconti l'istituzione del seminario diocesano nel settembre del 1564.\nNel Seicento si distinse in particolare il vescovo Mauro Promontorio, benedettino genovese, che \"\u00abseppe contemperare zelo pastorale e affabile sollecitudine, tanto che il suo episcopato costituisce uno snodo significativo\u00bb\": abbell\u00ec e ingrand\u00ec la cattedrale, indisse due sinodi, fece opera di mediazione tra la repubblica genovese e i Savoia.\nUn rapporto del 1777, riferisce che la diocesi all'epoca era costituita da 35 parrocchie (di cui due a Sospello), per un totale di circa trentacinquemila fedeli. Dal punto di vista civile, la diocesi era suddivisa fra tre entit\u00e0 politiche:\nLa diocesi sub\u00ec forti cambiamenti durante il periodo napoleonico. Nel 1797 entr\u00f2 a far parte della provincia ecclesiastica dell'arcidiocesi di Genova, ma nello stesso anno cedette le parrocchie del principato di Monaco e quelle del regno di Sardegna alla diocesi di Nizza, mantenendo solo le quindici parrocchie soggette alla Repubblica di Genova. Cos\u00ec ridotta, la diocesi rischi\u00f2 la soppressione. Il 9 aprile 1806 cambi\u00f2 nuovamente provincia ecclesiastica entrando a far parte di quella dell'arcidiocesi di Aix in forza della bolla \"Expositum cum Nobis\" di papa Pio VII.\nDopo il Congresso di Vienna, fu pian piano ristabilita la situazione precedente. Il 30 maggio 1818 con la bolla \"Sollicitudo omnium ecclesiarum\" dello stesso papa Pio VII divenne nuovamente suffraganea dell'arcidiocesi di Genova. Il 20 giugno 1831 in forza della bolla \"Ex iniuncto nobis\" di papa Gregorio XVI la diocesi allarg\u00f2 i propri confini con l'acquisizione di venticinque parrocchie dalla diocesi di Albenga, tra cui la citt\u00e0 di Sanremo, e di otto parrocchie dalla diocesi di Nizza.\nNel 1860 cedette momentaneamente Briga Marittima e Tenda alla diocesi di Cuneo. Tornarono alla sede ventimigliese dal 1886 al 1947 (quando passarono alla diocesi francese di Nizza). Il nuovo confine di Stato tra il neo istituito Regno d'Italia e l'Impero Francese determin\u00f2 il passaggio alle diocesi francesi delle parrocchie del Mentonese (Mentone, Roccabruna, Gorbio e Sant'Agnese), delle zone interne delle valli Bevera (Sospello e Molinetto) e Roja (Breglio e Saorgio).\nIl 3 luglio 1975 la diocesi ha assunto il nome attuale in forza del decreto \"In dioecesi Ventimiliensi\" della Congregazione per i Vescovi. Lo stesso giorno, con il decreto \"Novissimis hisce\", la chiesa di San Siro a Sanremo \u00e8 stata eretta a concattedrale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLa seguente cronotassi, fino al beato Guglielmo all'inizio del XIII secolo, \u00e8 quella riportata da Girolamo Rossi. Secondo Lanzoni, prima del 680 non \u00e8 noto alcun nome di vescovo, bench\u00e9 la diocesi sia \"verosimilmente anteriore al VII secolo\". Dei trentotto vescovi riportati dal Rossi fino a Guglielmo, Semeria e Cappelletti ne menzionano solo dieci, Gams tredici. La maggior parte di questi nomi \u00e8 completamente ignota a Ughelli e a Coletti, redattore della seconda edizione dell\"'Italia sacra\" (XVII-XVIII secolo), che documentano solo tre vescovi.\nStatistiche.\nLa diocesi nel 2017 su una popolazione di 145.348 persone contava 140.900 battezzati, corrispondenti al 96,9% del totale."}
{"id": "459009", "revid": "767487", "url": "https://it.wikipedia.org/wiki?curid=459009", "title": "Rossenges", "text": "Rossenges (toponimo francese; informalmente anche L'Abbaye de Rossenges) \u00e8 un comune svizzero di 60 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "459013", "revid": "624106", "url": "https://it.wikipedia.org/wiki?curid=459013", "title": "Terminologia", "text": "La terminologia, nell'accezione generica della parola, \u00e8 lo studio dei termini, cio\u00e8 delle parole (anche composte) utilizzate in contesti specifici, nell'ambito di lingue speciali (o \"settoriali\").\nDescrizione generale.\nLa terminologia riguarda anche una disciplina pi\u00f9 formale, branca della linguistica applicata, che studia sistematicamente l'etichettatura o la designazione di concetti specifici per uno o pi\u00f9 campi tematici o domini dell'attivit\u00e0 umana, attraverso la ricerca e l'analisi di termini riferiti a un contesto, con l'obiettivo di documentarne e promuoverne l'uso corretto. Questo studio pu\u00f2 essere circoscritto a un linguaggio, oppure coprire contemporaneamente pi\u00f9 linguaggi; per questi casi si parla di \"terminologia multilingue\", di \"terminologia bilingue\" e cos\u00ec via.\nSi distingue da altre discipline affini quali la lessicografia e la semantica per l'applicazione del principio onomasiologico (dal concetto al segno linguistico), mentre le precedenti si basano su un'indagine ad impronta prevalentemente semasiologica (dal segno al concetto). Inoltre il campo di studio della terminologia \u00e8 sempre un linguaggio specialistico, mentre la lessicografia e la semantica si occupano generalmente dello studio della lingua comune.\nRisponde principalmente a tre funzioni:\nTipologia.\nLa terminologia si particolarizza sulla base del contesto entro il quale viene sviluppata; lo studio dei termini si occupa primariamente della loro organizzazione secondo i contesti nei quali vengono usati. In relazione a questo si distinguono ad esempio \nIn particolare sono notevoli le differenze di risultato negli studi terminologici di ambito scientifico e di ambito tecnico. Le terminologie di ambito scientifico (\"domaines th\u00e9oriques\" secondo Dubuc) riflettono la struttura concettuale della disciplina a cui appartengono, mentre le terminologie di ambito tecnico (\"domaines techniques\") sono contraddistinti da circostanze concrete, dirette da finalit\u00e0 pratiche e da elementi socio-economici. Per esplorare un dominio scientifico \u00e8 necessario conoscere quindi le strutture concettuali delle scienze prese in esame (vedi Termontologia).\nFinalit\u00e0 della terminologia.\nLa terminologia \u00e8 una scienza interdisciplinare finalizzata alla standardizzazione e alla sistematizzazione del vocabolario specialistico al fine di permettere una maggiore comprensibilit\u00e0 e univocit\u00e0 dei messaggi tecnico-scientifici. Oggetto della terminologia sono i termini e il loro utilizzo in situazioni comunicative concrete ed attuali.\nIl lessico della tecnica deve infatti poter essere assolutamente monoreferenziale e stabile e deve essere ridotta al minimo la variazione. Spesso infatti in molti testi i termini si affiancano ad equivalenti sinonimici, neologismi, prestiti ed espressioni gergali che ne intralciano la trasmissione agli utenti.\nA fronte delle teorie pi\u00f9 diffuse si distinguono due principali correnti di pensiero nella ricerca terminologica:\nLa terminologia descrittiva punta alla ricerca sistematizzata, vale a dire alla creazione di un sistema concettuale complesso per individuare le relazioni semantiche tra i termini, alla descrizione delle varianti sinonimiche eventualmente presenti e alla loro integrazione all'interno delle schede terminologiche per la divulgazione in opere di consultazione (es. vocabolari, glossari, enciclopedie).\nLa terminologia normativa rifiuta categoricamente la sinonimia, foriera di incertezza e ambiguit\u00e0, in base ai principi di specificit\u00e0, univocit\u00e0, monoreferenzialit\u00e0 e relazionabilit\u00e0, e mira alla creazione di un glossario composto dai soli termini principali e consultabile soltanto da esperti di dominio.\nIl lavoro di ricerca terminologica \u00e8 categorizzabile in quattro approcci:\nL'approccio cognitivo o concettuale riguarda principalmente la terminologia normativa e in particolare sottende la norma ISO 704 che prevede \u00abl'elaborazione della terminologia sulla base dell'analisi dei concetti e della loro sistematizzazione in strutture coerenti\u00bb. Le strutture coerenti in questione presentano domini e sottodomini di intervento, entit\u00e0 concettuali e relazioni semantiche fra concetti.\nL'approccio testuale parte dall'analisi del discorso scientifico e tecnico. Tale approccio \u00e8 detto anche terminologia dei corpora perch\u00e9 consiste nell'esaminare corpora di testi prodotti liberamente da esperti di dominio per estrarre significati che permettano di ricostruire i concetti, di estrapolare materiale per l'elaborazione di definizioni e i candidati termini che designano i concetti.\nL'approccio didattico-formativo. finalizzato alla creazione di database per la realizzazione di strumenti didattici per l'apprendimento delle lingue straniere.\nL'approccio socioterminologico che si fonda sull'analisi delle pratiche discorsive che accompagnano le pratiche socio-professionali nel loro radicamento socio-culturale e nell'ambiente socio-linguistico: lo studio della variazione.\nTecniche della terminologia.\nCompito della terminologia \u00e8 di fornire risposte concrete all'analisi terminologica delle tipologie testuali affrontate, studiandone la densit\u00e0 e la ricchezza terminologica. \nIn caso di standardizzazione \u00e8 poi necessaria anche l'estrapolazione dei synset e la riscrittura dei testi per ottenere informazioni chiare e concise (lisibilit\u00e9).\nIl lavoro terminologico si articola infatti in pi\u00f9 fasi:\nLinee generali.\nLa disciplina della terminologia si basa su propri principi teorici e consiste primariamente dei seguenti aspetti:\nTipi di terminologia.\nSi distinguono abbastanza nettamente due tipi di terminologia:\nLa terminologia ad hoc \u00e8 prevalente nella professione del traduttore, per la quale spesso per risolvere un particolare problema di traduzione si richiede di tradurre in tempi brevi un termine specifico o un gruppo di termini correlati.\nLa terminologia come disciplina.\nCome disciplina, la terminologia \u00e8 collegata alla traduzione, disciplina accanto alla quale viene spesso insegnata nelle universit\u00e0 e nelle scuole per traduttori e interpreti. I maggiori dipartimenti che si occupano di lingue e traduzioni e le maggiori aziende di traduzione spesso hanno una sezione che si occupa di terminologia o incarica dei traduttori di svolgere ricerche terminologiche."}
{"id": "459018", "revid": "767487", "url": "https://it.wikipedia.org/wiki?curid=459018", "title": "Syens", "text": "Syens (toponimo francese) \u00e8 un comune svizzero di 146 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "459023", "revid": "287204", "url": "https://it.wikipedia.org/wiki?curid=459023", "title": "Leos Janacek", "text": ""}
{"id": "459026", "revid": "2528", "url": "https://it.wikipedia.org/wiki?curid=459026", "title": "Hockenheimring Baden W\u00fcrttemberg", "text": ""}
{"id": "459027", "revid": "767487", "url": "https://it.wikipedia.org/wiki?curid=459027", "title": "Vucherens", "text": "Vucherens (toponimo francese) \u00e8 un comune svizzero di 557 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "459031", "revid": "14002", "url": "https://it.wikipedia.org/wiki?curid=459031", "title": "Dottori della Chiesa", "text": ""}
{"id": "459037", "revid": "14002", "url": "https://it.wikipedia.org/wiki?curid=459037", "title": "Catechismi", "text": ""}
{"id": "459041", "revid": "14002", "url": "https://it.wikipedia.org/wiki?curid=459041", "title": "Bolle pontificie", "text": ""}
{"id": "459043", "revid": "3732", "url": "https://it.wikipedia.org/wiki?curid=459043", "title": "Francesco Balilla Pratella", "text": "Fu, con Luigi Russolo, uno dei padri della musica futurista.\nBiografia.\nL'adesione al futurismo.\nFrancesco Balilla Pratella nacque in un ambiente familiare favorevole alla pratica della musica. Il padre suonava chitarra e dava delle lezioni al figlio quand'era piccolo. Frequenta la scuola elementare presso l'istituto fondato da Ernesta Stoppa, esperienza della quale conserver\u00e0 sempre un grato ricordo. Nel 1899 \u00e8 ammesso al conservatorio di Pesaro e segue i corsi di Pietro Mascagni e Vincenzo Cicognani e nel 1903 si diploma in composizione.\nSi trasferisce quindi a Parigi, dove conosce Luigi Russolo ed entra a far parte a pieno titolo del gruppo degli artisti futuristi. Il \"Manifesto tecnico della musica futurista\" del 1911 proclama \"l'atonalismo\", \"l'enarmonia\", \"la polifonia in senso assoluto\" e \"il ritmo libero\".\nPrima di incontrare Marinetti e di aderire al movimento futurista, Pratella si era interessato molto ai canti popolari della sua regione, che influenzarono la scrittura di cinque poemi sinfonici, raccolti sotto il titolo \u00abRomagna\u00bb, e che successivamente approdarono all'opera \"La 'Sina d'Varg\u00f5n\" (Rosellina dei Vergoni), \"scena della Romagna bassa per la musica, in tre atti\" (Balilla Pratella fu autore anche dei testi, in lingua romagnola). \"La 'Sina d'Varg\u00f5n\" vinse il concorso \"Baruzzi\" e fu rappresentata con successo al Teatro comunale di Bologna nel 1909. \nIl 20 agosto 1910 al Teatro comunale di Imola fu messa in scena la \"Tosca\" di Puccini. Tra i due atti viene eseguito come intermezzo il brano \"Visione tragica\" tratto dalla \"Sina d'Varg\u00f5n\". In quell'occasione Balilla Pratella fece la conoscenza di Filippo Tommaso Marinetti, con il quale aveva gi\u00e0 in essere un rapporto di corrispondenza.\nL'11 gennaio 1910 Pratella pubblic\u00f2 il \"\", che fu seguito dal \"Manifesto tecnico della musica futurista\" (11 marzo 1911) e dalla \"Distruzione della quadratura\" (18 luglio 1912).\nNel 1910 assunse la direzione dell'Istituto musicale Malerbi, la scuola di musica fondata dai due fratelli lughesi Giuseppe (1771-1849) e Luigi (1776-1843). A partire dal 1911 la casa di Pratella, una villa situata poco fuori Porta faentina, divent\u00f2 un punto di riferimento per pittori, musicisti e letterati attratti dalle correnti espressive di cui Pratella era uno dei pi\u00f9 rinomati esponenti. Tra i personaggi che frequentarono il \"cenacolo artistico lughese\" si possono annoverare: Giorgio Morandi e Osvaldo Licini, studenti dell'Accademia insieme al lughese Giacomo Vespignani, al giovane Filippo de Pisis; dallo scrittore Riccardo Bacchelli allo scultore Domenico Rambelli.\nNel 1912 l'editore bolognese Bongiovanni pubblica un volume chiamato \"Musica futurista\", nel quale Pratella \u00e8 presentato come il punto di riferimento in materia di musica futurista.\nL\"Inno alla vita\", la prima sua composizione di stampo futurista, \u00e8 presentata al Teatro Costanzi di Roma il 21 febbraio 1913 in occasione di una \"serata futurista\". Nello stesso 1913 partecipa al Concorso internazionale Sonzogno con l'opera \"Lilla\", classificandosi tra i venti vincitori. Durante la Prima guerra mondiale fu inquadrato nell'11\u00ba Reggimento Fanteria.\nNel 1920 va per la prima volta in scena \"L'aviatore Dro\" (composto tra il 1912 e il 1914), la sua seconda opera futurista (in tre atti), nella quale introduce un'orchestra mista di strumenti tradizionali e di intonarumori e la porta in scena il 4 settembre 1920 al Teatro Rossini di Lugo. \"L'aviatore Dro\", considerata la prima opera teatrale, poetico-musicale, che abbia tratto soggetto ed ispirazione dal volo e dell'aviazione, rimarr\u00e0 la sua opera pi\u00f9 celebre (versione digitalizzata del testo). Nel frattempo, nel 1919, viene pubblicata la raccolta \"Le canzoni del niente, liriche musicate da F. Balilla Pratella\", con testi di Antonio Beltramelli.\nUn esempio di ritmo libero \u00e8 dato dalla nota lirica da camera \"La strada bianca\". La totale libert\u00e0 espressiva gi\u00e0 proclamata da Marinetti in poesia viene tradotta in musica con l'uso cosciente del rumore, prodotto dagli Intonarumori di Luigi Russolo. Interventista e nazionalista, prende progressivamente le distanze dalle musiche di Debussy, Sch\u00f6nberg, Mahler o Ravel.\nInnovazioni e ricerca folclorica.\nPrima di aderire al movimento futurista (1910), Pratella si era interessato molto ai canti popolari della sua regione di origine, che influenzarono la scrittura di cinque poemi sinfonici, intitolati \u00abRomagna\u00bb, e che successivamente approdarono all'opera dialettale \"La 'Sina d'Varg\u00f5n\" (Rosellina dei Vergoni), \"scena della Romagna bassa per la musica, in tre atti\". \"La 'Sina d'Varg\u00f5n\" vinse il concorso \"Baruzzi\" e fu messa in scena nel 1909 al Teatro comunale di Bologna.\nNella seconda parte della sua produzione, tornato a stabilirsi in Italia, dopo la prima esecuzione dell'opera futurista \"L'aviatore Dro\", trascorse la vita in Romagna dove prese contatto col musicista forlivese Cesare Martuzzi (1885-1960) e pose le basi per studi sistematici sul folclore romagnolo, fondamentali e pionieristici per l'Italia, paralleli a quelli di Bart\u00f3k e Kod\u00e1ly. I risultati delle sue ricerche furono la base di partenza per l'armonizzazione a cappella, per coro a voci miste (maschili e femminili), dei canti della sua terra. Nel 1920 fu uno dei fondatori della rivista di cultura romagnola \"La Pi\u00ea\", assieme a Spallicci e allo scrittore Antonio Beltramelli.\nNel maggio 1922 Pratella cre\u00f2 sull'esempio di Cesare Martuzzi un coro dedicato esclusivamente all'esecuzione di cante romagnole, i \"Canterini Romagnoli\" di Lugo. Il gruppo \u00e8 attivo ancora oggi.\nCome autore di cante romagnole, Pratella \u00e8 ricordato per aver scritto le musiche di: \"I caval\u00e9r 'd Frampul\", \"La Pi\u00ea\", \"Murosa d'una v\u00f2lta\" (tutte su versi di Aldo Spallicci), e per aver trascritto la celeberrima \"Gli scariolanti\".\nNegli anni successivi i rapporti tra i due musicisti si guastarono. In effetti il Pratella pubblicava i propri brani per l'editore Galletti, mentre il Martuzzi rifiut\u00f2 sempre di far pubblicare i suoi; e mentre il primo godeva di legittimi diritti d'autore dall'esecuzione pubblica delle proprie musiche, per il secondo erano importanti i proventi dei concerti. Le Camerate di Lugo, di Massa Lombarda (RA), di Longiano (FO), fondate dal Pratella, facevano concorrenza al gruppo di Forl\u00ec fondato da Martuzzi, che protest\u00f2 vigorosamente col Pratella. In seguito i rapporti tra i due musicisti s'interruppero del tutto per motivi politici: il Pratella ader\u00ec al fascismo; e le sue Camerate furono favorite nelle sedi pi\u00f9 prestigiose ed ottennero gli ingaggi pi\u00f9 remunerativi. I Canterini Romagnoli di Forl\u00ec, invece, di fede repubblicana, subirono numerose vessazioni dal regime.\nNell'ottobre 1927 assunse la direzione dell'Istituto superiore di studi musicali \"Giuseppe Verdi\" di Ravenna, che conserv\u00f2 fino al 1945. Sempre informato sui nuovi artisti, anche non musicisti, che si affacciavano alla ribalta artistica, nel 1943 fu il primo a dedicare attenzione al pittore Umberto Folli.\nTeatro futurista.\nPratella si interessa anche molto al teatro futurista. Partecipa al Teatro sperimentale di Anton Giulio Bragaglia, per il quale compone \"Minuetto diabolico\" e \"Danze di guerra\". Compone gli intermezzi musicali del dramma di Marinetti \"Il tamburo di fuoco\". Compone anche per alcuni spettacoli di pantomima futurista come \"Il fabbricatore di Dio\" e \"Popolaresca\".\nNelle vesti di teorico della musica futurista, Pratella scrive un volume di didattica musicale nel 1930 intitolato: \"Appunti per lo studio dell'armonia\". Da tempo in relazione con le avanguardie musicali europee, conosce Stravinskij, Sergej Djagilev, Massine e Prokofiev a Milano nel 1915. \u00c8 noto che non ha mai incontrato Arnold Sch\u00f6nberg, ma conosceva la sua teoria, la dodecafonia, perch\u00e9 afferm\u00f2 in \"Appunti per lo studio dell'armonia\" nella parte consacrata all'armonia nuova che:\nUltimi anni.\nVerso la fine della sua vita, Balilla Pratella si dedica alla riscoperta del patrimonio musicale nazionale e allo studio della musica folcloristica, soprattutto romagnola. In quegli anni, in effetti, molti compositori sul modello di Bart\u00f3k si interessavano alla musica tradizionale del proprio paese.\nMuore nel 1955 a Ravenna. Pratella fu, con Luigi Russolo, uno dei padri della musica futurista e quindi un protagonista nell'avanguardia musicale europea; con la sua esperienza di musicista di professione ha conferito al movimento una certa credibilit\u00e0 e la possibilit\u00e0 di elaborare teorie musicali molto tecniche, come l'enarmonia. La sua esperienza di musicista ha anche permesso di teorizzare un programma che altri, come Russolo o Mix, avrebbero voluto mettere in azione.\nDopo la morte.\nIl 29 ottobre 1995 avviene la premi\u00e8re postuma di \"Trittico drammatico\". Viene rappresentata in forma di concerto al Teatro Alighieri di Ravenna. Gianandrea Gavazzeni dedic\u00f2 una delle sue ultime direzioni orchestrali a un recupero di Balilla Pratella: diresse \"L'aviatore Dro\" il 3, 5 e 7 gennaio 1996 al Teatro Rossini.\nNel 2001 il Comune di Lugo ha acquisito dagli eredi un fondo di oltre duemila unit\u00e0 contenente manoscritti, lettere, bozzetti di scena originali appartenuti al musicista, tra cui lettere di Filippo Tommaso Marinetti, fotografie con dediche autografe, come quella del pittore Umberto Boccioni. Il Fondo Pratella \u00e8 depositato presso la Biblioteca civica. Nel 2018 il pianoforte, la scrivania e la poltrona del musicista sono stati donati alla Biblioteca civica.\nAttivit\u00e0 pubblicistica.\nOltre alla sua attivit\u00e0 di compositore, Pratella promuove la musica futurista scrivendo molti articoli sulle riviste dell'epoca. Si citano tra le altre:\nOpere.\nCinema.\nFrancesco Balilla Pratella scrisse la colonna sonora di due film: \"Terra madre\" (1931) di Alessandro Blasetti, e \"L'argine\" (1938) di Corrado D'Errico.\nIntitolazioni.\nIn occasione del sessantesimo anniversario della morte del musicista, nel 2015 l'Istituto musicale \"Verdi\" di Ravenna ha istituito il \u00abPremio Mariani-Pratella\u00bb, concorso biennale dedicato alla composizione."}
{"id": "459057", "revid": "16166", "url": "https://it.wikipedia.org/wiki?curid=459057", "title": "Bronchi", "text": ""}
{"id": "459058", "revid": "287204", "url": "https://it.wikipedia.org/wiki?curid=459058", "title": "San Giustino", "text": ""}
{"id": "459060", "revid": "14002", "url": "https://it.wikipedia.org/wiki?curid=459060", "title": "Successione Apostolica", "text": ""}
{"id": "459062", "revid": "256896", "url": "https://it.wikipedia.org/wiki?curid=459062", "title": "Sermig", "text": ""}
{"id": "459077", "revid": "37056", "url": "https://it.wikipedia.org/wiki?curid=459077", "title": "Monopsoni", "text": ""}
{"id": "459078", "revid": "729019", "url": "https://it.wikipedia.org/wiki?curid=459078", "title": "Messianismo", "text": "Il lemma messianismo o messianesimo indica, all'interno della fede ebraico-cristiana, una visione del mondo incentrata sull'attesa di un Messia.\nIn senso pi\u00f9 lato, il messianismo denota un'attesa di rinnovamento e trasformazione radicale della societ\u00e0 da parte di un popolo, come il \"messianismo liberale\" in Israele.\nIn un \u00e0mbito generale, il Messianismo \u00e8 il quadro delle varie esperienze religiose e socio-religiose (miti messianici, culti di attesa messianica, attivismo profetico, nozione dell'evoluzione del tempo sacro, ecc.), che riflettono un'ideologia del progressivo esaurirsi della storia verso un termine di rinnovamento totale (o verso vari termini di rinnovamento successivi) e verso l'avvento di un mondo nuovo. Il Messianismo \u00e8 quindi spesso, ma non sempre, connesso con l'escatologia e le concezioni relative alla consumazione del mondo. Il Messianismo si caratterizza, inoltre, per una tensione profetica ed escatologica. Esso, cio\u00e8, si instaura in una crisi di attesa rinnovatrice, pi\u00f9 intensamente avvertita quando pi\u00f9 sono acuti i motivi conflittuali, fra le condizioni reali e le condizioni ideali.\nNelle religioni abramitiche.\nSecondo il giudaismo, il Messia \u00e8 il futuro re d'Israele, della stirpe di Davide, Redentore del popolo ebraico e del genere umano. \nLa Cristianit\u00e0 identifica il Messia con Ges\u00f9 Cristo, in quanto discendente diretto di re Davide e Redentore del genere umano.\nLa parte ebraica (o ebraico-cristiana) che riconobbe il Messia nel Ges\u00f9 storico \u00e8 la stessa che lo accett\u00f2 anche come Dio. Tali ebrei battezzati in acqua e Spirito Santo Dio, nel Nome della Trinit\u00e0, si professarono comunque fedeli alle prescrizioni religiose, alimentari, famigliari e sociali del giudaismo tradizionale e alla verit\u00e0 dell'Antico Testamento, senza smarrire la propria identit\u00e0 nazionale, storica e culturale che era quella ebraico-greca e riconfermata nella sua origine ebraico-greco-cristiana.\nSecondo l'Islamica, Ges\u00f9 Cristo \u00e8 il Messia profetizzato nell'Antico Testamento, inteso come il \"Messia del popolo di Israele\", non come Dio. Cristo \u00e8 ritenuto davanti agli uomini ed -allah come il primo dei profeti biblici, ma come \"secondo\" per importanza a Maometto, indicato anche come il Profeta per antonomasia.\nMessianismo ebraico.\nAd esempio in Isaia \u00e8 possibile leggere accenni (Isaia ) al Messia Re. Il Messia, essendo Re davidico, \u00e8 in grado di offrire una vera prospettiva di gloria e giustizia a Israele e alle nazioni; bisogna rilevare, infatti, che la concezione del Regno del Messia rimane intatta nella tradizione giudaico-cristiana ortodossa.\nMessianismo russo.\nIl messianismo russo \u00e8 una tendenza della cultura russa tra il XIX e il XX secolo, che si richiama all'idea di una grande missione di fratellanza universale e salvezza spirituale da svolgere nel mondo da parte del popolo russo. Si ritrovano tracce di questa riflessione in Solov'\u00ebv, Berdjaev, Dostoevskij, Tolstoj.\nDostoevskij, in particolare, sente la possibile vocazione rinnovatrice del popolo russo all'interno della fede ortodossa, in contrapposizione a cattolicesimo e protestantesimo, in una chiave di \"comprensione\" universale:\nNelle altre religioni.\nIl messianismo \u00e8 considerato una caratteristica tipica della cultura ebraica, ma non esclusiva di essa. \nIl messianismo \u00e8 un aspetto dell'escatologia di varie religioni: Zoroastrismo (\"Saoshyant\"), Buddismo (\"Maitreya\"), Induismo (\"Kalki\") e B\u00e1bismo.\nIl Rastafarianesimo identifica il Messia della tradizione biblica con Hail\u00e9 Selassi\u00e9, e l'Etiopia come il luogo d'origine e la Terra Promessa per i neri d'Africa e d'America."}
{"id": "459079", "revid": "2136", "url": "https://it.wikipedia.org/wiki?curid=459079", "title": "Messianisti", "text": ""}
{"id": "459080", "revid": "2136", "url": "https://it.wikipedia.org/wiki?curid=459080", "title": "Messianesimo", "text": ""}
{"id": "459081", "revid": "46291", "url": "https://it.wikipedia.org/wiki?curid=459081", "title": "Gentiana nivalis", "text": "La genziana delle nevi (Gentiana nivalis L.) \u00e8 una piccola erba annuale, con fiori solitari all'estremit\u00e0 dei rami. Fiorisce tra giugno e agosto. Ha foglie ovali lunghe dai 2 ai 5 centimetri e fiori a corolla di 8 millimetri di diametro, lunghi dal centimetro e mezzo ai due centimetri. I fiori sono blu vivace. La pianta intera misura dai 2 ai 15\u00a0cm. Frequente sulle Alpi e gli Appennini, tra un'altitudine di 800 fino ai tremila metri, \u00e8 presente su tutte le montagne d'Europa, in Asia minore e persino nell'America del nord. Viene considerata una specie protetta.\nI fiori vengono impiegati in preparazioni erboristiche dalle propriet\u00e0 digestive e febbrifughe."}
{"id": "459082", "revid": "48344", "url": "https://it.wikipedia.org/wiki?curid=459082", "title": "Resistenza partigiana", "text": ""}
{"id": "459083", "revid": "1745361", "url": "https://it.wikipedia.org/wiki?curid=459083", "title": "Crisaore", "text": "Crisaore () \u00e8 un personaggio della mitologia greca figlio di Medusa o (a seconda del mito) nato dal suo sangue.\nCrisaore si un\u00ec all'oceanina Calliroe da cui nacquero il gigante con tre teste Gerione e la madre di mostri Echidna.\nMitologia.\nEra un gigante armato di una spada d'oro, da cui il nome Crisaore che in greco significa \"spada d'oro\".\nEsistono due miti differenti sulla sua origine."}
{"id": "459086", "revid": "1821847", "url": "https://it.wikipedia.org/wiki?curid=459086", "title": "Luigi Repossi", "text": "Gli inizi nel PSI.\nFiglio di operai, trascorse la giovent\u00f9 nel popolare quartiere milanese di Porta Ticinese, dove avvenne la sua maturazione politica, partecipando attivamente alle lotte proletarie di fine secolo, come le grandi agitazioni contro la fame del 1898. Occupato come meccanico tornitore, intensific\u00f2 il suo impegno nelle fabbriche, nelle piazze e nel sindacato. Quando entr\u00f2 nel Comitato direttivo della Sezione milanese del Partito Socialista Italiano, si schier\u00f2 con la Sinistra Intransigente, insieme a Bruno Fortichiari, Abigaille Zanetta, Livio Agostini e Alfredo Interlenghi.\nAlla vigilia della guerra mondiale, fu tra i pi\u00f9 decisi oppositori dell'intervento dell'Italia, continuando per tutta la durata del conflitto una lotta intransigente che, nel luglio 1917, gli cost\u00f2 la condanna a cinque mesi di detenzione e l'assegnazione al confino. Al XV Congresso del PSI (Roma, 1-5 settembre 1918) rappresent\u00f2 la sinistra socialista milanese e attacc\u00f2 duramente i gradualisti, ma anche altri dirigenti socialisti, per l'ambivalenza dimostrato durante la guerra. Nel biennio rosso 1919-1921, fece parte del Comitato direttivo milanese della Federazione Italiana Operai Metallurgici (FIOM), Di pari passo assunse un ruolo politico di livello nazionale che, al Convegno di Imola (28-29 novembre 1920), lo vide partecipare all'elaborazione del manifesto-programma della Frazione Comunista.\nLa nascita del PCd'I.\nAl Congresso di fondazione del Partito Comunista d'Italia (Livorno, 21 gennaio 1921), fu eletto membro del Comitato esecutivo, con Amadeo Bordiga, Bruno Fortichiari, Ruggero Grieco e Umberto Terracini; in particolare gli fu affidata la responsabilit\u00e0 del lavoro sindacale ed ebbe, inoltre, la direzione di fatto del foglio comunista \"Il sindacato rosso\". Eletto alla Camera dei deputati nelle elezioni del maggio 1921, diresse il settimanale della Federazione comunista milanese \"La voce comunista\" e, fino all'aprile 1922, fu anche direttore responsabile della rivista teorica del partito \"Rassegna Comunista\". Esponente tra i pi\u00f9 in vista del partito, membro dell'ufficio centrale (legale) dell'organizzazione insediato a Roma, partecip\u00f2 anche all'attivit\u00e0 dell'Internazionale Comunista (IC), sostenendo le posizioni della Sinistra di Amadeo Bordiga, contro la svolta moderata, che si era aperta dopo il Terzo Congresso (Mosca, 22 giugno \u2013 12 luglio 1921). Rieletto deputato nel 1924, partecip\u00f2 intensamente all'attivit\u00e0 del Gruppo parlamentare.\nDopo l'assassinio di Giacomo Matteotti, in un momento assai rischioso, pronunci\u00f2 un famoso discorso in cui accusava il governo fascista. Verso la met\u00e0 del 1925, con Onorato Damen, Bruno Fortichiari e altri dirigenti comunisti sodali con Amadeo Bordiga, tra i fondatori del Comitato di Intesa. L'8 novembre 1926, fu arrestato con gli altri deputati comunisti e confinato a Lipari e a Ponza, dove rimase fino al 1932. Nel 1928, mentre si trovava al confino, fu espulso dal partito per non aver sottoscritto la condanna di Lev Trockij, emessa dal IX Esecutivo Allargato dell'IC (15 febbraio 1928).\nTornato in libert\u00e0, si stabil\u00ec a Milano dove, eludendo il controllo poliziesco e quello, altrettanto poliziesco, del PCd'I, riusc\u00ec a stabilire contatti con Bruno Fortichiari, Mario Lanfranchi e Giusto Della Lucia, con i quali scrisse e diffuse documenti firmati inizialmente \u201cGruppo Comunista\u201d e poi \u201cSinistra Comunista\u201d. All'inizio della Seconda guerra mondiale fu internato a Istonio (oggi Vasto).\nNel dopoguerra.\nDopo l'8 settembre 1943, insieme a Bruno Fortichiari chiese di essere riammesso nel PCI, ma la sua domanda non fu accolta. Si iscrisse al PSI che, dopo la Liberazione, rappresent\u00f2 nella Commissione lavoro e previdenza sociale, in seno alla Consulta Nazionale. Negli anni del dopoguerra, oltre a svolgere attivit\u00e0 nella Camera del Lavoro di Milano, pubblic\u00f2 alcuni saggi sul movimento sindacale italiano. Malgrado questi impegni, fu politicamente emarginato e costretto a trascorrere i suoi ultimi anni in condizioni di grande indigenza, confortato solo dall'amicizia dei vecchi compagni."}
{"id": "459091", "revid": "125961432", "url": "https://it.wikipedia.org/wiki?curid=459091", "title": "Aphrophoridae", "text": "Le sputacchine vere (Aphrophoridae ) sono una famiglia cosmopolita di insetti dell'ordine dei Rincoti Omotteri. Costituiscono la seconda famiglia, per numero di specie e rappresentativit\u00e0, della superfamiglia dei Cercopoidea.\nDescrizione.\nGli adulti hanno un corpo dal profilo ovoidale, pi\u00f9 o meno oblungo, di piccole dimensioni, in genere di 6-12 mm di lunghezza, con livree poco appariscenti. Sono piuttosto simili a quelli dei Cercopidae, dai quali si distinguono, sostanzialmente, per il capo largo quanto il pronoto, per il margine anteriore del pronoto marcatamente convesso e per il margine posteriore del pronoto conformato a W.\nIl capo \u00e8 metagnato, sormontato in parte dal pronoto convesso e largo quanto questo. L'area frontale \u00e8 larga e pronunciata ed \u00e8 carenata trasversalmente. Gli ocelli sono due, situati nel vertice, le antenne sono brevi e filiformi, inserite davanti agli occhi e ai lati della fronte. Gli occhi sono grandi, situati agli estremi laterali del capo.\nIl pronoto \u00e8 largo e convesso, dal profilo irregolarmente esagonale alla vista dorsale. Il margine anteriore \u00e8 marcatamente convesso o angoloso e si protrae in avanti incuneandosi fra gli occhi. Il margine posteriore ha un profilo a W, rientrando in avanti in corrispondenza del limite con il mesonoto. Il mesonoto \u00e8 stretto e pi\u00f9 corto del pronoto, dal profilo triangolare, incassato fra le tegmine e il pronoto.\nLe ali anteriori sono pi\u00f9 lunghe dell'addome e sono differenziate in tegmine, con la superficie suddivisa da una sutura in due aree, una interna, parallela al margine anale, detta \"clavo\", una esterna, pi\u00f9 ampia, detta \"corio\". In posizione di riposo sono ripiegate a tetto sull'addome. Le zampe posteriori sono saltatorie, presentano tibie relativamente brevi, provviste di uno o due processi spiniformi sul lato esterno e terminanti con un'espansione ornata da una corona di spine.\nL'addome delle femmine \u00e8 provvisto di un ovopositore.\nStadi giovanili.\nIl nome comune degli Aphrophoridae fa riferimento alla singolare etologia degli stadi giovanili: come nella generalit\u00e0 dei Cercopoidei, neanidi e ninfe sono poco mobili e vivono immerse in una massa schiumosa simile alla saliva di uno sputo. La schiuma si forma facendo passare forzatamente gli escrementi liquidi frammisti ad aria, attraverso una doccia della faccia ventrale dell'addome, producendo bolle alquanto stabili.\nA differenza degli stadi giovanili dei Cercopidi, che vivono sotto la superficie del terreno, le sputacchine vere vivono all'aperto, sulla parte epigeica delle piante, prevalentemente erbacee. La schiuma svolge perci\u00f2 un'importante funzione di protezione, nascondendo l'insetto alla vista dei predatori, ma soprattutto proteggendolo dall'evaporazione. All'interno della massa schiumosa, infatti, l'umidit\u00e0 relativa si mantiene alta e la temperatura moderata, anche in condizioni di forte insolazione.\nIl riferimento alla schiuma o alla saliva ricorre anche nel nome comune in altre lingue, come ad esempio in inglese (\"spittlebug\", insetto sputo), in tedesco (S\"chaumzikade\", cicala dalla schiuma) e in spagnolo (\"salivazo\", sputo).\nDistribuzione e importanza.\nLa famiglia ha un'ampia distribuzione. In Europa alcune specie sono comunissime ed \u00e8 facile individuare le masse schiumose, prodotte dalle neanidi, fissate sugli steli e sulle foglie.\nIn generale gli Aphrophoridae sono polifagi associati a piante erbacee, fra cui molte di interesse agrario. In condizioni di ordinariet\u00e0 non sono particolarmente dannose, ma possono esserlo all'occorrenza in certe annate, con occasionali aumenti delle popolazioni, tali da provocare danni diretti o indiretti di un certo rilievo.\nI danni diretti sono dovuti alle punture di nutrizione, che possono provocare decolorazioni e deformazioni. Quelli indiretti sono dovuti per lo pi\u00f9 alla produzione della schiuma: oltre ad imbrattare alcuni prodotti causandone il deprezzamento, la letteratura cita che in particolari condizioni microclimatiche, come nelle serre, pu\u00f2 accumularsi aumentando l'umidit\u00e0 relativa e favorendo la diffusione di funghi patogeni.\nVa inoltre segnalato che gli adulti possono essere occasionali vettori della \"Xylella fastidiosa\", agente eziologico di una batteriosi, nota come Malattia di Pierce, che colpisce in particolare ulivi e vite.\nSistematica.\nDopo i Cercopidae, gli Aphrophoridae sono la famiglia pi\u00f9 numerosa fra i Cercopoidei. Sono descritte almeno 780 specie, ripartite fra circa 150 generi. Alcuni Autori attribuiscono agli Aphrophoridae il rango di sottofamiglia, con il nome \"Aphrophorinae\", all'interno della famiglia dei Cercopidae.\nIn Europa sono presenti circa 30 specie ripartite fra i seguenti generi\nTra le specie pi\u00f9 comuni si citano le seguenti:"}
{"id": "459092", "revid": "51032", "url": "https://it.wikipedia.org/wiki?curid=459092", "title": "Afroforidi", "text": ""}
{"id": "459093", "revid": "1573940", "url": "https://it.wikipedia.org/wiki?curid=459093", "title": "Cercopidae", "text": "I Cercopidi (Cercopidae ) sono una famiglia cosmopolita di insetti appartenenti all'ordine dei Rincoti Omotteri e alla superfamiglia dei Cercopoidea. Costituiscono il raggruppamento pi\u00f9 numeroso e pi\u00f9 rappresentativo della superfamiglia.\nDescrizione.\nI Cercopidi sono morfologicamente simili agli Aphrophoridae, da cui differiscono, in generale, per la livrea pi\u00f9 vistosa e per la conformazione del capo e del pronoto e per l'etologia degli stadi giovanili. Il profilo del corpo \u00e8 ovoidale e compatto, lungo da 5 a . La livrea di colore molto variabile, spesso con colori vistosi in contrasto, dal nero e rosso al grigiastro al giallo e nero brillante.\nIl capo \u00e8 metagnato e largo, ma a differenza degli Aphrophoridae nettamente pi\u00f9 stretto del protorace. La fronte \u00e8 prominente e carenata trasversalmente con occhi disposti alle estremit\u00e0 laterali, di forma globosa; il contorno degli occhi \u00e8 circolare, a differenza degli Aphrophoridae, nei quali \u00e8 invece ellittico. Gli ocelli sono in numero di due, situati nel vertice. Le antenne sono brevi e filiformi, inserite nell'area compresa fra gli occhi e la fronte.\nIl torace presenta un pronoto dal profilo laterale convesso, sovrastante in altezza il capo. Alla vista dorsale, il margine anteriore \u00e8 pressoch\u00e9 rettilineo e resta retratto rispetto alla posizione degli occhi; il margine posteriore \u00e8 convesso ed ha un profilo a U larga o trapezoidale. Il mesonoto \u00e8 pi\u00f9 ridotto e di esso \u00e8 visibile solo lo scutello, pi\u00f9 corto e pi\u00f9 stretto del pronoto e di forma triangolare.\nLe ali anteriori sono sclerificate e trasformate, perci\u00f2, in tegmine. Sono divise da una sutura in una regione interna o posteriore, detta \"clavo\", e una pi\u00f9 esterna e pi\u00f9 ampia, detta \"corio\". In posizione di riposto si ripiegano a tetto spiovente sull'addome, contrapponendo i clavi, separati dallo scutello. Le zampe posteriori sono di tipo saltatorio, con coxe brevi e tarsi triarticolati. Le tibie sono ornate da uno o due denti sul lato esterno e da una marcata dilatazione all'apice, terminante con una corona di spine.\nL'addome \u00e8 acuto, provvisto di ovopositore nelle femmine, pi\u00f9 breve delle tegmine e da queste completamente ricoperto quando sono ripiegate.\nBiologia e importanza.\nI Cercopidi sono distribuiti in tutte le regioni zoogeografiche della Terra e spesso sono comunissimi. Il maggior numero di specie si concentra comunque nelle regioni tropicali e subtropicali.\nGli adulti sono abili saltatori al punto da ottenere dagli anglosassoni il nome comune di \"froghopper\" (\"rana saltatrice\"). Vivono su arbusti, alberi e vegetazione erbacea, manifestando in generale una tendenza alla polifagia. Le uova sono deposte nel suolo. Le neanidi, appena uscite, si portano sotto la superficie del terreno e si insediano sulle radici delle piante, conducendovi l'intero ciclo di sviluppo.\nCaratteristica degli stadi giovanili, comune alla maggior parte dei Cercopoidei, \u00e8 la produzione di una schiuma, stabile e biancastra, che ne avvolge il corpo. Questa \u00e8 prodotta insufflando con opportuni movimenti dell'addome gli escrementi liquidi, frammisti ad aria, in una doccia ventrale dell'addome formata dall'incurvamento laterale degli urotergiti. Questo comportamento spiega il nome comune di \"sputacchina\" attribuito agli esemplari di questa famiglia. In realt\u00e0, le neanidi e le ninfe dei Cercopidi non sono facilmente visibili, vivendo sotto la superficie del terreno; il nome comune fa perci\u00f2 riferimento, in senso stretto, agli stadi giovanili degli Aphrophoridae (\"sputacchine vere\"), che invece conducono vita all'aperto e dei quali sono facilmente visibili le masse schiumose che imbrattano steli e foglie delle piante. Data l'analogia comportamentale, il termine di \"sputacchina\" \u00e8 comunque esteso, \"sensu lato\", alla generalit\u00e0 dei Cercopoidei.\nPur essendo molto comuni, i Cercopidi non rappresentano una specifica emergenza fitosanitaria nell'ordinariet\u00e0, tuttavia in caso di proliferazioni possono rivelarsi dannosi a diverse colture erbacee, fra le quali la canna da zucchero, le piante foraggere e le ortive. Gli adulti dei Cercopidi, inoltre, rientrano fra gli occasionali vettori della \"Xylella fastidiosa\", agente eziologico della batteriosi nota come Malattia di Pierce, che colpisce in particolare la vite.\nSistematica.\nLa famiglia comprende circa 1350 specie ripartite fra 142 generi. Alcuni Autori adottano uno schema tassonomico alternativo, sulla base delle affinit\u00e0 filogenetiche e morfologiche, che include nella famiglia Cercopidae \"sensu lato\", anche gli Aphrophoridae, e suddividendola nelle due sottofamiglie delle Cercopinae e delle Aphrophorinae.\nIn Europa sono rappresentate poche specie, appartenenti a tre differenti generi:\nSpecie molto comuni sono le \"Cercopis\", con le specie \"Cercopis sanguinolenta\", \"Cercopis vulnerata\" e \"Cercopis arcuata\", comunemente chiamate \"cicalette rossonere\" per la caratteristica livrea, e l\"Hematoloma dorsata\", occasionalmente dannosa alle Conifere, anch'essa caratterizzata da una livrea di colore rosso e nero."}
{"id": "459094", "revid": "51032", "url": "https://it.wikipedia.org/wiki?curid=459094", "title": "Cercopidi", "text": ""}
{"id": "459096", "revid": "287204", "url": "https://it.wikipedia.org/wiki?curid=459096", "title": "Ernst Boris Chain", "text": "Assieme all'anatomopatologo australiano Howard Walter Florey isol\u00f2 e purific\u00f2 la penicillina, scoperta nel 1928 da Alexander Fleming, ed esegu\u00ec il primo trial clinico su questo antibiotico. Assieme a Florey e Fleming nel 1945 ottenne il Premio Nobel per la medicina e la fisiologia.\nGli studi giovanili.\nTedesco di nascita, nacque in una famiglia di imprenditori attivi nel campo della chimica industriale. Laureatosi in chimica nel 1930 all'Universit\u00e0 Friedrich Wilhelm di Berlino, fu poi assunto come ricercatore all'ospedale della Charit\u00e9 di Berlino, dove lavor\u00f2 per tre anni conducendo ricerche sugli enzimi. Nel 1933, con l'ascesa al potere del nazismo e le conseguenti persecuzioni antisemitiche, Chain emigr\u00f2 in Gran Bretagna, dove lavor\u00f2 dapprima presso la scuola di Biochimica dell'Universit\u00e0 di Cambridge (Fitzwilliam College), dove si occup\u00f2 di fosfolipidi sotto la guida del futuro vincitore del premio Nobel Frederick Gowland Hopkins.\nIn seguito, nel 1935, pass\u00f2 all'Universit\u00e0 di Oxford dove ottenne la cattedra di patologia chimica alla Sir William Dunn School of Pathology. Fu per l'appunto in quegli anni che Chain, con l'obiettivo di mettere a punto agenti antinfettivi, scopr\u00ec alcune sostanze naturali con efficace funzione antibatterica. In collaborazione con Florey, cominci\u00f2 pertanto l'indagine sistematica sulle propriet\u00e0 di tali sostanze e in particolare sulla penicillina. Chain riusc\u00ec a produrre penicillina in forma pura, applicandola con successo in ambito medico. Nel 1945 ricevette il Premio Nobel per la Medicina e la Fisiologia insieme a Fleming e Florey per gli studi sulla penicillina, di cui rinunci\u00f2, per motivi etici, a brevettare il suo metodo di preparazione.\nDopo il premio Nobel.\nDietro richiesta dell\"UNRRA\" segu\u00ec la realizzazione di diversi impianti di produzione di penicillina in Europa (in particolare, fu spesso in visita in Cecoslovacchia). Principalmente per i suoi contatti con l'Europa orientale, gli Stati Uniti gli negarono il visto d'ingresso nel 1951, nonostante il viaggio fosse patrocinato dalla WHO.\nMancando i mezzi necessari per proseguire le sue ricerche ad Oxford, nel 1948 venne reclutato con un contratto speciale dall'allora direttore dell'Istituto Superiore di sanit\u00e0 (ISS) Domenico Marotta, e messo a capo del \"Centro Internazionale di Chimica Microbiologica\" presso l'ISS. Presso l'ISS gest\u00ec l'impianto pilota per lo studio delle fermentazioni e la fabbrica di penicillina interna all'istituto, inaugurata nel 1952. A Roma Chain si interess\u00f2 da un lato nella ricerca biochimica, puntando sul metabolismo dei carboidrati e sul meccanismo di azione dell'insulina, e dall'altro sullo sviluppo delle tecniche di fermentazione per la produzione di antibiotici, soprattutto per la produzione della penicillina.\nChain ritorn\u00f2 a Londra nel 1963 per insegnare biochimica all\"Imperial College\" di Londra, dove rimase fino alla fine dell'attivit\u00e0 (1973). Nel 1969 venne fatto baronetto. Si interess\u00f2 molto alla questione ebraica. Ebbe numerosi premi e riconoscimenti a livello internazionale."}
{"id": "459097", "revid": "1543377", "url": "https://it.wikipedia.org/wiki?curid=459097", "title": "Cicadellidae", "text": "Le cicaline \"sensu stricto\" (Cicadellidae ) sono una famiglia cosmopolita di insetti appartenente all'ordine dei Rincoti Omotteri, superfamiglia dei Membracoidea. Rappresentano la famiglia pi\u00f9 numerosa nella sezione degli Auchenorrhyncha ed una delle pi\u00f9 ricche nell'ambito della stessa classe degli Insetti. Le cicaline sono anche la famiglia pi\u00f9 importante, fra gli Auchenorrhyncha, dal punto di vista agrario: nonostante il numero esiguo, rispetto al numero complessivo di specie, \u00e8 accertata l'esistenza di oltre un centinaio di specie altamente dannose nei confronti di molte colture.\nInoltre, possono essere chiamate anche grilli-cicale\nDescrizione.\nGli adulti dei Cicadellidi hanno un corpo esile, di piccole dimensioni, lungo da 2 a 20 mm, ma in genere non pi\u00f9 lunghe di 1-1,5\u00a0cm. La forma \u00e8 stretta e allungata; le sono livree spesso caratterizzate da colorazioni e disegni vivaci, ma di scarsa evidenza perch\u00e9 mimetizzano facilmente l'insetto.\nIl capo \u00e8 corto, largo quanto o pi\u00f9 del torace, metagnato, con fronte marcatamente convessa, talvolta anche pronunciata. Sono presenti due ocelli sul vertice e grandi occhi composti ai lati, ben visibili dal dorso. Le antenne sono brevi e filiformi, si inseriscono davanti agli occhi, fra questi e la regione frontale.\nIl pronoto \u00e8 ampio ma senza gli sviluppi abnormi tipici della generalit\u00e0 dei Membracidi. Lo scutello \u00e8 piccolo ma ben visibile, di forma triangolare, incassato fra il pronoto e le ali.\nLe ali anteriori sono differenziate in tegmine, con superficie interamente e leggermente sclerificata. Una sutura longitudinale, decorrente dalla base al margine anale, suddivide l'ala in due regioni, una remigante, detta \"corio\", una anale, disposta pi\u00f9 internamente, detta \"clavo\". In posizione di riposo si ripiegano a tetto, contrapponendo simmetricamente i due clavi, in parte separati dallo scutello e in parte dalla linea di commissura mediana. Dal vertice del clavo parte una nervatura submarginale nella quale confluiscono le principali nervature della regione remigante (Cubito, Media, Radio) e al cui esterno si estende una stretta espansione detta appendice. Le tegmine sono generalmente pi\u00f9 lunghe dell'addome nei maschi, mentre nelle femmine possono lasciare scoperta la parte terminale.\nLe zampe posteriori sono di tipo saltatorio e presentano alcuni importanti caratteri differenziali: le coxe sono appiattite, allungate e disposte trasversalmente come in tutti i Membracoidea; le\ntibie sono carenate longitudinalmente, con una sezione quadrangolare, percorse sulla faccia esterna da una vistosa serie di spine mobili. La carenatura delle tibie e la conformazione delle coxe permette di distinguere i Cicadellidi dai Cercopoidei, la fila di vistose setole spiniformi delle tibie permette la distinzione dalla maggior parte dei Membracoidei.\nL'addome delle femmine \u00e8 fornito di un ovopositore capace di incidere tessuti vegetali per lasciarvi le uova. Sono presenti gli organi sonori tipici dei Cicadomorfi ma, a differenza delle cicale, non emettono suoni udibili.\nChiavi di identificazione.\nMorfologicamente i Cicadellidi presentano affinit\u00e0 con i Cercopoidei, i Fulgoroidei e, naturalmente, con le altre famiglie dei Membracoidei. Alcuni caratteri differenziali permettono di distinguerli immediatamente dagli insetti delle prime due superfamiglie:\nPi\u00f9 marcate sono le differenze rispetto ai Cicadoidei, dai quali si distinguono immediatamente per possedere due ocelli invece di tre.\nPi\u00f9 complessa \u00e8 la differenziazione morfologica rispetto agli altri Membracoidei, al punto che differenti criteri morfologici possono alterare sostanzialmente la classificazione all'interno della superfamiglia. Le chiavi di identificazione indicate da (2005) sono le seguenti:\nTuttavia, da un punto di vista pratico, considerando che le famiglie pi\u00f9 numerose sono quelle dei Cicadellidi e dei Membracidi, la distinzione fra queste due \u00e8 immediata sulla base di un carattere marcatamente evidente: nei Cicadellidi il pronoto ha uno sviluppo relativamente ridotto ed \u00e8 sempre visibile lo scutello; nella maggior parte dei Membracidi, invece, il pronoto si espande posteriormente ricoprendo lo scutello e parte delle tegmine e, in genere, presenta vistosi e bizzarri processi dorsali, tali da renderli pressoch\u00e9 unici nella loro forma.\nBiologia.\nLe cicaline possono svolgere, secondo la specie o la sottofamiglia, una o pi\u00f9 generazioni l'anno. Nelle regioni temperate svernano per lo pi\u00f9 allo stadio di uovo, mentre le Typhlocybinae svernano in genere allo stadio di adulto riparati nelle screpolature delle cortecce. Le uova sono deposte nei tessuti vegetali, all'interno di incisioni praticate con l'ovopositore, in varie parti: negli steli, nelle nervature fogliari, nel parenchima fogliare. Lo sviluppo postembrionale si svolge con 5 mute, passando attraverso due stadi di neanide e tre di ninfa.\nSono attaccate prevalentemente le piante erbacee, ma sono frequenti anche le specie associate prevalentemente a piante legnose, in particolare fra le Typhlocybinae fra le quali sono tristemente famose quelle associate alla vite. Il numero di specie vegetali attaccate \u00e8 in ogni modo molto ampio e non esiste pianta dominante di un qualsiasi ecosistema che non sia attaccata da almeno una cicalina. Molte cicaline sono tendenzialmente polifaghe, ma sono frequenti anche specie che hanno relazioni pi\u00f9 strette, sotto l'aspetto sistematico, con i loro ospiti.\nLa nutrizione si svolge, secondo il raggruppamento sistematico, in tre differenti modi:\nEtologia.\nPur essendo piuttosto comuni, le cicaline non si individuano con facilit\u00e0, sia per le loro piccole dimensioni e per il mimetismo, sia perch\u00e9 rifuggono dalla luce e posizionandosi prevalentemente sulla pagina inferiore delle foglie. Possono tuttavia essere catturati di notte attirandoli con trappole luminose, in quanto gli adulti sono attratti dalla luce artificiale. Una caratteristica curiosa di questi insetti \u00e8 quella di camminare velocemente spostandosi di fianco quando vengono disturbati.\nI maschi di molte specie comunicano per mezzo degli organi sonori addominali, assimilabili a quelli delle pi\u00f9 note cicale, ma i suoni emessi non sono uditi dall'orecchio umano e possono essere rilevati solo con specifiche apparecchiature.\nRelazioni tra cicaline e virus.\nI virus patogeni trasmessi dai Cicadellidi rientrano nelle categorie di tipo circolativo e propagativo, con relazioni che ne incrementano la pericolosit\u00e0.\nSono \"circolativi\" i virus che, assunti dal floema di piante infette, entrano nella circolazione sanguigna dell'insetto e giungono alle ghiandole salivari, perci\u00f2 vengono iniettati con la saliva. Questa modalit\u00e0 di trasmissione si contrappone al tipo \"stylet-borne\", frequente fra gli afidi, nei quali la trasmissione avviene \"per contatto\" degli stiletti boccali con cellule infette. A differenza degli altri meccanismi, l'infettivit\u00e0 di tipo \"stylet-borne\" \u00e8 temporanea perch\u00e9 l'insetto perde il virus cambiando la cuticola in occasione della muta. La trasmissione circolativa ha l'effetto di favorire l'estensione della virosi fuori dai focolai di infezione ed \u00e8 frequente sia fra gli afidi sia fra i Cicadellidi.\nSono \"propagativi\" i virus assunti dal floema di piante infette e che, oltre a comportarsi come i circolativi, si moltiplicano all'interno dell'insetto e passano anche negli ovari e vengono trasmessi alla discendenza anche per 20 generazioni, persistendo per diversi anni. \u00c8 evidente, in questo caso, la potenzialit\u00e0 che ha questa relazione di espandere notevolmente l'infezione dai focolai.\nDanni.\nL'ampia letteratura in proposito con frequenti riferimenti a relazioni con le piante coltivate e conseguenti danni, fanno dei Cicadellidi gli Auchenorrinchi di maggior interesse agrario. Pur non eguagliando le dinamiche di popolazione tipiche di molti Sternorrinchi, i Cicadellidi di interesse agrario sono insetti temibili sia per l'eventuale intensificazione degli attacchi sia per i rischi annessi alla trasmissione di virus e micoplasmi fitopatogeni. Per questo motivo le cicaline sono largamente citate nei bollettini fitosanitari e, in generale, in tutte le linee guida in materia di difesa fitosanitaria relativa alle principali colture. Gli stessi formulati commerciali dei fitofarmaci riportano esplicitamente indicazioni relative alle cicaline, unitamente ai principali raggruppamenti di Rincoti altrettanto dannosi (psille, afidi, cocciniglie e cimici).\nI danni causati, sia nella loro entit\u00e0 sia nell'eziologia e la sintomatologia, cambiano in funzione dell'etologia dell'insetto, dell'ospite e degli organi attaccati. In generale si riconducono a tre tipi:\nL'entit\u00e0 dei danni causati dalle ovideposizioni \u00e8 limitata, anche se citata in bibliografia. Infatti il grado di dispersione di questi insetti nell'ambiente fa s\u00ec che questo tipo di danno si diluisca senza raggiungere proporzioni degne di nota. La gravit\u00e0 dei danni \u00e8 per lo pi\u00f9 correlata a fattori contestuali, come ad esempio infestazioni di una certa entit\u00e0 nei vivai.\nL'entit\u00e0 e la natura dei danni diretti causati dall'attivit\u00e0 di alimentazione \u00e8 strettamente correlata all'etologia e, in particolare, al tipo di alimentazione, oltre che dagli organi attaccati. Va detto che, a meno di eccezionali concentrazioni di popolazione, la sottrazione di risorse nutritive alla pianta \u00e8 in genere di limitata entit\u00e0 per i motivi sopra esposti, perci\u00f2 in generale le piante tollerano questo aspetto. I danni diretti si identificano perci\u00f2 nelle alterazioni istologiche prodotte dalla immissione della saliva e dalle alterazioni cromatiche prodotte dalla sottrazione dei succhi vegetali. Di particolare importanza \u00e8, tuttavia, il tipo di alimentazione associato alla specie.\nLe specie che si nutrono a spese dei succhi cellulari delle cellule parenchimatiche provocano danni di tipo cromatico sulle foglie e sui frutti. Gli attacchi alle foglie si svolgono sulla pagina inferiore e si manifestano con una tipica sintomatologia, detta \"picchiettatura\", che consiste nella comparsa di macchie puntiformi sulla pagina superiore dovute prima alla decolorazione e poi alla necrosi. Tali danni raggiungono una certa entit\u00e0 in caso di attacchi massicci: in questo caso la picchiettatura tende a confluire in aree pi\u00f9 o meno estese che possono interessare, nei casi pi\u00f9 estremi, l'intera foglia. Sui frutti i danni possono essere per lo pi\u00f9 di natura estetica, tuttavia la picchiettatura pu\u00f2 deprezzare in modo pi\u00f9 o meno marcato il valore commerciale dei frutti. Rientra in questa tipologia la \"fetola\" o \"dermatosi gialla\", caratteristica maculatura causata sugli agrumi dall\"Empoasca decedens\".\nLe specie che si nutrono a spese del sistema vascolare provocano danni pi\u00f9 consistenti anche senza massicce infestazioni. L'attivit\u00e0 di nutrizione si concentra in genere sulle nervature principali delle giovani foglie o presso gli apici vegetativi e le conseguenti alterazioni istologiche si ripercuotono sull'accrescimento e sulla vitalit\u00e0 dei tessuti o degli interi organi serviti dai vasi. La sintomatologia varia secondo la pianta ospite e talvolta pu\u00f2 essere confusa con quella relativa ad altri agenti, come acari, afidi e agenti fitopatogeni e, addirittura, fisiopatie di tipo nutritivo (carenza di microelementi). Rientrano in questa tipologia i seguenti sintomi:\nAi danni intrinseci possono associarsi i danni indiretti causati per lo pi\u00f9 da attacchi di una certa entit\u00e0: questi consistono in aborti a carico degli organi riproduttivi, nella riduzione della produzione, nello stentato accrescimento delle piante erbacee e, nel caso dei fruttiferi, nella compromissione della formazione della nuova vegetazione e nel prolungamento della fase di allevamento nei nuovi impianti.\nI danni indiretti, provocati dalla trasmissione di microrganismi patogeni, sono quelli di maggiore importanza, in quanto possono raggiungere proporzioni di notevole entit\u00e0 anche con basse densit\u00e0 di popolazione. Alcuni fra i patogeni trasmessi da cicaline sono riportati nella tabella seguente:\nEvoluzione.\nI ritrovamenti di Cicadellidi fossili pi\u00f9 antichi risalgono a circa 125 milioni di anni fa, verso la fine del Cretacico inferiore. I generi attualmente esistenti nel pianeta si sarebbero evoluti nel corso dell'Eocene, a partire dall'Eocene inferiore fino all'inizio dell'Oleocene.\nSistematica.\nCome detto in precedenza, la famiglia dei Cicadellidae \u00e8 una delle pi\u00f9 ricche, nell'ambito della classe degli Insetti, collocandosi al decimo posto, e la pi\u00f9 numerosa in assoluto fra gli Auchenorrinchi. Secondo (2008) sono state descritte circa 20000 specie ma, sulla base di statistiche derivate dai ritrovamenti e dall'identificazione dall'entomofauna amazzonica, si ritiene che il numero reale di specie di Cicadellidi ammonterebbe ad oltre 100.000. L'attivit\u00e0 di ricerca, nell'identificazione di nuove cicaline ha proporzioni impressionanti: fino al 1955 erano state descritte circa 11000 specie, perci\u00f2 nell'arco di mezzo secolo si sono aggiunte circa 9000 nuove specie. Secondo si procede attualmente con una media di una nuova specie al giorno. A titolo d'esempio, le segnalazioni pervenute all'Index to Organism Names della Thomson Reuters, fra la fine di agosto e la fine di settembre del 2008 fanno riferimento a 32 nuove specie. La maggior parte delle specie sconosciute sono naturalmente distribuite nelle foreste delle regioni tropicali, che annoverano il pi\u00f9 alto grado di biodiversit\u00e0 unitamente ad un livello di conoscenza ancora poco sviluppato.\nA causa della famiglia e della continua descrizione di nuove specie, la tassonomia interna dei Cicadellidi \u00e8 causa di frequenti revisioni, con la definizione di nuove sottofamiglie, il declassamento al rango di trib\u00f9 o l'elevazione al rango di famiglie. Il quadro sistematico \u00e8 perci\u00f2 incerto e soggetto a molteplici interpretazioni da parte degli specialisti di questo raggruppamento. Facendo riferimento agli inquadramenti pi\u00f9 recenti adottati da , una delle possibili suddivisioni \u00e8 la seguente:"}
{"id": "459100", "revid": "36426", "url": "https://it.wikipedia.org/wiki?curid=459100", "title": "Basilica di Santa Maria gloriosa dei Frari (Venezia)", "text": ""}
{"id": "459106", "revid": "15756", "url": "https://it.wikipedia.org/wiki?curid=459106", "title": "Aphididae", "text": "Gli Afididi (Aphididae ) sono una famiglia di circa 2.250 specie di Insetti appartenenti all'Ordine dei Rincoti (sezione Omotteri Sternorrinchi). Sono gli afidi (o \"pidocchi delle piante\") propriamente detti, sebbene questa denominazione si applichi per estensione all'intera Superfamiglia a cui appartengono (Aphidoidea), comprendendo anche gli Adelgidi e le Fillossere.\nDescrizione.\nLa morfologia degli Afididi \u00e8 rappresentativa della generalit\u00e0 superfamiglia degli Aphidoidea. Pur mantenendo strette analogie con gli Adelgidi e i Fillosseridi, si distinguono da questi per la presenza, nella generalit\u00e0 delle specie, dei caratteristici sifoni addominali e della codicola e per la produzione abbondante di melata. Come tutta la superfamiglia, anche gli afididi sono caratterizzati da un polimorfismo morfologico e funzionale associato al ciclo.\nIl corpo \u00e8 tozzo e piriforme, di dimensioni piccole e di consistenza delicata. La lunghezza varia da 1 a 8 mm, ma in genere non supera i 5\u00a0mm. La livrea \u00e8 poco appariscente, di colore generalmente variabile dal verde al giallo oppure dal bruno al nero, talvolta con tonalit\u00e0 rosate.\nIl capo \u00e8 piccolo e stretto, con antenne relativamente lunghe, composte da 6 articoli nelle forme alate e da 3 nelle attere, tre ocelli e occhi composti provvisti di un processo posteriore recante tre ommatidi. Il rostro \u00e8 tetramero.\nIl torace \u00e8 poco sviluppato, con ali ben sviluppate nelle forme migranti, del tutto assenti nelle forme meiottere. In relazione alla specificit\u00e0 del ciclo, le forme alate possono essere del tutto assenti all'interno della specie.\nLe ali sono doppie, trasparenti e membranose. \u00c8 presente una nervatura longitudinale, che decorre presso il margine costale, ottenuta dalla fusione della subcosta, della radio, della media e della cubito; la nervatura termina con una sclerificazione pi\u00f9 o meno allungata (\"pterostigma\"), mentre posteriormente si diramano le ramificazioni, per la maggior parte semplici, corrispondenti al settore radiale, ai rami posteriori della media, ai due rami della cubito. Le ali posteriori sono pi\u00f9 piccole e presentano una venatura ancora pi\u00f9 semplificata. In posizione di riposo vengono tenute verticali sopra l'addome, con il margine costale in basso. Le zampe sono esili e relativamente allungate, di tipo ambulatorio.\nL'addome \u00e8 globoso e marcatamente sviluppato conferendo a questi insetti il tipico aspetto piriforme. Le dimensioni si devono al notevole sviluppo del micetoma e degli organi genitali interni. Sul dorso dell'addome, quasi ai lati, sono in genere presenti, fra gli urotergiti V e VI, due processi, detti sifoni o \"cornicoli\", pi\u00f9 o meno lunghi. Per mezzo dei sifoni, gli afidi si difendono dai predatori emettendo una cera fluida che rapprende rapidamente all'aria disturbando il funzionamento dell'apparato boccale. Dai sifoni viene emesso anche un feromone, da parte degli afidi catturati, che mette in allarme gli altri individui della colonia. L'ultimo urite, inoltre, si presenta sottile e allungato, formando una struttura detta codicola, usata per allontanare la melata.\nBiologia.\nRiproduzione.\nLa riproduzione degli Afididi applica meccanismi che ne esaltano il potenziale riproduttivo tipico degli organismi a strategia r. La riproduzione sessuale \u00e8 un evento circoscritto ad una fase specifica del ciclo, finalizzata a produrre lo stadio svernante, detto \"uovo durevole\", e garantire perci\u00f2 la perpetuazione della specie sull'ospite primario e la variabilit\u00e0 genetica. La moltiplicazione \u00e8 invece affidata alla partenogenesi telitoca, che si svolge nel corso dell'anno producendo un numero indefinito di generazioni di sole femmine e la diffusione delle colonie nell'ambiente.\nAlla partenogenesi si associano alcuni fenomeni determinanti sul potenziale biologico di questi insetti: la viviparit\u00e0, l'inscatolamento delle generazioni e l'endomeiosi.\nGli Afididi, a differenza degli altri Afidi, sono ovipari solo in corrispondenza della riproduzione sessuale, mentre la riproduzione partenogenetica \u00e8 caratterizzata dalla viviparit\u00e0. In altri termini, gli individui partenogenetici svolgono il loro sviluppo embrionale all'interno dell'apparato riproduttore della madre e vengono partoriti allo stadio di neanide.\nL'inscatolamento delle generazioni (\"telescoping generations\") \u00e8 un fenomeno che ha importanti ripercussioni sia sulla dannosit\u00e0 degli afidi sia sul loro potenziale riproduttivo. In molte specie le generazioni si annidano all'interno del singolo individuo.\nDal punto di vista della strategia biologica, questo comportamento fa s\u00ec che l'afide investa contemporaneamente le risorse energetiche, acquisite con l'alimentazione, nel duplice obiettivo dell'accrescimento e della riproduzione. Il vantaggio risiede negli intensi ritmi di moltiplicazione e avvicendamento delle generazioni, facendo in modo che le popolazioni degli afidi siano soggette a rapidi incrementi. Nello stesso tempo i fabbisogni nutritivi degli afidi sono notevoli e li rendono perci\u00f2 organismi dotati di un'elevata voracit\u00e0. In definitiva questo comportamento intensifica il potenziale di dannosit\u00e0 di questi insetti.\nL'endomeiosi \u00e8 un fenomeno che corregge lo svantaggio, sotto l'aspetto genetico, della riproduzione per partenogenesi: prima della segmentazione dell'uovo partenogenetico si verificherebbero meccanismi di ricombinazione genica, assimilabili al crossing over, fra cromosomi omologhi. In definitiva gli Afidi presentano una spiccata variabilit\u00e0 genetica, nonostante la predominanza di meccanismi di riproduzione che sancirebbero la stabilit\u00e0 genetica. Questa effettiva variabilit\u00e0 spiega, almeno in parte, anche la facilit\u00e0 con cui insorgono, nelle generazioni partenogenetiche, fenomeni di resistenza agli insetticidi; naturalmente la partenogenesi e il rapido avvicendamento delle generazioni amplificano la propagazione nella popolazione della resistenza indotta.\nPolimorfismo.\nIl polimorfismo \u00e8 un altro aspetto notevole della biologia degli Afididi e, pi\u00f9 in generale, di tutta la superfamiglia degli Aphidoidea. Questo fenomeno si manifesta principalmente a livello di funzionalit\u00e0, tuttavia si riscontrano anche polimorfismi morfologici, in particolare in relazione allo sviluppo postembrionale e alla presenza o meno delle ali.\nLa molteplicit\u00e0 dei cicli e le singole specificit\u00e0 fanno s\u00ec che esista una notevole variet\u00e0 di forme, spesso accompagnata dall'adozione, in letteratura, di terminologie coniate ad hoc. Nella generalit\u00e0 degli Afidi si possono in ogni modo individuare alcune forme biologiche la cui presenza \u00e8 contestuale a determinate fasi del ciclo; l'esistenza di cicli differenti, pi\u00f9 o meno complessi, fa s\u00ec che alcune di tali forme scompaiano in una determinata specie, oppure si affianchino ad esse forme intermedie o tipi funzionali particolari.\nFacendo riferimento alla riproduzione, le femmine sono distinte nei seguenti tipi funzionali:\nFacendo riferimento al ciclo, si distinguono invece i seguenti tipi morfofunzionali:\nA prescindere dalla relazione con il ciclo biologico, gli individui atteri si possono assimilare a forme neoteniche, in cui permangono caratteri somatici giovanili, di cui i pi\u00f9 evidenti sono il meiotterismo e la riduzione della metameria delle antenne. Lo sviluppo postembrionale si svolge in quattro stadi di neanide in cui non si verifica una vera e propria metamorfosi. Gli individui alati, al contrario, subiscono una metamorfosi pi\u00f9 spinta in relazione allo sviluppo delle ali e ad una morfologia pi\u00f9 complessa. In questi individui, lo sviluppo postembrionale si svolge in quattro fasi: due di neanide, uno di preninfa e l'ultimo di ninfa.\nCiclo biologico.\nI cicli biologici degli Afididi rientrano nella casistica dei cicli degli afidi \"sensu lato\". In generale hanno una scansione annuale, con alternanza di generazioni polimorfe in cui predominano quelle partenogenetiche.\nIl ciclo si completa su un solo ospite (monoico), rappresentato da una specie arborea o arbustiva, oppure si completa su due differenti ospiti (eteroico). In questo caso la biologia dell'afide si complica in quanto il ciclo ha lo scopo di adattarlo a condizioni ambientali particolari: la specie usa differenti ospiti i cui requisiti rispondono a differenti esigenze. Nel ciclo eteroico si distingue un \"ospite primario\", in genere una pianta legnosa, la cui fenologia permette lo svernamento, e un \"ospite secondario\", spesso una pianta erbacea, la cui fenologia si presta a sostenere intensi ritmi di crescita della popolazione. Nel ciclo eteroico la specie sfrutta perci\u00f2 l'ospite primario al fine di perpetuarsi e quello secondario al fine di moltiplicarsi.\nIl ciclo tipo \u00e8 detto olociclo e si svolge con l'alternanza fra un numero indeterminato di generazioni partenogenetiche e una sola generazione anfigonica. L'olociclo risponde a due differenti esigenze biologiche: la riproduzione sessuale ha lo scopo di perpetuare la specie, permettendone lo svernamento allo stadio di uovo durevole, mentre la partenogenesi ha lo scopo di sostenere la crescita della popolazione. All'olociclo si contrappone l'anolociclo, quando la generazione anfigonica scompare del tutto o diventa rara ed occasionale, oppure si accompagna il paraciclo. In quest'ultimo caso, la specie svolge un regolare olociclo, ma parallelamente sviluppa una linea indipendente di generazioni partenogenetiche che si succedono per pi\u00f9 anni sull'ospite secondario, con virginopare iemali che svernano allo stadio di neanide.\nIl ciclo, infine, \u00e8 detto omotopo se si svolge esclusivamente sull'apparato vegetativo aereo (foglie e germogli), eterotopo se alterna generazioni che si sviluppano sulla parte aerea ad altre che invece si insediano sulle radici. Anche in questo caso la differenziazione dei cicli ha lo scopo di adattare la specie a specifiche condizioni: in certi periodi dell'anno, le condizioni sono favorevoli allo sviluppo a spese dell'apparato vegetativo, mentre in altri periodi sono le radici a costituire il substrato trofico per la specie. In genere il ciclo eteroico \u00e8 anche omotopo, mentre quello eterotopo compare per lo pi\u00f9 in specie a ciclo monoico.\nIl tipo di ciclo dipende dalla specie ma anche dalle condizioni ambientali. L'olociclo si verifica spesso in regioni caratterizzate da una spiccata stagionalit\u00e0 in quanto la riproduzione sessuale \u00e8 l'unica che possa permettere lo svernamento e la perpetuazione della specie attraverso l'uovo durevole. La scomparsa delle specie botaniche che possano svolgere la funzione di ospite primario determina la comparsa dell'anolociclo. Questa condizione si verifica spesso con l'importazione di specie provenienti da altre regioni: in genere la regione di nuova introduzione presenta condizioni climatiche pi\u00f9 favorevoli e nello stesso tempo una flora che non \u00e8 in grado di offrire un ospite primario. L'esistenza del paraciclo si verifica invece nelle regioni a clima mite: ad esempio, non poche specie hanno comportamenti differenti secondo la latitudine, svolgendo l'olociclo nelle regioni pi\u00f9 a nord e paracicli paralleli all'olociclo nelle regioni pi\u00f9 a sud.\nIn definitiva il determinismo della biologia dell'afide \u00e8 derivato dal concorso di molteplici fattori, di natura geografica, climatica, ecologica, nutrizionale, genetica e, infine, sociale, con dinamiche estremamente complesse. Ad esempio, il fotoperiodo decrescente la comparsa delle sessupare in tarda estate; nello stesso tempo, nelle fondatrigenie agisce un fattore endogeno che inibisce la comparsa delle sessupare con un effetto decrescente al succedere delle generazioni. Questo comportamento si spiega come adattamento della specie alla stagionalit\u00e0 di un ambiente. La tendenza alla migrazione \u00e8 invece determinata dal concorso di fattori nutrizionali e sociali: il decadimento della composizione della linfa, con un minore tenore in sostanze azotate, e l'affollamento della colonia si ripercuotono sulla fecondit\u00e0 delle virginopare inducendo una maggiore frequenza della nascita delle alate; in questo modo la specie adotta meccanismi adattativi che le permettono di diffondere le popolazioni su nuovi ospiti, come succede con la migrazione dalle specie arboree a quelle erbacee al passaggio dalla primavera all'estate. Al contrario, nelle colonie in simbiosi con le formiche, queste ultime inibiscono la comparsa delle alate, che tenderebbe a disperdere la colonia con ripercussioni negative sulla disponibilit\u00e0 trofica degli imenotteri.\nNutrizione.\nLa nutrizione avviene a spese dei succhi cellulari dei tessuti parenchimatici oppure a spese della linfa prelevata dal floema. In quest'ultimo caso l'afide non esercita una suzione, ma \u00e8 la linfa che risale attraverso l'apparato boccale in ragione della sua pressione. In genere sono attaccati gli organi con i tessuti pi\u00f9 teneri, come le foglie, la parte terminale dei germogli, i fiori, ma non mancano casi di specie che si insediano in altre parti della pianta come gli steli lignificati o la base del fusto.\nLa suzione \u00e8 sempre preceduta dall'immissione della saliva, che provoca una reazione istologica e fisiologica da parte della pianta. Fra le reazioni istologiche si ha la formazione del canale salivare, ma in molte specie, si verificano alterazioni pi\u00f9 evidenti come la formazione di galle o le deformazioni di foglie e germogli. Fra le reazioni fisiologiche si verifica l'aumento dell'attivit\u00e0 respiratoria della pianta, la modifica della viscosit\u00e0 della linfa e della sua composizione chimica.\nLa nutrizione a spese della linfa implica, come nella generalit\u00e0 degli Omotteri, l'adattamento anatomico e fisiologico dell'apparato digerente. In alcuni casi (sottofamiglia Lachninae) gli Afididi dispongono di una rudimentale camera filtrante, ma il funzionamento dell'apparato digerente \u00e8 fondamentalmente basato sulla simbiosi con i microrganismi del micetoma. I micetomi intervengono anche nel catabolismo dell'azoto, in quanto gli afidi sono privi di tubi malpighiani.\nUna diretta della dieta eccessivamente ricca di zuccheri \u00e8 l'emissione di escrementi liquidi e zuccherini (melata). Le forme libere emettono la melata sotto forma di goccioline che vengono allontanate con bruschi movimenti della codicola. Le forme galligene emettono invece la melata racchiusa in un involucro di cera. La produzione della melata \u00e8 alla base del rapporto di simbiosi con le formiche.\nEtologia.\nGli Afidi sono insetti dotati di scarsa mobilit\u00e0 tendendo alla vita sedentaria e basata fondamentalmente sull'alimentazione. Le alate sono mediocri volatori, ma grazie alle piccole dimensioni e alla leggerezza si lasciano trasportare dal vento anche su grandi distanze.\nDi notevole importanza \u00e8 la tendenza al gregarismo che si manifesta a differenti livelli fino ad una forma rudimentale di eusocialit\u00e0. Il gregarismo \u00e8 condizionato da diversi fattori, fra i quali hanno un peso non trascurabile, come si \u00e8 detto, le interazioni biochimiche tra colonia e ospite, il grado di affollamento nella colonia e la simbiosi con le formiche, oltre a fattori intrinseci legati alla specie.\nDal punto di vista ecologico, il successo della specie risiede nella sua capacit\u00e0 di moltiplicazione; l'individuo destina perci\u00f2 le proprie risorse energetiche prioritariamente alla riproduzione a scapito dello sviluppo morfogenetico. La massima espressione si ha perci\u00f2 con la riproduzione partenogenetica associata all'inscatolamento delle generazioni e al mantenimento di una forma sostanzialmente neotenica. La voracit\u00e0 dell'afide, in questo stadio, \u00e8 tale che le virginopare non cessano di alimentarsi mentre si riproducono. La disponibilit\u00e0 alimentare ha un ruolo essenziale nel condizionare la fecondit\u00e0 delle virginopare e determinare perci\u00f2 la comparsa delle alate: le trasformazioni istologiche e fisiologiche nelle piante legnose inducono, ad esempio, la comparsa sempre pi\u00f9 crescente delle fondatrigenie alate nelle generazioni tardive, spingendo la specie a migrare sulle piante erbacee dalla tarda primavera.\nAnche il sovraffollamento produce stimoli ambientali che si riflettono sulla fecondit\u00e0 delle virginopare. In entrambi i casi la ridotta fecondit\u00e0 si manifesta con una maggiore comparsa di individui alati. In questo caso l'obiettivo biologico si sposta dalla moltiplicazione alla diffusione e alla perpetuazione della specie e le risorse energetiche sono preferenzialmente indirizzate allo sviluppo morfogenetico. Le formiche hanno invece un effetto di inibizione nel determinismo delle alate.\nQueste complesse relazioni hanno effetti diversi sulle varie specie, per cui si verifica differenze pi\u00f9 o meno marcate fra specie che mostrano una spiccata tendenza all'affollamento (es. il \"Brevicoryne brassicae\") rispetto ad altre che hanno una maggiore tendenza alla migrazione (es. il \"Myzus persicae\").\nUn aspetto interessante del gregarismo \u00e8 la dinamica con cui si sviluppa la difesa della specie nei confronti dei suoi nemici naturali. La stessa simbiosi con le formiche produce quale vantaggio principale per gli afidi proprio la protezione attuata dalle formiche contro i predatori: le larve di crisope e coccinellidi vengono letteralmente scacciate dalle operaie, che si oppongono ai loro movimenti nella ricerca delle prede. L'aggregazione, inoltre, stimola meccanismi di difesa rudimentali attraverso segnali chimici: l'afide predato emette dai sifoni il feromone d'allarme, che viene captato dagli altri individui della colonia. La reazione all'emissione del feromone \u00e8 uno stato di agitazione che pervade la colonia: gli afidi estraggono gli stiletti boccali e si mettono in movimento disperdendosi. Questo comportamento, apparentemente ininfluente per la lentezza dei movimenti, in realt\u00e0 riduce l'efficienza dei principali predatori in quanto la ricerca della preda si basa sul contatto: infatti il predatore si muove alla cieca e in modo casuale e raggiunge facilmente la preda laddove si ha un maggiore assembramento di afidi.\nEusocialit\u00e0.\nL'aspetto pi\u00f9 interessante del gregarismo degli Afidi risiede tuttavia nell'eusocialit\u00e0 riscontrata in alcune specie. Le aggregazioni eusociali fra gli insetti, ben note fra gli Imenotteri e gli Isotteri, hanno alcune caratteristiche ricorrenti:\nL'assenza di uno o pi\u00f9 dei suddetti requisiti definisce una forma di aggregazione non sociale: ad esempio le comunit\u00e0 di processionaria del pino non sono eusociali in quanto mancano del secondo e del terzo requisito. A queste forme di aggregazione sono riconducibili quelle della maggior parte degli Aphidoidea. Nelle sottofamiglie Hornaphidinae e Pemphiginae sono state di recente individuate diverse specie con comportamento eusociale, ma gli studi in merito sono ancora in piena evoluzione. Le prime osservazioni, fatte da e , risalgono alla fine degli anni settanta. Le ricerche svolte in oltre un ventennio hanno messo in evidenza che in diverse specie, trovate in Giappone, Europa e America, esiste una convergenza evolutiva verso l'eusocialit\u00e0. I caratteri comportamentali di questi Afididi presentano tutti i requisiti dell'eusocialit\u00e0: la comunit\u00e0 vive in un nido, rappresentato da una galla o dallo stelo cavo della pianta ospite, e alcuni individui mostrano differenze comportamentali e morfologiche che li destinano a specifici compiti, quali la difesa del nido dall'aggressione da parte dei predatori e la pulizia della galla. A differenza degli altri insetti eusociali, gli afidi hanno tutti corredo cromosomico diploide, sono tutti di sesso femminile ed hanno un patrimonio genetico identico, essendo discendenti di un solo progenitore che si \u00e8 riprodotto per partenogenesi.\nLa differenziazione morfofunzionale fa s\u00ec che la comunit\u00e0 sia suddivisa in due caste, una specializzata nella riproduzione, l'altra specializzata nella difesa (soldati). Gli afidi soldati, a differenza degli altri individui, sono sterili e allo stadio di neanide, non si alimentano e sono privi di micetomi; la durata della loro vita \u00e8 dell'ordine di poche settimane, perci\u00f2 sono destinate a morire precocemente. Il compito principale dei soldati \u00e8 quello di difendere il nido dai potenziali nemici: questi individui stazionano all'esterno del nido e manifestano una spiccata aggressivit\u00e0 verso gli insetti predatori e, in alcune specie, anche verso i vertebrati. Gli organi di offesa sono per lo pi\u00f9 rappresentati dall'apparato boccale, usato come pungiglione, in grado anche di produrre punture dolorose sui vertebrati, e dalle zampe, usate per lacerare il corpo delle vittime. Oltre alla difesa, \u00e8 stato riscontrato che i soldati eseguono anche la pulizia della galla, rimuovendo la melata; al momento non si sa, per\u00f2, se all'interno della casta esiste una suddivisione dei compiti fra difesa e pulizia.\nL'eusocialit\u00e0 si manifesta in genere in specie a ciclo eteroico e limitatamente alla fase svolta sull'ospite primario. Il determinismo di casta \u00e8 ancora in fase di studio, ma si \u00e8 riscontrata una tendenza a produrre soldati nei periodi dell'anno in cui sono pi\u00f9 attivi i predatori. In generale la produzione di soldati aumenta dalla piena estate all'autunno inoltrato e decresce progressivamente nel corso dell'inverno fino alla primavera; contemporaneamente, tende ad aumentare, in primavera il numero di alate. La biologia dell'aggregazione sembra perci\u00f2 mirata a difendere la colonia finch\u00e9 ci sono i presupposti per la vita sull'ospite primario e quando sono maggiori i rischi per il nido, mentre si orienta alla diffusione della specie, con la comparsa delle migranti, quando ci sono i presupposti per la migrazione sull'ospite primario.\nDanni.\nPer la loro biologia gli Afididi sono il raggruppamento pi\u00f9 dannoso, fatta qualche eccezione, nell'ambito degli Aphidoidea:\nI danni prodotti dagli Afididi si inseriscono nel quadro generale dei danni causati dagli Omotteri, ma sono spesso amplificati dalla costituzione di colonie numerose e, perci\u00f2, sono di gravit\u00e0 tale da inserire questi afidi fra i rincoti pi\u00f9 dannosi in assoluto, insieme agli Aleirodidi e alle Cocciniglie:\nFra i danni specifici prodotti da alcuni gruppi sistematici (es. Pemphiginae) va citate anche la produzione di galle per l'attivit\u00e0 auxinica della saliva iniettata.\nDifesa.\nLa difesa dagli afidi \u00e8 vincolata al grado di biodiversit\u00e0 esistente nell'agrosistema, all'impatto ambientale dell'agrotecnica e al periodo dell'anno in cui si opera. Non meno importante \u00e8 la biologia della specie: il modo in cui si svolge il ciclo, l'etologia, la mobilit\u00e0, le dinamiche con cui si determina il rapporto numerico fra migranti e virginopare attere, la polifagia, sono nel complesso fattori che possono condizionare in positivo o in negativo l'impostazione di un'efficace difesa.\nLa difesa chimica ha una sua efficacia se impostata in modo razionale. In generale si deve tener presente che gli afidi sono insetti poco mobili, che si nutrono esclusivamente aspirando succhi vegetali, che la loro biologia riproduttiva pu\u00f2 vanificare gli interventi. Contro le specie che svolgono un olociclo si pu\u00f2 intervenire anche con alcuni trattamenti invernali sui fruttiferi, generalmente diretti contro le cocciniglie, ma che hanno secondariamente effetto sulle uova svernanti, tuttavia la lotta preventiva ha scarsa efficacia in quanto, nella generalit\u00e0 dei contesti, le infestazioni sono prodotte soprattutto dall'arrivo delle migranti e dal potenziale riproduttivo delle virginopare. Pochi individui possono infatti generare forti affollamenti localizzati che costituiscono i focolai da cui si propagano successivamente le infestazioni.\nLa lotta a calendario ha in generale un'efficacia limitata a contesti specifici, come ad esempio il controllo delle prime infestazioni sui fruttiferi nel caso di specie olocicliche eteroiche. Presenta tuttavia diversi effetti collaterali e non \u00e8 comunque in grado di controllare le infestazioni successive, specie quelle che si svolgono sugli ospiti secondari, sui quali la comparsa degli afidi \u00e8 del tutto aleatoria. Le strategie pi\u00f9 efficaci, perci\u00f2, consistono nella lotta guidata o, meglio, nella lotta integrata, che si basano sul principio di intervenire quando la presenza degli afidi supera una soglia di tolleranza. Le soglie di intervento sono generalmente basate sulla frequenza dei germogli infestati, perci\u00f2 sono facilmente rilevabili contando le colonie presenti in un certo numero di piante.\nLa scelta dei principi attivi \u00e8 problematica per alcuni aspetti contrastanti, perci\u00f2 va ponderata al contesto in cui si opera. Alcuni insetticidi di contatto a largo spettro d'azione hanno in genere un'elevata efficacia, soprattutto per la scarsa mobilit\u00e0 degli afidi. Sono tali i piretroidi, i derivati della nicotina, il rotenone. Il loro impiego si limita per\u00f2 a casi di assoluta necessit\u00e0 per i seguenti motivi:\nIn generale l'uso di questi insetticidi va limitato ai casi in cui si verificano infestazioni di colonie che hanno sviluppato una resistenza intrinseca. Nell'ordinariet\u00e0 si ricorre perci\u00f2 all'uso di insetticidi endoterapici (translaminari, citotropici e sistemici). Questi principi attivi, infatti, agiscono soprattutto per ingestione, manifestano spesso una selettivit\u00e0 intrinseca perch\u00e9 non hanno effetto sugli insetti utili, sono efficaci anche in casi di distribuzione non uniforme e contro colonie protette. In commercio \u00e8 disponibile una vasta gamma di insetticidi endoterapici specifici o adatti alla lotta contro gli afidi, ma \u00e8 soggetta ad un forte dinamismo: in genere principi attivi di questo tipo restano in commercio per 10-15 anni, dopo di che vengono ritirati per ragioni normative o perch\u00e9 perdono nel tempo la loro efficacia. L'uso degli endoterapici va limitato per non indurre l'insorgenza della resistenza: un principio attivo va perci\u00f2 impiegato al massimo 1-2 volte l'anno ed \u00e8 raccomandata la rotazione fra pi\u00f9 principi attivi appartenenti a famiglie chimiche differenti.\nDi grande importanza e quasi sempre determinanti sono i fattori naturali di controllo, soprattutto gli insetti entomofagi. Fra i nemici degli afidi, i pi\u00f9 importanti sono i seguenti:\nNel controllo naturale, gli entomofagi sono in genere efficaci in tarda primavera, fino a determinare la scomparsa delle infestazioni in estate negli agrosistemi ben mantenuti. Con la lotta integrata pu\u00f2 essere perci\u00f2 necessario ricorrere ad uno o due trattamenti mirati contro le infestazioni precoci, lasciando ai fattori naturali il proseguimento del controllo. In alternativa si deve invece applicare la lotta biologica con metodo inondativo, ricorrendo a lanci di crisope. In caso di infestazioni localizzate e fortemente disperse, i migliori risultati si ottengono tuttavia con i sirfidi, in grado di disperdersi meglio nell'agrosistema.\nSistematica.\nSulla sistematica degli Aphididae vi sono due diverse interpretazioni. La prima, ricorrente soprattutto in vecchi schemi tassonomici, suddivide la superfamiglia degli Aphidoidea in due sezioni, distinguendo gli afidi ovipari (Adelgidae e Phylloxeridae) da quelli vivipari (esclusa la riproduzione sessuale). Quest'ultima, denominata \"Aphidoidea vivi-ovipara\", corrisponde agli Aphididae \"sensu lato\", ma viene suddivisa in famiglie, fra le quali si annoverano anche gli Aphididae \"sensu strictu\".\nUna classificazione pi\u00f9 moderna raggruppa invece gli afidi vivi-ovipari nell'unica famiglia degli Aphididae, suddivisa in sottofamiglie. L'inquadramento sistematico degli Aphididae \"sensu lato\" \u00e8 anch'esso controverso: un'interpretazione considera gli Aphididae l'unica famiglia compresa negli Aphidoidea, separando gli Adelgidi e i Fillosseridi in una superfamiglia a parte (\"Adelgoidea\" o \"Phylloxeroidea\"); l'altra, adottata in questa sede, raggruppa le tre famiglie nella stessa superfamiglia, quella degli Aphidoidea. In ogni modo la suddivisione interna \u00e8 ancora incerta in quanto in continua evoluzione e non del tutto condivisa. La tendenza \u00e8 quella di scorporare alcuni gruppi (secondo gli Autori considerati al rango di famiglia o sottofamiglia) in pi\u00f9 sottofamiglie, ciascuna rappresentata da pochi generi. Diverse fonti considerano a tutt'oggi il raggruppamento dei Drepanosiphinae molto pi\u00f9 vasto, comprendendo in esso undici delle sottofamiglie sottoelencate. Ne consegue che gli inquadramenti sistematici adottati anche nella letteratura pi\u00f9 recente sono piuttosto controversi. Fra le sottofamiglie citate nelle pubblicazioni compaiono le seguenti:\nDi queste, la pi\u00f9 importante per numero di specie \u00e8 quella degli Aphidinae, comprendente oltre 2000 specie. Le altre comprendono un numero variabile da poche decine a poche centinaia di specie."}
{"id": "459108", "revid": "62221", "url": "https://it.wikipedia.org/wiki?curid=459108", "title": "Afidi", "text": ""}
{"id": "459113", "revid": "809148", "url": "https://it.wikipedia.org/wiki?curid=459113", "title": "Chlamydomonas reinhardtii", "text": "Chlamydomonas reinhardtii \u00e8 un'alga eucariote unicellulare, di circa 10 \u00b5m di diametro, che si muove servendosi di due flagelli (lunghi circa 10 \u00b5m). Va precisato che non ha nulla a che fare con il batterio \"Chlamydia trachomatis\", responsabile della nota malattia venerea.\nCaratteristiche e ciclo vitale.\n\"C.reinhardtii\" \u00e8 molto presente nel suolo e nei bacini di acqua dolce. Presenta una parete cellulare, un ampio cloroplasto ed un apparato sensibile alla luce, detto \"eyespot\". In genere le varie specie di \"Chlamydomonas\" possono essere coltivate in un terreno minimo (con sali inorganici) in presenza di luce (per avviare la fotosintesi). Se somministrato acido acetico, possono crescere anche al buio.\n\"C.reinhardtii\" \u00e8 presente per la maggior parte sotto forma di cellule vegetative flagellate, aploidi, con 17 piccoli cromosomi (per un genoma di circa 100 milioni di paia di basi). Se le cellule perdono la fonte di azoto, si formano gameti aploidi. Ci sono due tipi sessuali, identici all'osservazione, chiamati \"mt(+)\" e \"mt(-)\", che possono fondere e formare uno zigote diploide. Lo zigote non \u00e8 flagellato, ma rimane dormiente nel suolo: se esposto alla luce, pu\u00f2 andare incontro alla meiosi, rilasciando quattro cellule aploidi flagellate, che riprendono la fase vegetativa.\n\"C.reinhardtii\" \u00e8 spesso chiamato \"lievito verde\", dal momento che \u00e8 fotosintetico (e quindi autotrofo), ma presenta caratteristiche molto simili a quelli dei lieviti (come \"Saccharomyces cerevisiae\"). Forma agevolmente colonie su piastra, presenta due tipi sessuali (pu\u00f2 crescere sia in forma aploide che diploide), permette l'analisi delle tetradi (scoperte proprio in \"Chlamydomonas\") durante la riproduzione e ha una crescita molto rapida (una generazione dura circa 5 ore). In condizioni di crescita ottimali, la cellula pu\u00f2 andare incontro anche a due o tre mitosi prima che le cellule figlie vengano rilasciate all'esterno della parete della cellula madre. All'analisi dell'osservatore, cos\u00ec, da un singolo evento riproduttivo sembrano essere prodotte 4-8 cellule figlie.\n\"C.reinhardtii\" come organismo modello.\nLa linea cellulare considerata \"wild-type\" per l'organismo \u00e8 chiamata c137 ed \u00e8 di tipo sessuale \"mt+\". La sua origine non \u00e8 certa, ma si crede che sia stata raccolta in un campo nel New England negli anni quaranta.\nSono noti molti mutanti di \"C. reinhardtii\". I mutanti sono uno strumento utile per studiare un gran numero di processi biologici, come: \nPer questi motivi, \"C.reinhardtii\" \u00e8 un organismo modello che sta raccogliendo sempre pi\u00f9 successo nella comunit\u00e0 scientifica: questa alga \u00e8 diventato infatti un piccolo caso scientifico, con oltre 100 grandi laboratori nel mondo che hanno iniziato ad usarlo nel giro di pochi anni. La sua attrattiva \u00e8 aumentata ulteriormente in seguito alla pubblicazione di dati riguardanti il suo genoma. Una prima parte di esso, infatti, \u00e8 stato diffuso nel febbraio 2003 dal \"Joint Genome Institute\" del Dipartimento dell'Energia americano. Sono disponibili le sequenze del genoma nucleare dell'organismo, quasi interamente completato, e quelle dei suoi mitocondri (~15.8 Kb) e dei cloroplasti (~200 Kb). \u00c8 inoltre disponibile un grande numero di cDNA di sequenze espresse e di ESTs.\nNegli studi di microfluidit\u00e0, \"C.reinhardtii\" \u00e8 l'archetipo del nuotatore \"puller\", ossia di quel tipo di microorganismi che, per nuotare, tirano il fluido verso di s\u00e9.\nTrasformazione di \"C. reinhardtii\".\n\"C. reinhardtii\" \u00e8 un organismo molto maneggevole in laboratorio: ci\u00f2 rende possibili numerose applicazioni biotecnologiche. \u00c8 infatti un organismo molto semplice da trasformare: la trasformazione pu\u00f2 avvenire attraverso ricombinazione omologa nel cloroplasto e non omologa nel nucleo. Il DNA nucleare viene comunemente trasformato attraverso elettroporazione. Il genoma del cloroplasto pu\u00f2 essere trasformato, invece, attraverso un approccio biobalistico, \"sparando\" microproiettili di DNA nell'organello. Tali procedure rappresentano infatti la via pi\u00f9 efficiente di trasformazione del cloroplasto. Ci\u00f2 \u00e8 probabilmente dovuto al fatto che il cloroplasto occupa pi\u00f9 della met\u00e0 del volume della cellula, fornendo cos\u00ec al proiettile un bersaglio molto ampio.\n\"C. reinhardtii\" come fonte pulita di idrogeno.\nGrazie anche alle sue caratteristiche di organismo modello per la genetica, numerosi sono i campi di ricerca che utilizzano questo microrganismo al fine di comprendere diversi processi biologici. Uno dei pi\u00f9 promettenti \u00e8 quello legato alla produzione di idrogeno, che prevede minime quantit\u00e0 di gas serra quali l'anidride carbonica. Infatti, qualora fosse possibile utilizzare la microalga per la produzione di grandi quantit\u00e0 di idrogeno a fini energetici tale sintesi richiederebbe sostanzialmente le due risorse energetiche primarie sulla terra: l'acqua e la luce.\nGi\u00e0 nel 1939 il ricercatore tedesco Hans Gaffron (1902-1979), allora alla University of Chicago, descrisse il metabolismo dell'idrogeno nelle alghe verdi unicellulari, scoprendo in quel caso la capacit\u00e0 da parte delle cellule di consumare l'idrogeno. Pi\u00f9 tardi (1942), lo stesso Gaffron scopr\u00ec che interrompendo la produzione fotosintetica di ossigeno temporaneamente, le alghe verdi erano in grado di attivare la produzione di idrogeno per un breve periodo prima che la produzione di ossigeno si ristabilisse. Tale reazione, catalizzata da una ferro-idrogenasi, avviene esclusivamente in anaerobiosi, condizione assolutamente necessaria in quanto l'enzima \u00e8 estremamente sensibile all'ossigeno. Questo elemento, infatti, \u00e8 in grado di inibirne sia il sito attivo dell'enzima che la sua espressione genica. Dal punto di vista biologico, la produzione di idrogeno sembra essere essenzialmente una \"valvola di sfogo\" per la cellula che, in assenza di ossigeno, si trova ad avere un eccessivo numero di elettroni presso i cloroplasti, scartandoli anche attraverso l'attivit\u00e0 della idrogenasi. Questo permette alla cellula di preservare la funzionalit\u00e0 del \"motore\" fotosintetico, salvandolo da un eccesso di potere riducente, e sintetizzando al contempo ATP, la principale fonte di energia utilizzata a livello cellulare.\nNei trent'anni successivi alla scoperta, molti ricercatori hanno cercato di chiarire ulteriormente i meccanismi che regolano la produzione di idrogeno da parte delle alghe. Negli ultimi anni, in particolare, il rinnovato interesse per le fonti energetiche rinnovabili ha dato ulteriore impulso alla ricerca in questo ambito, portando alla messa a punto di un primo metodo per rendere efficiente la produzione di idrogeno in \"C. reinhardtii\". La metodica, descritta nel 2000 da Anastasios Melis dell'Universit\u00e0 di Berkeley (California, USA), consiste nel privare il mezzo di coltura dello zolfo, un elemento fondamentale per il fotosistema II responsabile della fotolisi dell'acqua. Questa deprivazione porta, nel giro di circa 24 ore, ad una riduzione drastica della fotosintesi e, quindi, della produzione di ossigeno, fino a raggiungere le condizioni di anaerobiosi necessarie per attivare la produzione di idrogeno.. In queste condizioni, la coltura algale si trova in anaerobiosi alla luce, una situazione che permette non solo la sintesi dell'idrogenasi, ma anche un flusso costante di elettroni all'enzima stesso dovuto alla luce, che viene raccolta dai pigmenti che normalmente garantiscono la fotosintesi.\nIn ogni caso, la durata della sintesi di idrogeno resta un fattore limitante per eventuali produzioni su larga scala a partire dal microorganismo. Il principale motivo di tale brevit\u00e0 \u00e8 legato al fatto che nel caso della deprivazione di zolfo, la produzione di idrogeno dura al massimo una settimana, portando infine alla morte cellulare. Nel caso si utilizzi un mezzo di coltura completo, ovvero nelle condizioni in cui Gaffron e Rubin per primi osservarono questo fenomeno (1942), la produzione pu\u00f2 durare da qualche minuto ad un'ora circa, dopo i quali la cellula \u00e8 in grado di ripristinare la fotosintesi (e dunque la produzione di ossigeno).\nPer risolvere la questione, attualmente si stanno seguendo diverse strategie, fra le quali:\nCon ogni probabilit\u00e0, nessuno di questi approcci riuscir\u00e0 individualmente a risolvere il problema dell'aumento di produttivit\u00e0 di idrogeno in \"C. reinhardtii\", mentre una integrazione funzionale fra loro potrebbe portare ad un significativo miglioramento dei risultati attuali. In questo senso, la produzione industriale di idrogeno per via biofotolitica a partire da microalghe non pare essere nel prossimo futuro.\nIn teoria, la massima efficienza di conversione energetica della luce in prodotti del metabolismo in organismi fotosintetici \u00e8 del 10% considerando la completa radiazione luminosa (20% se si considera solo lo spettro della luce visibile). I migliori risultati prodotti in laboratorio, dunque con luce artificiale, sono di poco superiori al 3%, e sono stati recentemente pubblicati da un gruppo italiano del CNR di Firenze. Ad ogni modo, la prima produzione di idrogeno con alghe verdi condotta con luce solare, pubblicata dallo stesso gruppo, a parte dimostrare la possibilit\u00e0 di condurre questo processo con luce solare, ha anche riportato una notevole riduzione della produttivit\u00e0. A questo proposito, lo studio di fotobioreattori efficienti ed a basso costo, dedicati specificamente a questo processo, \u00e8 un elemento essenziale per la futuribilit\u00e0 e la riproduzione industriale di questa biotecnologia."}
{"id": "459114", "revid": "123291125", "url": "https://it.wikipedia.org/wiki?curid=459114", "title": "Xevious", "text": "Xevious \u00e8 un videogioco arcade prodotto da Namco, progettato da Masanobu End\u014d, e pubblicato nel 1982 (in occidente fu distribuito da Atari). Il gioco utilizza la piattaforma hardware Namco Galaga. Fu uno dei primi giochi sparatutto a scorrimento verticale, e influenz\u00f2 i giochi successivi del genere. La grafica era rivoluzionaria, con sprite renderizzati e dettagliati anche grazie all'uso accurato di colori, ombre e della tecnica del \"palette shifting\". \u00c8 possibile che \"Xevious\" sia stato anche il primo videogioco arcade ad avere un proprio spot televisivo.\nModalit\u00e0 di gioco.\nIl giocatore utilizza un joystick a otto direzioni per pilotare un'astronave da combattimento chiamata Solvalou, sopra un ambiente terrestre a scorrimento costante verso l'alto. Due tasti consentono di fare fuoco con un laser di prua e sganciare bombe per colpire gli obiettivi di terra o di mare. Le bombe si possono centrare sul bersaglio grazie a un mirino posto pi\u00f9 avanti del muso dell'astronave, a distanza fissa.\nI nemici sono macchinari alieni, solitamente con forme geometriche e di colore grigio.\nContro la Solvalou fanno fuoco astronavi nemiche di diversi tipi, letali anche in caso di scontro, e difese contraeree sia mobili che stanziali. In alcune aree compaiono gigantesche astronavi-madre ottagonali, chiamate Andor-Genesis, che il giocatore pu\u00f2 distruggere del tutto solo colpendole ripetutamente con le bombe nel loro nucleo centrale; costituiscono l'unico caso di oggetti volanti vulnerabili alle bombe.\nTra i nemici ci sono anche specchi volanti e rotanti, denominati Bacula, che attraversano lo schermo e si possono soltanto evitare in quanto indistruttibili; e cupole sotterranee invisibili, che si possono individuare solo perch\u00e9 il mirino cambia colore quando le rileva.\nA differenza di altri arcade classici, \"Xevious\" non ha veri e propri livelli distinti; il movimento della Solvalou attraversa, senza interruzioni, 16 aree, dopodich\u00e9 il gioco ricomincia dall'area 7 e cos\u00ec all'infinito. \nIl territorio sorvolato \u00e8 costituito perlopi\u00f9 da foresta e prato, con strade, aeroporti e qualche superficie acquatica. A un certo punto nel gioco, la Solvalou sorvola le linee di Nazca.\nLe vite che inizialmente il giocatore ha a disposizione sono 3, senza punti ferita. Vite extra vengono guadagnate al raggiungimento di determinati punteggi.\nNel gioco si trovano nascoste alcune bandierine, che fuoriescono se il giocatore vi spara sopra con le bombe: ve ne \u00e8 una per esempio presso il primo fiume, mentre un'altra \u00e8 in prossimit\u00e0 delle linee di Nazca. Ogni bandierina raccolta fornisce una vita supplementare.\nColonna sonora.\nLa musica porta la firma della compositrice Yuriko Keino.\nAccoglienza.\n\"Xevious\" fu distribuito in tutto il mondo. In Giappone divenne un vero e proprio oggetto di culto. I musicisti Haruomi Hosono e Keisuke Kuwata resero omaggio al gioco, in particolare Hosono produsse un album di musica tratta dai videogiochi Namco, in cui \"Xevious\" era il pezzo centrale. Nel booklet di un successivo singolo, Hosono incluse un racconto di fantascienza ambientato nel mondo di \"Xevious\".\nAll'originale si sono ispirati molti seguiti, remake e spin off, nessuno dei quali ha ottenuto un successo paragonabile all'originale:\nIl gioco originale appare in diverse raccolte \"Namco Museum\".\n\u00c8 inoltre incluso in \"Ridge Racer 7\" come mini-gioco all'avvio della partita o selezionabile dai menu di gioco."}
{"id": "459115", "revid": "6066", "url": "https://it.wikipedia.org/wiki?curid=459115", "title": "T. Manlio Torquato", "text": ""}
{"id": "459117", "revid": "339392", "url": "https://it.wikipedia.org/wiki?curid=459117", "title": "Fjodor Dostojevskij", "text": ""}
{"id": "459119", "revid": "6066", "url": "https://it.wikipedia.org/wiki?curid=459119", "title": "Pirro d'Epiro", "text": ""}
{"id": "459126", "revid": "116630253", "url": "https://it.wikipedia.org/wiki?curid=459126", "title": "Shoot 'em up", "text": "Lo shoot 'em up \u00e8 un sottogenere dei videogiochi d'azione sparatutto divenuto estremamente famoso tra l'inizio degli anni ottanta e la met\u00e0 degli anni novanta.\nCome il nome suggerisce (traducibile dall'inglese come \"spara a tutti\"), la caratteristica saliente di queste produzioni \u00e8 l'atto di \"fare fuoco\" su qualcuno o qualcosa.\nQuesto tipo di videogiochi ha tipicamente un ritmo frenetico e si basa sul combattimento massiccio con armi a distanza contro orde numerose di nemici. Il giocatore prende solitamente il controllo di un veicolo solitario, volante o di superficie, e deve sparare praticamente a tutto ci\u00f2 che incontra sullo schermo.\nInizialmente il termine \"shoot 'em up\" era sinonimo di \"shooter\" o sparatutto, in quanto sono il primo tipo di sparatutto affermatosi; in seguito, con la diffusione di sottogeneri pi\u00f9 complessi, come lo sparatutto in prima persona, con \"shoot 'em up\" si \u00e8 passati a indicare il sottogenere tradizionale.\nUno shoot 'em up non \u00e8 mai in prima persona.\nPer riferirsi agli shoot 'em up viene usato anche l'acronimo shmup. \nIn Giappone si usa anche l'abbreviazione STG, derivata dal termine \"shooting game\".\nStoria.\n\u00c8 uso comune indicare in \"Spacewar!\" il capostipite del genere anche se non ebbe ampia diffusione se non tra i laboratori informatici del tempo e con qualche cabinato da sala. Fu solo con \"Space Invaders\" della Taito che gli sparatutto ebbero la loro consacrazione dinnanzi al pubblico mondiale. Nei primi esemplari di questo genere di giochi il giocatore poteva muoversi solo su una linea orizzontale, spesso su un fondale statico, e per proseguire nel gioco era necessario distruggere ondate successive di nemici.\nQueste limitazioni furono superate ben presto e il genere si evolse sia con miglioramenti grafici che di gameplay con i cosiddetti sparatutto a scorrimento (\"scrolling shooter\" in inglese) in cui il velivolo (astronave o aereo, ma anche altro visto che l'elemento sci-fi lasci\u00f2 il passo anche ad altre tematiche come il fantasy) poteva ora muoversi con totale libert\u00e0 per le due dimensioni, lottando contro nemici che a loro volta non si presentavano pi\u00f9 in forma di ondata ma sfruttavano ogni angolo dello schermo apparendo anche alle spalle del giocatore.\nPraticamente quasi tutti gli sparatutto di questo genere avevano alla fine di ogni livello un boss molto pi\u00f9 resistente e pericoloso dei nemici normali. Durante questa et\u00e0 dell'oro dello shoot 'em up ogni sistema casalingo aveva i suoi esponenti del genere (sia conversioni arcade sia titoli esclusiva) tanto che stilare una lista completa richiederebbe l'inserimento di diverse migliaia di titoli. In seguito la fama di questi giochi \u00e8 andata via via scemando, nonostante l'evoluzione delle meccaniche continui tuttora, sopravvivendo ormai come genere di estrema nicchia grazie a sporadiche produzioni sia indipendenti che industriali e allo zoccolo duro degli appassionati.\nCategorie.\n\u00c8 possibile tracciare a grandi linee degli insiemi in cui inserire le differenti tipologie di shoot'em up, ma \u00e8 necessario tenere presente che non sempre esistono delle barriere nette tra un sottogenere e l'altro, tanto che spesso le differenze sono riscontrabili solo per piccoli ma importanti particolari nel gameplay.\nSparatutto a schermata fissa.\nSi definiscono con questo termine quegli shoot 'em up in cui il mezzo controllato dal giocatore si muove su uno sfondo immobile. A questo insieme di giochi appartengono i titoli che sono entrati nella storia come \"Space Invaders\", \"Asteroids\" e \"Galaxian\". Sebbene questo genere sia stato presto abbandonato in favore degli sparatutto a scorrimento, sono stati occasionalmente pubblicati remake come \"\" o \"Space Invaders Extreme\".\nSparatutto a scorrimento.\nNello shoot 'em up a scorrimento verticale e/o orizzontale si ha uno sfondo in movimento in grado di dare maggiore dinamicit\u00e0 al gioco. Sono stati prodotti sia sparatutto a scorrimento orizzontale (vista dal fianco) che verticale (con vista dall'alto) che misti: esempio pratico di quest'ultima categoria \u00e8 il famoso \"Salamander\", che presenta livelli sia a scorrimento orizzontale che verticale. In alcune produzioni come \"Defender\", lo scrolling pu\u00f2 subire variazioni per esempio scorrendo da sinistra a destra per poi cambiare da destra verso sinistra. Nella maggior parte dei casi lo scrolling orizzontale procede da sinistra a destra, mentre quello verticale dal basso all'alto.\nRun 'n' gun.\nSebbene il \"run 'n' gun\" sia concettualmente simile allo sparatutto a scorrimento verticale e/o orizzontale, se ne differenzia per alcune caratteristiche salienti.\nCome il nome suggerisce, nel run 'n' gun si \"corre e spara\", nel senso che si controlla non pi\u00f9 un mezzo attraverso un livello in continuo avanzamento ma un personaggio appiedato con varie possibilit\u00e0 di movimento (salto, schivata) e spesso anche in grado di fermarsi. L'eventuale presenza di salti e ripiani scorrevoli rende spesso i titoli parzialmente appartenenti al genere platform; un esempio pratico \u00e8 \"Metal Slug\". \n\"Commando\", \"Alien Syndrome\", \"Out Zone\", \"Turrican\", \"Shock Troopers\", \"Cuphead\" sono solo alcuni degli esponenti di questa prolifica categoria.\nDanmaku.\nA prima vista un non \u00e8 distinguibile da un classico sparatutto a scorrimento o da un run 'n' gun finch\u00e9 non si comincia a giocare. A questo punto ci si accorge subito dell'enorme quantitativo di proiettili che invadono lo schermo fin dai primi istanti di gioco: \"danmaku\" in giapponese significa infatti \"cortina di proiettili\". Portare a termine questi giochi non \u00e8 un'impresa semplice in quanto si tratta di produzioni con un'elevata difficolt\u00e0 intrinseca, che necessitano di notevoli abilit\u00e0 e anche di non sempre di facile reperibilit\u00e0. \"Batsugun\" \u00e8 generalmente considerato l'anello di congiunzione tra lo shooter classico e il danmaku: sono molti i titoli appartenenti al genere dei danmaku, inclusa la serie \"Touhou Project\", ma sicuramente il gioco che pi\u00f9 ha contribuito ad accrescere la fama di questo insieme di giochi \u00e8 stato \"Dodonpachi\" insieme ai suoi innumerevoli sequel, prequel e spin-off. All'estero i danmaku sono conosciuti anche come \"manic shooter\" (ingl. \"sparatutto frenetico\") oppure \"bullet hell\" (\"inferno di proiettili\")."}
{"id": "459127", "revid": "486946", "url": "https://it.wikipedia.org/wiki?curid=459127", "title": "Premio Nobel per la medicina e la fisiologia", "text": ""}
{"id": "459131", "revid": "34392", "url": "https://it.wikipedia.org/wiki?curid=459131", "title": "User-friendly", "text": ""}
{"id": "459133", "revid": "1543377", "url": "https://it.wikipedia.org/wiki?curid=459133", "title": "Maine Coon", "text": "Il Maine Coon \u00e8 una razza naturale a pelo semilungo. Il nome di questo gatto significa \"procione del Maine\".\nStoria.\nIl Maine Coon \u00e8 una delle pi\u00f9 antiche razze naturali del Nord America, tanto da essere considerato generalmente come nativo dello Stato del Maine, di cui \u00e8 il gatto ufficiale. Il suo nome deriva dal Maine, lo Stato della Nuova Inghilterra in cui veniva avvistato, e da \"raccoon\", orsetto lavatore in inglese, per via della sua coda molto simile a quella di un procione.\nMolteplici sono le leggende che circondano l'origine di questo particolare gatto. La pi\u00f9 diffusa all'inizio del secolo narrava che per le orecchie grandi e pelose e provviste di ciuffi e la coda grossa e inanellata, il Maine Coon fosse il risultato di un incrocio tra una lince e un orsetto lavatore. L'ipotesi, ovviamente assurda, ha comunque contribuito ad alimentare le numerose storie che si tramandano su questa razza. C'\u00e8 anche chi a tutti i costi ha voluto conferire un'aura regale a questo gatto \"rustico\", facendolo addirittura discendere da sei gatti d'Angora che la regina Maria Antonietta, durante la rivoluzione francese, avrebbe messo in salvo inviandoli a Wiscasset, nello Stato statunitense del Maine.\nLe origini del Maine Coon hanno creato cos\u00ec tantissime leggende e congetture, nessuna delle quali pu\u00f2 essere provata. La teoria pi\u00f9 probabile, anche se la meno pittoresca, indicherebbe il Maine Coon come il risultato di un incrocio tra gatti a pelo corto e gatti a pelo lungo d'oltremare. Secondo alcuni il Maine Coon avrebbe antenati tra i gatti nordici, i progenitori del gatto delle foreste norvegesi; in effetti, il gatto selvatico (\"Felis silvestris\") in Nordamerica non \u00e8 presente. Secondo altri, invece, l'origine del Maine Coon risalirebbe al periodo della colonizzazione, quando le navi dei coloni provenienti da tutto il mondo attraccavano sulle coste americane del nord-est, portando al seguito dei gatti per far strage di topi.\nErano gatti di ogni risma, che i marinai dell'epoca apprezzavano pi\u00f9 o meno a seconda della loro maggiore o minore capacit\u00e0 di cacciare topi piuttosto che per la loro maggiore o minore bellezza. \u00c8 per\u00f2 assai probabile che, fra quei gatti, tutti uguali e tutti diversi, ci fosse anche qualche antenato degli attuali gatti d'America. Non \u00e8 da escludersi un eventuale contributo genetico delle linci \"Lynx rufus\" e \"Lynx canadensis\", vista la somiglianza e la piccola taglia di queste linci. Tuttavia a causa della divergenza tra i genomi di lince e gatto la possibilit\u00e0 di un incrocio \u00e8 improbabile. \nLa prima segnalazione ufficiale di un Maine Coon risale al 1861, con una menzione da parte della signora Pierce di un gatto bianco e nero chiamato \"Captain Jenks of the Horse Marines\". In Italia il Maine Coon compare solo nel 1986 su un mensile del settore; da allora la diffusione della razza \u00e8 in continua espansione e i Maine Coon sono ormai protagonisti di successo nelle esposizioni feline.\nCaratteristiche.\nI Maine Coon sono gatti imponenti il cui peso varia nei maschi da 7 a 10\u00a0kg e nelle femmine da 5 a 7\u00a0kg.\nI Maine Coon erano gi\u00e0 apprezzati pi\u00f9 di un secolo fa per la loro forza, bellezza e capacit\u00e0 di adattarsi ai rigidi inverni della Nuova Inghilterra. Tutto del Maine Coon indica il suo adattamento a un clima duro. Il corpo \u00e8 grande, lungo, rettangolare e muscoloso con ossatura solida. Inoltre il petto largo e il collo forte e muscoloso, specialmente nei soggetti maschi, conferiscono al gatto un aspetto di robustezza e di potenza. Il mantello lucido, pesante e resistente all'acqua, non \u00e8 uguale a quello di nessun'altra razza. Il pelo pi\u00f9 lungo sulla gorgiera, lo stomaco e le gambe posteriori lo ripara dal bagnato e dalla neve mentre quello pi\u00f9 corto sulla parte posteriore e sul collo lo difende dal groviglio del sottobosco (nel Maine Coon un pelo di lunghezza omogenea \u00e8 un difetto).\nLa coda lunga e folta, che il gatto avvolge intorno a s\u00e9 quando si raggomitola per dormire, lo protegge dagli inverni freddi. Le sue orecchie sono pi\u00f9 pelose sia all'interno che sulle punte, per preservarlo dal freddo, e mobili, per meglio captare i suoni della foresta, rispetto a quelle di altre razze. Le zampe grandi, rotonde, con ciuffi di pelo, servono come \"pattini da neve\". I loro occhi e le loro orecchie sono grandi per migliorare vista e udito, utili nella caccia e nello sfuggire ai predatori. Il muso relativamente lungo e squadrato gli permette di afferrare con facilit\u00e0 la preda e bere l'acqua da fiumi o pozze. Tutti i colori sono accettati eccetto: \"chocolate cinnamon\", \"lilac\", \"fawn\" in qualunque combinazione (\"tabby\", con o senza bianco) e fattore \"colourpoint\".\nSpesso il Maine Coon viene confuso con il norvegese delle foreste. Da quest'ultimo si distingue per lo \"stop\" del naso, ossia il norvegese delle foreste ha una canna nasale perfettamente dritta, mentre quello del Maine Coon ha una curva che gli conferisce il caratteristico profilo; nel Norvegese la testa \u00e8 triangolare e non squadrata; gli arti posteriori sono pi\u00f9 lunghi degli anteriori.\nComportamento.\nSebbene il Maine Coon sia essenzialmente una specie abituata all'aria aperta, con la convivenza con l'uomo si \u00e8 adattato anche a vivere in casa. Ha un ottimo carattere, si presenta molto attivo e curioso, abitudinario, ideale per la compagnia con le persone (in particolare anziani e bambini), evitando praticamente sempre di graffiare o soffiare. Amano giocare ai giochi pi\u00f9 impensabili per un gatto, anche il riporto della pallina.\nCure.\nIl Maine Coon \u00e8 un gatto particolarmente robusto, muscoloso e non necessita di molte cure, se non di alcuni accorgimenti che per\u00f2 risultano fondamentali per consentirgli di vivere al massimo la propria vita. La caratteristica principale \u00e8 la grande quantit\u00e0 di pelo che \u00e8 necessario spazzolare di tanto in tanto per toglierne il surplus.\nIl Maine Coon \u00e8 anche un gatto che dispone di un certo appetito, commisurato con la sua forma fisica e con il suo aspetto imponente, che necessita di continui rifornimenti di energia. Per il Maine Coon \u00e8 consigliata una dieta varia che gli consenta di integrare la sua dieta naturale \"selvatica\" a degli integratori.\nA livello di salute nel Maine Coon si riscontra, oltre alle normali patologie feline, una predisposizione nei confronti della cardiomiopatia ipertrofica. La cardiomiopatia ipertrofica ereditaria (HCM) \u00e8 una malattia genetica del cuore caratterizzata da una ipertrofia (ispessimento) asimmetrica del ventricolo sinistro (SV) che coinvolge generalmente il setto interventricolare, anche se talvolta pu\u00f2 interessare l\u2019intero ventricolo sinistro (Klues et al., 1995). Occorre per\u00f2 ricordare che tale patologia \u00e8 comunque presente tra i felini di ogni razza in una misura intorno al 4-5% o pi\u00f9 in razze quali Ragdoll o Bengala. La percentuale di Maine Coon malati di HCM \u00e8 invece stata stimata intorno al 7-8%. \u00c8 stata individuata una mutazione responsabile della HCM nel Maine Coon, la mutazione A31P, che \u00e8 per esso specifica.\n\u00c8 importante porre in evidenza che essere positivi alla mutazione non vuol dire per il Maine Coon sviluppare necessariamente la HCM. Gli omozigoti positivi alla mutazione A31P hanno infatti una percentuale maggiore rispetto agli eterozigoti ed agli omozigoti negativi di sviluppare HCM (50-70% in pi\u00f9). Gli eterozigoti alla mutazione A31P hanno una percentuale lievemente maggiore o uguale (a seconda degli studi) agli omozigoti negativi di sviluppare HCM. Tuttavia, anche gli omozigoti negativi alla mutazione A31P possono ammalarsi di HCM, in quanto oltre alla A31P possono essere presenti altre mutazioni non ancora conosciute. Tuttavia, fattori genotipici, metabolici, sessuali e addirittura alimentari possono influenzare lo sviluppo della HCM, favorendola o contrastandola.\n\u00c8, pertanto, importante per chi si appresta a introdurre nella propria vita un piccolo Maine Coon che i genitori di tale gatto siano testati geneticamente e tramite Ecocardio per la HCM. A tal proposito l'Associazione Nazionale Felina Italiana obbliga tutti i suoi allevatori a testare i riproduttori per tale patologia e pone in evidenza nei pedigree delle loro discendenze i risultati degli esami.\nAlimentazione.\nIl Maine Coon \u00e8 un gatto di ottimo appetito: ha bisogno di alimentarsi molto bene. La sua mole gli impone un apporto calorico importante; sin da cucciolo \u00e8 opportuno alimentarlo con una dieta varia e con l'ausilio di integratori. Il Maine Coon \u00e8 comunque un ottimo cacciatore: proprio per questo c'\u00e8 chi afferma che la miglior dieta sia una dieta primitiva."}
{"id": "459135", "revid": "2014155", "url": "https://it.wikipedia.org/wiki?curid=459135", "title": "Frondarola", "text": "Frondarola \u00e8 una frazione del comune di Teramo, sita a 6\u00a0km dal capoluogo, a un'altitudine di 483\u00a0m s.l.m.; ha circa 600 abitanti.\nGeografia fisica.\nIl paese, sede di un antico castello, sorge sullo spartiacque tra le valli del Vomano e del Tordino, con vista sulla catena del Gran Sasso d'Italia, sui Monti della Laga e sulle colline del pescarese e dell'ascolano e dominante il paesaggio collinare aprutino.\nStoria.\nDiversi sono stati i nomi utilizzati nell'antichit\u00e0: Fornarolo, Forarolo, Frontariolo, Frontarola.\nSecondo alcuni storici il nome deriverebbe dalla famiglia dei Furno (quindi il nome Furnarolo).\nRinvenimenti archeologici dimostrano che il paese era gi\u00e0 abitato ai tempi dei Romani.\nIl primo documento ufficiale che attesta l'esistenza di questo paese \u00e8 un documento pubblico del 1076, con il quale il conte Trasmondo di Sifredo lo don\u00f2 alla chiesa aprutina (di Teramo).\nNel 1156, Teramo fu distrutta dalle truppe del conte Roberto di Loritello.\nFu allora che i nobili fuggirono dalla citt\u00e0 e si rifugiarono nelle localit\u00e0 limitrofe.\nNel 1239 a Berardo di Fornarolo venne affidata la custodia di uno degli oltre 5000 prigionieri catturati da Federico II nella battaglia di Cortenuova.\nSuccessivamente la potente famiglia dei Melatino si trasfer\u00ec a Frondarola e nell'anno 1341 risultano i feudatari principali di quella zona, insieme ai di Fronto per alcune quote nella prima met\u00e0 del sec. XIV.\nNel 1371 Matteo di Roberto, facente parte della stessa famiglia dei Melatino, fece iniziare la costruzione di una rocca (o castello).\nAppartenne per qualche tempo anche alla famiglia teramana dei De Lellis che acquist\u00f2 la met\u00e0 del castello nel 1415 dai di Aquilano e che, trasferitasi nel chietino e poi a Napoli, diede i natali a San Camillo.\nNel 1424, i documenti attestano che il castello era passato alla famiglia degli Acquaviva di Atri.\nNel castello di Frondarola si rifugiarono persone ostili a Teramo che il 7 aprile 1459 fu costretta a mandare soldati per sedare le ostilit\u00e0. La scaramuccia volse a favore di coloro che erano stanziati nel castello di Frondarola.\nVi furono anche dei morti.\nTeramo riprov\u00f2 con maggiori forze, espugn\u00f2 il castello, lo depred\u00f2 e lo distrusse in buona parte.\nIl 5 marzo 1470 il Re Ferdinando I d'Aragona diede la facolt\u00e0 a Teramo di salvare o distruggere il castello. La decisione dei teramani fu quella di distruggerlo.\nProbabilmente gli abitanti di Frondarola chiesero la protezione dei duchi di Aquaviva di Atri, la cui presenza la si ritrova nel 1481, anche se la presenza dei duchi dura un breve periodo.\nNel 1505, quando si concluse la guerra fra aragonesi e francesi, Frondarola torn\u00f2 sotto Teramo insieme con altre ventisette frazioni.\nI resti del diruto castello erano visibili fino alla prima met\u00e0 del Novecento. Poi il pietrame fu utilizzato per il restauro della chiesa parrocchiale e di altre case del paese.\nNel 1958, nel luogo ove sorgeva la rocca, fu costruito il grande edificio delle scuole elementari. Durante le escavazioni delle fondamenta, fu ritrovato lo scheletro di un gigantesco guerriero.\nNel 1960 fu asfaltata la strada che conduce al paese e fu eseguito un altro restauro della chiesa.\nMonumenti.\nChiesa parrocchiale del Santissimo Salvatore.\nFu costruita prima del 1330. Nel 1860 fu completato il campanile a torre, nello stile tipico slanciato delle chiese marchigiane e teramane. La chiesa ha navata unica barocca, con altare maggiore dedicato al santo. L'esterno \u00e8 piuttosto semplice, dove spicca il campanile in mattoni. Sopra la cella campanaria vi \u00e8 una lanterna a tamburo con cuspide, tipico delle chiese come il Duomo di Teramo e di Atri.\nChiesa della Madonna delle Grazie.\nLa piccola chiesa \u00e8 del 1658, sorta come cappella nobile dei Cozzi. Ha pianta rettangolare a navata unica, con muratura di pietra. La facciata ha un portale con lunetta spoglia, e un minuscolo rosone a raggi. Il campanile centrale \u00e8 a vela."}
{"id": "459136", "revid": "767487", "url": "https://it.wikipedia.org/wiki?curid=459136", "title": "Catfish Rising", "text": "Catfish Rising \u00e8 un album della band progressive rock inglese Jethro Tull, pubblicato nel 1991.\nIl disco.\nLe registrazioni di questo album cominciarono nel dicembre 1990, in seguito al tour di \"Rock Island\". L'intenzione di Anderson era quella di abbandonare il suono dei sintetizzatori che aveva caratterizzato i dischi degli anni ottanta e registrare pezzi meno impegnati, pi\u00f9 leggeri e umoristici. Per raggiungere quest'obiettivo gli strumenti acustici si presentavano molto pi\u00f9 adatti e particolarmente presente \u00e8 il mandolino.\nIl risultato \u00e8 un disco con reminiscenze \"blues\", quasi sulle tracce di \"This Was\", anche se lo stesso Anderson ha pi\u00f9 volte sostenuto che non era assolutamente questa la sua intenzione.\nL'album contiene 13 tracce, in realt\u00e0 ne sono state registrate altre 5: \"Night in the Wilderness\" \u00e8 stata inserita nel singolo \"This Is Not Love\" e successivamente nella versione rimasterizzata del 2006 di Catfish Rising, mentre \"Truck Stop Runner\", \"Rosa on the Factory Floor\", \"Piece of Cake\" e \"Silver River Turning\" sono state pubblicate con l'uscita di \"Nightcap\" nel 1993.\nNella versione rimasterizzata del 2006 \u00e8 stata anche inserita come bonus track una versione live di \"Jump Start\" eseguita in un concerto nel 1987\nTracce.\nTutte le canzoni sono state scritte da Ian Anderson."}
{"id": "459142", "revid": "106456", "url": "https://it.wikipedia.org/wiki?curid=459142", "title": "Pierre de Lancre", "text": "Biografia.\nNacque in una famiglia di origini basche arricchitasi col commercio. Si rec\u00f2 in Italia per compiere gli studi di giurisprudenza ed ebbe modo di conoscere Giovanni Battista Della Porta. Nel 1579 acquis\u00ec il titolo di dottore a Torino. Comp\u00ec nuovamente un viaggio in Italia e, in seguito, si rec\u00f2 a Praga. Divenne consigliere al Parlamento di Bordeaux. Nel 1588 spos\u00f2 la nipote di Montaigne. Al matrimonio segu\u00ec un ulteriore viaggio in Italia durante il quale ebbe modo di assistere a vari esorcismi: probabilmente, \u00e8 durante quest'ultimo viaggio che matur\u00f2 la convinzione che i demoni fossero onnipresenti. Al suo ritorno a Bordeaux si dedic\u00f2 alla stesura del suo \"Tableau de l'inconstance et instabilit\u00e9 de toutes choses...\", pubblicato a Parigi nel 1607. Con quest'opera de Lancre attirer\u00e0 l'attenzione del re Enrico IV, il quale lo incaricher\u00e0, nel 1609, di condurre delle indagini sui presunti casi di stregoneria nel Labourd (la parte occidentale dei Paesi Baschi). Sar\u00e0 coadiuvato da Jean d'Espagnet. Nel Labourd i due fecero regnare un terrore tale da incitare la popolazione basca locale a rifugiarsi in Spagna. Lo stesso de Lancre si occupava degli interrogatori e un numero considerevole delle 500 persone da lui interrogate fin\u00ec sul rogo."}
{"id": "459146", "revid": "543022", "url": "https://it.wikipedia.org/wiki?curid=459146", "title": "Raffaele De Nobili", "text": "Fu sindaco della Spezia, Cavaliere della Corona d'Italia, Medaglia d'Oro alla Memoria per i Benemeriti della Salute Pubblica.\nBiografia.\nRaffaele De Nobili \u00e8 figlio del notaio Giovanni Battista De Nobili (1794\u20131831) della stirpe di Vezzano e della nobildonna Maddalena dei marchesi Ollandini della Rocchetta.\nNel 1867 ottenne per meriti il posto di Segretario comunale della Spezia e nell'aprile del 1884 fu eletto Sindaco della citt\u00e0. \nPer la legge elettorale del tempo venne nominato sindaco facente funzione. A nominare poi il Primo Cittadino era il Re che quasi sempre confermava nella carica il sindaco facente funzione. \nDunque, accedere alla massima poltrona spezzina per Raffaele era solo una formalit\u00e0, giacch\u00e9 presto da Roma sarebbe arrivata la nomina.\nLui, per\u00f2, soffriva di fegato e nell\u2019estate del 1884 si rec\u00f2 a Montecatini Terme per curarsi. Mentre \u00e8 l\u00e0 con la famiglia, l'epidemia di colera che stava colpendo gran parte d'Italia, e fino a quel momento aveva tenuto i suoi germi a mollo nel fondo dei tanti fiumetti e canali di La Spezia, viene a galla e la citt\u00e0 ne \u00e8 gravemente colpita.\nNel drammatico frangente il sindaco non c\u2019\u00e8 e la stampa lo maledice per l\u2019assenza che privava la citt\u00e0 del comando in un momento cos\u00ec delicato. Ma De Nobili, cosciente della drammatica situazione, torna portandosi dietro la moglie, Luigia Federici. Di nuovo in citt\u00e0, pur consapevole del rischio cui si esponeva per la sua gi\u00e0 malferma salute, Raffaele si prodiga al massimo: visita in prima persona gli infermi, li trasporta nei lazzaretti, li assiste fino a che non si contagiano lui e Luigia il 4 settembre. \nLa notizia fu subito diramata dalla stampa, che segu\u00ec con apprensione il breve decorso della malattia. La mattina del 5 settembre 1884 spir\u00f2, mentre la moglie Luigia si salv\u00f2.\nFu anche console onorario di Spagna fino alla morte.\nCon decreto 9 ottobre 1882, Raffaele fu nominato Cavaliere dell'Ordine della Corona d'Italia.\nCon decreto 15 novembre 1884 il Governo confer\u00ec a Raffaele De Nobili Medaglia d'Oro alla Memoria per i Benemeriti della Salute Pubblica, \"essendo egli [...] caduto vittima del suo dovere durante la invasione della epidemia colerica in cotesta citt\u00e0, e mentre con nobilissimo esempio di coraggio e di abnegazione, compiendo l'ufficio di Sindaco, dedicava tutto s\u00e9 stesso in sollievo dei proprii concittadini\".\nIl Comune della Spezia gli ha dedicato una via del centro cittadino tra via Gramsci e Piazza Cavour (\"Piazza del Mercato\")."}
{"id": "459149", "revid": "14002", "url": "https://it.wikipedia.org/wiki?curid=459149", "title": "Encicliche", "text": ""}
{"id": "459167", "revid": "767487", "url": "https://it.wikipedia.org/wiki?curid=459167", "title": "A Little Light Music", "text": "A Little Light Music \u00e8 un doppio album \"live\" (ristampato su unico CD) della band progressive rock inglese Jethro Tull, pubblicato nel 1992.\nIl disco.\nTutte le tracce dell'album sono prese dal tour europeo che i Jethro Tull effettuarono nel maggio 1992. Pezzi acustici e pezzi rock si alternano e si notano fortemente i seri problemi vocali di Anderson avuti dal tour di Under Wraps in poi. Probabilmente anche per questo motivo alcuni pezzi come \"Living in the past\", \"Look Into the Sun\", e \"Pussy Willow\" sono stati portati in scena esclusivamente strumentali.\nFra le varie tracce \u00e8 stata inserita anche \"John Barleycorn\", canzone tradizionale inglese resa famosa dai Traffic."}
{"id": "459169", "revid": "300067", "url": "https://it.wikipedia.org/wiki?curid=459169", "title": "Nick Van Exel", "text": "Biografia.\nHa un figlio che anch'egli si chiama Nickey, nato tra il 1991 e il 1992, che il 2 febbraio 2013 ha ricevuto una condanna a 60 anni di carcere per avere sparato e ucciso un amico.\nCaratteristiche tecniche.\nSoprannominato \"Nick The Quick\" per la sua velocit\u00e0, era in grado di fare ottimi passaggi dietro la schiena. Era molto bravo a tirare da 3 punti e la sua tecnica di tiro prevedeva un rilascio molto rapido del pallone. Era anche in grado di andare a canestro e scaricare palloni per i compagni. Nel corso della sua carriera \u00e8 stato limitato dal proprio carattere difficile.\nCarriera.\nIl college e i Lakers.\nVan Exel frequenta il college alla University of Cincinnati, giocando brillanti stagioni e portando la squadra fino alle Final Four. La sua fama al di fuori del campo non \u00e8 impeccabile, e con alcune defezioni ai provini personali prima del draft del 1993, le sue quotazioni scendono molto. Viene cos\u00ec selezionato al secondo giro del draft con la 37\u00aa chiamata assoluta da parte dei Los Angeles Lakers. Arriva ai Lakers in uno dei periodi peggiori della storia della franchigia, ovvero dopo il ritiro di due stelle del calibro di Magic Johnson e James Worthy. Nel suo primo anno, la franchigia \u00e8 giovane ed inesperta, e si muove intorno a Vlade Divac; per la prima volta dopo anni non arrivano i play-off nonostante Van Exel dia un contributo importante.\nL'anno dopo, con l'arrivo di Cedric Ceballos, i Lakers migliorano notevolmente, tornando anche ai play-off; in una serie che causa una grande sorpresa, i Lakers eliminano una delle favorite della Western Conference, i Seattle SuperSonics; al secondo turno si devono per\u00f2 arrendere ai San Antonio Spurs di David Robinson. Nella stagione 1995-96 arriva la grande sorpresa del ritorno in campo di Magic Johnson. I Lakers tornano ad essere una delle squadre pi\u00f9 seguite degli Stati Uniti, ma questo non piace molto a Van Exel. Infatti il suo ruolo \u00e8 per molti lati coincidente a quello di Johnson e il suo minutaggio cala di parecchio, e tra l'altro i rapporti con Johnson non sono stati per niente dei migliori. A tutto ci\u00f2 si aggiunge il fatto che rispetto all'anno prima i Lakers in post season peggiorano il loro bilancio, perdendo al primo turno contro gli Houston Rockets. I malumori in spogliatoi sono notevoli e Van Exel crea una fronda in spogliatoio che spinge Magic al secondo ritiro.\nL'arrivo di O'Neal e la cessione.\nNell'estate 1996 il general manager dei Lakers, Jerry West, riesce a fare due colpi importanti, portare Shaquille O'Neal a Los Angeles dagli Orlando Magic e prendere al draft, in cambio di Divac, uno dei migliori liceali degli Stati Uniti: Kobe Bryant. Van Exel continua a giocare bene, ma si rende conto che il suo peso all'interno della squadra sta calando. I risultati di squadra vedono i Lakers eliminati dagli Utah Jazz sia nella stagione 1996-97 sia nella stagione 1997-98, la prima volta al secondo turno dei play-off, la seconda nelle finali di Conference. Nella prima delle 2 stagioni, durante i playoffs, Bryant ha sbagliato 3 tiri decisivi contro gli Utah Jazz che sono costati ai gialloviola l'eliminazione e Van Exel ha criticato il coach dei Lakers Del Harris per questa scelta. Nell'ultima stagione (1997-1998) ha disputato l'unico All-Star Game della sua carriera.\nNella post-season del 1998, nel prepartita della gara che avrebbe visto gli Utah Jazz eliminare i Lakers, il playmaker losangelino si lasci\u00f2 andare al grido \"Cancun!\" negli spogliatoi. Il gesto, volto a ricordare ai compagni che presto sarebbero stati liberi di andare in vacanza (Cancun \u00e8 una nota meta vacanziera, situata in Messico), non piacque molto a Shaquille O'Neal e Kobe Bryant, che chiesero ed ottennero la cessione di Van Exel.\nLe stagioni a Denver.\nVan Exel gioca a Denver delle ottime stagioni dal punto di vista individuale, ma i risultati di squadra vedono i Nuggets assenti da tutte le gare di play-off. A met\u00e0 della stagione 2001-02, viene per\u00f2 scambiato ad una squadra di vertice, i Dallas Mavericks insieme a Raef LaFrentz e Avery Johnson, in cambio di Juwan Howard e Tim Hardaway. A Dallas gioca come sesto uomo, alle spalle di Steve Nash o pi\u00f9 raramente al suo fianco. Nei play-off del 2002-03 Van Exel gioca alcune prestazioni veramente eccezionali, soprattutto nel secondo turno, contro i Sacramento Kings, quando, uscendo dalla panchina segna diverse volte pi\u00f9 di 30 punti, \u00e8 uno degli artefici dell'approdo dei Mavericks alla finale di Conference. Dallas si deve per\u00f2 arrendere agli Spurs anche a causa dell'infortunio occorso a Dirk Nowitzki. Nell'estate 2003 viene per\u00f2 nuovamente ceduto.\nLe varie peregrinazioni e l'approdo agli Spurs.\nIn uno scambio che vede coinvolti anche Popeye Jones, Avery Johnson, e dall'altra parte Antawn Jamison e Danny Fortson, Van Exel va di nuovo in una squadra di bassa classifica, i Golden State Warriors. Nei Warriors gioca forse la sua peggiore stagione in carriera, essendo spesso infortunato o addirittura con poca voglia di giocare. Disputa cos\u00ec soltanto 39 partite su 82. Nell'estate 2004 viene di nuovo ceduto, questa volta ai Portland Trail Blazers, in cambio di Dan Dickau e Dale Davis. Anche a Portland gioca poco e male, tanto che nell'estate 2005 i Blazers lo rilasciano, dandogli la possibilit\u00e0 di firmare con chi vuole. Van Exel, come il suo ex compagno di squadra a Dallas, Michael Finley, decide di guadagnare di meno ma di cercare di vincere un titolo. Si accasa cos\u00ec agli Spurs, squadra campione NBA, andando a fare il cambio di Tony Parker. Nei play-off per\u00f2 gli Spurs vengono sconfitti nelle semifinali di Conference dai Dallas Mavericks, lasciando cos\u00ec Van Exel ancora privo di un titolo. Dopo questa ultima esperienza, caratterizzata dalle pi\u00f9 basse medie statistiche in carriera, il giocatore annuncia il ritiro."}
{"id": "459176", "revid": "486946", "url": "https://it.wikipedia.org/wiki?curid=459176", "title": "La nueva cancion chilena", "text": ""}
{"id": "459180", "revid": "125380020", "url": "https://it.wikipedia.org/wiki?curid=459180", "title": "Link (The Legend of Zelda)", "text": " \u00e8 il personaggio protagonista della serie di videogiochi \"The Legend of Zelda\". Oltre alle apparizioni in pi\u00f9 di venti titoli della saga, Link \u00e8 presente nei videogiochi della serie \"Super Smash Bros.\" e nella versione di \"Soulcalibur II\" per Nintendo GameCube.\nLink \u00e8 considerato uno dei personaggi pi\u00f9 famosi prodotti dalla Nintendo e, in generale, uno dei pi\u00f9 grandi personaggi della storia dei videogiochi. Nel 2005 \u00e8 stato uno dei primi tre personaggi a guadagnare l'accesso alla Walk of Game insieme a Mario e a Sonic the Hedgehog.\nIl personaggio di Link ha ottenuto vari riconoscimenti sparsi in giro per il mondo, grazie all\u2019importanza che egli ha ricoperto per il mondo videoludico. La rivista britannica \"Retro Gamer\" l'ha infatti inserito nella lista dei 50 migliori eroi di retro game della storia, descrivendolo come una delle pi\u00f9 longeve leggende videoludiche. \"Game Informer\" lo posizion\u00f2 al numero uno della lista dei \"Migliori eroi videoludici del 2006\". CNET lo defin\u00ec il secondo miglior personaggio della storia dei videogiochi nella sua classifica stilata nel 2009. Nel 2010 la rivista Nintendo Power scelse Link come proprio secondo eroe dei videogiochi preferito, dichiarando che il suo coraggio sconfigge sempre ogni forza maligna.\nNel 2011 la rivista \"Empire\" inser\u00ec Link nella lista dei migliori personaggi della storia dei videogiochi definendolo uno dei pi\u00f9 celebrati eroi di videogiochi della storia, nonch\u00e9 uno degli eroi pi\u00f9 longevi di sempre, attribuendogli inoltre il merito di aver aiutato, grazie anche alla serie che lo vede protagonista, la diffusione e la celebrit\u00e0 internazionale del genere dei \"Giochi di Ruolo\". Nello stesso anno, il sito \"UGO.com\" lo classific\u00f2 primo nella lista dei personaggi di videogiochi che meriterebbero di avere una trasposizione cinematografica. Nel 2012 \"GamesRadar\" lo defin\u00ec la personificazione stessa di come un vero eroe dovrebbe essere, nominandolo il pi\u00f9 grande, memorabile e influente protagonista mai apparso in un videogioco.\nCaratteristiche.\nDa notare che Link, bench\u00e9 sia ufficialmente mancino, \u00e8 l'unico personaggio Nintendo ad essere mancino in certi videogame e destrorso in altri, come per esempio in \"\", dove l'uso del controller Wii ha costretto gli sviluppatori ad accogliere i maggiori destrorsi sul mercato, anche se ci\u00f2 si potrebbe giustificare dal momento che nei vari giochi Link non \u00e8 sempre la stessa persona.\nBiografia.\nLink, nato nella trib\u00f9 degli Hylia (umani dalle orecchie a punta affinch\u00e9 possano sentire le voci degli dei), come mostrato in ' \u00e8 in alcuni episodi in forma fanciullesca, in altri \u00e8 adulto (sempre in \"Ocarina of Time\" \u00e8 sia adulto che bambino, in ' lo ritroviamo ragazzino). Link non ha mai parlato durante i giochi, lasciando un alone di mistero dietro la sua figura. Shigeru Miyamoto, suo creatore, ha spiegato che un Link muto avrebbe fatto immedesimare meglio il giocatore nel protagonista. In tutta la saga, Link parla solo due volte: In \"\", dove nella casa di un villaggio trover\u00e0 uno specchio sotto un tavolo e dir\u00e0 \u00abI found a mirror under the table\u00bb (\u00abHo trovato uno specchio sotto il tavolo\u00bb) e in \"The Wind Waker\", quando deve farsi seguire da un partner e urla \u00abCome on!!\u00bb.\nIl primo Link in ordine cronologico \u00e8 quello di Skyward Sword, in ordine di uscita \u00e8 quello di The Legend of Zelda.\nLa serie ci propone diversi Link, infatti ogni gioco presenta un Link diverso appartenente ognuno a un'epoca differente. In ogni gioco, comunque, l'eroe indossa una tunica di colore verde, un cappuccio del medesimo colore, degli stivali marroni e una cintura. Le sue orecchie sono a punta, simili a quelle di un elfo. I capelli sono quasi sempre biondi, tranne nei primi giochi della serie in cui erano biondo scuro, mentre i suoi occhi sono azzurri. Link possiede inoltre un pezzo della Triforza, la sacra reliquia intorno alla quale ruota la storia del gioco: ne esistono tre pezzi, ognuno dei quali corrisponde alla virt\u00f9 del suo possessore. Nel caso di Link, si tratta della Triforza del coraggio.\nDa \"Ocarina of Time\" viene introdotta una fedele compagna di Link, la cavalla Epona, utilizzata per spostarsi rapidamente nel regno di Hyrule. L'arma ricorrente di Link nella saga \u00e8 la Master Sword, spada incantata e leggendaria che esorcizza il male, forgiata dagli antichi saggi. Alla fine di ogni gioco, Link ripone la spada nel suo piedistallo originale - tranne in Majora's Mask - in attesa che il Link di un'altra epoca (e di un altro gioco) la brandisca. Dunque tutti i Link sono accomunati dal fatto di aver tenuto in pugno la stessa singola spada. Durante il corso della leggenda, tutte le incarnazioni di Link acquisiscono un titolo speciale. Ad esempio, il Link dell'epoca di \"Ocarina of Time\" e ' viene chiamato \"Eroe del Tempo\", mentre il Link dell'epoca di \"Wind Waker\" e ' viene chiamato \"Eroe del Vento\", mentre in ' viene chiamato \"Eroe del Crepuscolo\". Infine in ' Link viene chiamato \"Eroe delle Terre Selvagge\".\nFuori dalla serie, Link \u00e8 comparso in vari giochi di lotta tra i quali \"Super Smash Bros.\" inclusi tutti i seguiti e \"Soulcalibur II\". Il personaggio di Link viene inoltre citato in videogiochi e cartoni animati esterni alla serie. \nIn altri media.\nIn passato, nei primi anni novanta, fu pubblicato \"Un regno incantato per Zelda\", un cartone animato dedicato alle avventure di \"The Legend of Zelda\", sempre con Link come protagonista, uscito all'incirca nello stesso periodo della serie animata dedicata ai fratelli Mario. Il personaggio di Link, oltre ad essere molto famoso, \u00e8 anche oggetto di cosplay nelle manifestazioni riguardanti videogiochi e manga. \u00c8 apparso nell'episodio \"Child Fearing\" del cartone animato \"Le Superchicche\", in un momento di parodia dei videogiochi di \"The Legend of Zelda\". Link appare anche nella serie animata, sempre targata Nintendo, \"Un videogioco per Kevin\" (\"Captain N\"). Nel cartone animato statunitense \"Drawn Together\" \u00e8 presente il personaggio di Xandir, parodia di Link e di altri personaggi di videogame giapponesi; dai caratteri marcatamente effeminati, vive \"nel perenne tentativo di salvare la sua ragazza\". Link compare inoltre come protagonista della serie manga di Akira Himekawa (pseudonimo delle autrici A. Honda e S. Nagano), basata sui diversi videogiochi: qui l'eroe \u00e8 perfettamente in grado di parlare e mostra una personalit\u00e0 pi\u00f9 complessa, che varia a seconda del gioco di riferimento (per esempio nel riadattamento di \u00e8 un ragazzo coraggioso e generoso, ma anche testardo, arrogante e incapace di lavorare in squadra; nel manga basato su , invece, Link \u00e8 un adolescente tormentato da incubi del passato e che ritiene quella dell'eroe una responsabilit\u00e0 troppo grande per lui)."}
{"id": "459181", "revid": "729019", "url": "https://it.wikipedia.org/wiki?curid=459181", "title": "Battaglia del Podgora", "text": "La battaglia del Podgora \u00e8 un episodio della seconda battaglia dell'Isonzo svoltosi il 19 luglio 1915 alla quota 240 del monte Podgora, e che impegn\u00f2 in combattimento il Reggimento Carabinieri Reali oltre a diversi reggimenti del Regio Esercito italiano.\nLa notte del 6 luglio 1915 il 2\u00ba e 3\u00ba battaglione del \"Reggimento Carabinieri Reali\", (costituito nel maggio precedente contava 65 ufficiali e 2500 tra sottufficiali e truppa), ostacolati dal fuoco nemico, raggiunsero la quota 240 del Podgora provenienti da Cormons. Secondo gli ordini dovevano irrompere da un varco che le truppe della 2\u00aa Armata avrebbero dovuto aprire sul fronte di Gorizia nel quadro della Seconda battaglia dell'Isonzo, penetrandovi per primi e costituendo subito sbarramenti, posti di blocco, controlli e servizi vari. Loro momentaneo compito era dare il cambio al 36\u00ba Reggimento fanteria che gi\u00e0 teneva la posizione con una forza di uomini quasi doppia rispetto ai 1600 Carabinieri che costituivano i due battaglioni.\nQuesto tratto di fronte sul Podgora era diviso in due settori di circa di 200 metri:\nChi non era in trincea era sistemato in ricoveri di fortuna in posizioni pi\u00f9 arretrate.\nGli austroungarici dominavano nettamente la posizione con le loro artiglierie poste oltre l'Isonzo, sul monte San Gabriele sul monte San Daniele e sul monte Santo, nonch\u00e9 col fuoco coperto di fucileria e mitragliatrici.\nI Carabinieri potevano contare su un solo pezzo di artiglieria someggiata, su due batterie da 75 mm ed una sezione di mitragliatrici aggregata dal 36\u00ba Reggimento fanteria.\nLa situazione era molto difficile anche dal punto di vista sanitario, visto che la zona era ricoperta di cadaveri insepolti ed escrementi, e il 10 luglio cominciarono a registrarsi i primi casi di gastroenterite (e in seguito anche di colera).\nCiononostante, in previsione di un attacco alle posizioni nemiche i Carabinieri, insieme a genieri e minatori dell'esercito, cominciarono subito a scavare camminamenti di approccio per avvicinarsi al nemico.\nIl 18 luglio giunse l'ordine di attaccare il giorno successivo. Nel frattempo il fuoco nemico, che colpiva senza sosta insieme alle malattie, aveva assottigliato sensibilmente le file dei Carabinieri che a questo punto potevano contare su 1333 uomini. Il piano di attacco prevedeva per il Reggimento Carabinieri Reali prima di appoggiare l'avanzata dell'11\u00ba Reggimento fanteria \"Casale\" quindi, alle ore 11:00, di assaltare la cima dopo breve preparazione di artiglieria.\nLa battaglia del 19 luglio.\nIl 18 luglio, coi primi raggi solari, furono approntate una serie di azioni preparatorie:\nAlle 10:20 del 19.07 inizi\u00f2 l'attacco vero e proprio con la batteria da 75\u00a0mm a colpire le trincee nemiche di sinistra dove erano poste le mitragliatrici.\nNel frattempo il 3\u00ba Battaglione dispose le sue tre compagnie su tre linee. Il 2\u00ba Battaglione, rinforzato da una compagnia del 36\u00ba Reggimento fanteria, in parte appoggi\u00f2 il 3\u00ba, il resto fu posto di riserva con il compito di appoggiare con il proprio fuoco l'attacco dell'adiacente 12\u00ba Reggimento fanteria (l'azione di questo per\u00f2 fall\u00ec, pur inutilmente reiterata anche due giorni dopo).\nCome previsto, alle ore 11:00, l'8\u00aa Compagnia, al comando del capitano Vallaro, balz\u00f2 dalla trincea, seguita a 30 metri dalla 7\u00aa del tenente Losco e, ad altri 30 metri, dalla 9\u00aa del capitano Lazari.\nContro i Carabinieri si scaten\u00f2 immediatamente un intenso fuoco nemico che rallent\u00f2 fino ad arrestare l'avanzata della 7\u00aa Compagnia, rimasta ben presto priva del comandante, ferito a morte (il tenente Losco va ricordato come il primo ufficiale dei Carabinieri morto in battaglia durante la prima guerra mondiale).\nAlcuni elementi dell'8\u00aa Compagnia riuscirono a sopravanzare i compagni della 7\u00aa, attestandosi a ridosso dei reticolati nemici. La 9\u00aa Compagnia a sua volta riusc\u00ec ad avanzare fino dove gi\u00e0 la 7\u00aa e l'8\u00aa erano state fermate pur subendo gravi perdite (fra cui lo stesso capitano Lazari, gravemente ferito).\nRiorganizzati i superstiti, venne lanciato un nuovo attacco alla baionetta che port\u00f2 i Carabinieri a pochi metri dai reticolati nemici, in una piega del terreno. Ma l'azione cost\u00f2 cara e la posizione si rivel\u00f2 assai precaria tanto che dopo pochi minuti furono feriti, tra gli altri, il tenente colonnello Pranzetti e i tenenti Parziale e Struffi.\nLe gravi perdite impedirono al 3\u00ba Battaglione di continuare l'azione cos\u00ec alle 13:00 entrarono in azione le compagnie 4\u00aa e 5\u00aa del 2\u00ba Battaglione. L'intenso fuoco nemico per\u00f2 consent\u00ec solo a pochi elementi di ricongiungersi con i sopravvissuti del 3\u00ba Battaglione: fra i primi feriti furono i tenenti De Dominicis e Ciuffoletti. In rincalzo intervenne anche il 2\u00ba battaglione del 36\u00ba Reggimento fanteria, che non riusc\u00ec per\u00f2 ad avanzare.\nNel frattempo sulla sinistra il nemico aveva ricacciato un attacco del 1\u00ba Reggimento fanteria, riuscendo anche a conquistare una posizione favorevole per colpire alle spalle i Carabinieri giunti sotto i reticolati.\nVista la situazione, alle 15:00 ai Carabinieri fu ordinato di attestarsi alla meglio sulle posizioni cos\u00ec a caro prezzo conquistate e prepararsi per sostenere un eventuale contrattacco nemico. Si progett\u00f2 anche di rinnovare l'attacco con l'intervento il 2\u00ba battaglione del 36\u00ba Reggimento fanteria, ma pochi minuti prima dell'ora stabilita l'ordine venne revocato dal comando del VI Corpo d'armata perch\u00e9, in considerazione delle perdite gi\u00e0 subite, si reput\u00f2 necessario preparare il nuovo attacco con un pi\u00f9 efficace fuoco di artiglieria.\nAlla quota 240 alle 18:00 fu compiuto lo sgombero dei feriti. Approfittando dell'oscurit\u00e0 della notte, alcuni Carabinieri volontari si occuparono del recupero e della sepoltura dei caduti.\nLa giornata si concluse con 53 morti, 143 feriti ed 11 dispersi. Il 36\u00ba reggimento fanteria, in linea sul Podgora gi\u00e0 dal 3 giugno, ebbe in questi primi giorni di conflitto 58 caduti, 286 feriti e 14 dispersi.\nI giorni successivi.\nLe perdite fra morti e feriti della battaglia ammontarono a 206 uomini, il 16% degli effettivi, una percentuale scarsa rispetto al resto delle perdite subite negli stessi giorni in altre parti del fronte. Le forze messe in campo sul Podgora da parte austroungarica erano relativamente poche, principalmente riservisti dalmati e triestini.\nNonostante ci\u00f2, fu dato molto risalto da parte dei comandi italiani alle azioni intraprese, con distribuzione di numerosi elogi agli ufficiali e medaglie.\nIl Podgora fu conquistato dai fanti della brigata Casale (11\u00ba e 12\u00ba reggimento Fanteria) nel corso della sesta battaglia dell'Isonzo, che port\u00f2 alla conquista di Gorizia, il 6 agosto 1916."}
{"id": "459183", "revid": "767487", "url": "https://it.wikipedia.org/wiki?curid=459183", "title": "Golfo Paradiso", "text": "Il Golfo Paradiso \u00e8 un piccolo golfo situato sulla riviera di levante della citt\u00e0 metropolitana di Genova, nella parte orientale del golfo di Genova, nel mar Ligure.\nIl comprensorio, appartenente all'area metropolitana di Genova, stretto tra il grande comune del capoluogo ligure e il promontorio di Portofino, confina a nord con la val Fontanabuona, ed \u00e8 costituito da sette comuni, di cui cinque sul mare (Bogliasco, Pieve Ligure, Sori, Recco, Camogli) e due senza sbocco sul golfo (Avegno e Uscio).\nRecco e Camogli, sono famose rispettivamente la prima per la focaccia al formaggio, la pallanuoto e i fuochi d'artificio dell'8 settembre, mentre la seconda per le acciughe, i velieri e le case colorate che si affacciano sul mare.\nDal punto di vista dei servizi \u00e8 per\u00f2 proprio Recco il centro di riferimento di tutto il Golfo Paradiso: qui trovano sede i principali uffici pubblici ed \u00e8 presente l'unico casello autostradale.\nIl 24 novembre 2014 \u00e8 stata istituita l'Unione dei comuni del Golfo Paradiso, mentre al 5 dicembre risale la costituzione dell'Unione dei comuni della Valle del Tempo.\nClima.\nDopo il tratto di riviera intorno a Imperia e Sanremo, l'intera costa del golfo Paradiso, con il litorale di levante della citt\u00e0 di Genova (Quarto, Quinto, Nervi, Sant'Ilario) \u00e8 la zona della Liguria che d'inverno presenta il clima pi\u00f9 mite avendo temperature medie giornaliere del mese pi\u00f9 freddo prossime ai +9\u00a0\u00b0C e in alcuni punti pi\u00f9 riparati anche intorno a +10\u00a0\u00b0C.\nIn estate il clima del golfo Paradiso si presenta moderatamente caldo (medie dei mesi di luglio e agosto sui +23/+24\u00a0\u00b0C), ma complessivamente pi\u00f9 secco e meno afoso rispetto a quello di zone limitrofe, come l'area urbana genovese e il golfo del Tigullio. Abbondanti risultano le precipitazioni, con medie pluviometriche intorno ai 1200\u20131300\u00a0mm, distribuite in circa 80 giornate/anno.\nVolendo fare una distinzione ancor pi\u00f9 precisa le localit\u00e0 che presentano le temperature invernali pi\u00f9 alte, tra tutte quelle che costituiscono il comprensorio, sono quelle a ridosso del crinale appenninico, quindi Camogli e soprattutto Pieve Ligure.\nDemografia.\nCon i suoi 13,14 chilometri quadrati il comune di Sori risulta essere il territorio comunale pi\u00f9 esteso del comprensorio se pur distaccandosi di poco da Avegno con i suoi 13 chilometri quadrati. Pieve Ligure con un territorio comunale di 3,40\u00a0km\u00b2 \u00e8 il comune pi\u00f9 piccolo del golfo Paradiso.\nPer il numero dei residenti, secondo gli ultimi dati ISTAT del 31-12-2011, la citt\u00e0 con pi\u00f9 popolazione \u00e8 Recco con 10.190 abitanti, mentre Uscio \u00e8 il comune meno popoloso.\nGastronomia e prodotti tipici.\nI pi\u00f9 importanti piatti tipici di questo territorio sono la focaccia al formaggio di Recco (prodotto IGP), le acciughe di Camogli, nonch\u00e9 le trofie di Sori.\nPer merito del clima particolarmente mite, sono assai diffuse nel territorio le piantagioni di agrumi e gli ulivi."}
{"id": "459185", "revid": "125626334", "url": "https://it.wikipedia.org/wiki?curid=459185", "title": "Partito Conservatore del Canada", "text": " \nIl Partito Conservatore del Canada (in inglese: \"Conservative Party of Canada\" - CPC; in francese: \"Parti Conservateur du Canada\" - PCC) \u00e8 un partito politico canadese di centrodestra nato nel 2003 dalla fusione tra due distinti soggetti politici: il Partito Conservatore Progressista del Canada (\"Progressive Conservative Party of Canada\") e lAlleanza Canadese (\"Canadian Alliance\").\nLa storia.\nIl lento processo unitario, dal 1993 al 2003.\nNel 1993 venne fondato \"Uniamo la Destra\", un movimento politico conservatore che aveva lo scopo di riunire i due principali partiti conservatori, il Partito Conservatore Progressista del Canada (PC) ed il Partito Riformista (\"Reform Party\"), dopo Alleanza Canadese (\"Canadian Alliance\", CA). Alle elezioni politiche dello stesso anno, infatti, i riformatori ottennero ben 53 seggi a tutto discapito del PC, all'epoca al governo, che ne ottenne solo due al termine di una campagna elettorale disastrosa, non riuscendo nemmeno ad eleggere in parlamento il primo ministro uscente Kim Campbell. I riformatori, infatti, avevano raccolto il malcontento dei conservatori del Canada occidentale che ritennero i nove anni di governo conservatore progressista di Brian Mulroney, dal 1984 al 1993, quando si dimise per far posto alla Campbell, troppo sbilanciati verso le esigenze del Quebec, provincia a maggioranza francofona.\nI conservatori occidentali accusavano, infatti, il governo di essere poco liberale in materia economica e poco attivo nelle politiche di prevenzione dell'aborto. Nelle elezioni del 1997 i riformatori ottennero 60 seggi, tutti nelle province occidentali, ed il PC 20 seggi, tutti in quelle orientali. Anche a causa delle divisioni tra i conservatori i liberali poterono governare il Canada ininterrottamente dal 1993 al 2004. Decisivo per le vittorie liberali in questo decennio fu l'Ontario, provincia governata dai Conservatori Progressisti dell'Ontario (i cosiddetti \"Red Tories\", conservatori \"rossi\" con idee moderate in ambito sociale), ma nelle elezioni legislative, a causa del sistema maggioritario e delle divisioni tra \"Red Tories\" e i \"conservatori sociali\" \"Blue Tories\", attribuiva quasi tutti i suoi 103 seggi al PLC. Nel 1998, a Toronto, vi fu una conferenza di \"Uniamo la Destra\", voluta soprattutto dal socio-conservatore riformista Craig Chandler, che non vide una consistente partecipazione di deputati del Partito Riformista e del PC, ma che vide la presenza di esponenti di piccoli partiti conosciuti per le loro posizioni particolarmente conservatrici a livello sociale come il \"Partito dell'Eredit\u00e0 Cristiana\" o del \"Partito della Coalizione delle Famiglie dell'Ontario\". Tali presenze provoc\u00f2 il malessere di molti elettori \"conservatori\", soprattutto i pi\u00f9 moderati, ed il conseguente raffreddamento del progetto unificatore.\nDopo il 2000.\nNel 2000 il Partito Riformista si trasform\u00f2 nell'Alleanza Riformista Conservatrice Canadese, comunemente detta Alleanza Canadese. Il Partito Riformista, per\u00f2, negli ultimi sette anni si era caratterizzato come un partito populista pi\u00f9 che come un partito conservatore, tanto che una parte del partito non condivise la scelta \"conservatrice\" intrapresa nel 2000. La CA era, infatti, vista da molti come l'incontro tra Riformisti e \"Blue Tories\", che non gradivano la guida del PC nelle mani dei \"Red Tories\", la componente pi\u00f9 moderata del partito. \nAlle elezioni del 2000, nonostante l'incremento di 6 seggi il risultato dell'Alleanza Canadese fu ritenuto ben inferiore alle aspettative, mentre il PC pur perdendo ben 8 seggi riusc\u00ec a non essere egemonizzato dall'AC. Ci\u00f2 provoc\u00f2 una frattura nell'AC e la nascita dei \"Democratic Representative Caucus\" (DRC) che, accusando la CA di avere una guida troppo verticistica, avevano lo scopo di dar vita al Partito Riformista Democratico. Nella Camera dei Comuni vi furono, quindi, ben tre gruppi conservatori: PC, CA e DRC. Le continue divisioni spinsero, per\u00f2, l'elettorato ed i militanti conservatori a chiedere maggiore unit\u00e0 tra le formazioni di destra.\nL'elezione nel 2002 di Stephen Harper alla guida dell'Alleanza Canadese e di Peter MacKay, nel 2003, alla guida dei Conservatori Progressisti favor\u00ec il ritorno ad una fattiva collaborazione tra le varie anime conservatrici. Nell'ottobre del 2003 fu sottoscritta una comune carta dei principi e, nel dicembre dello stesso anno, gli iscritti dell'Alleanza Canadese ed i delegati del PC avallarono la decisione di dar vita ad un unico partito, il \"Partito Conservatore del Canada\".\nNel marzo del 2004 Harper fu eletto leader del partito e MacKay capogruppo alla Camera.\nDal 2004 ad oggi.\nAlle elezioni del 2004 il CPC ottenne 99 seggi e il 29,6% dei voti, perdendo in termini di voti, ma conquistando ben 12 seggi in pi\u00f9, e acquis\u00ec il ruolo di opposizione ufficiale al governo liberale. \nAlle elezioni del 2006 il Partito Conservatore ottenne, invece, il 36,3% dei voti e 124 seggi, riuscendo, cos\u00ec, ad eleggere Harper primo ministro e sottraendo il governo ai liberali dopo 13 anni, sia pure con un governo di minoranza. Per garantirsi una operativit\u00e0 di governo, Harper ottenne l'appoggio di parte dei deputati del Blocco del Qu\u00e9bec, grazie a un discorso ufficiale in cui riconosceva la specifica identit\u00e0 nazionale della popolazione del Qu\u00e9bec, sia pure in un Canada unito. Alle politiche dell'ottobre 2008 il CPC ha ottenuto il 37,6% dei voti e 143 seggi su 307, confermandosi primo partito del paese, ma ancora una volta senza ottenere la maggioranza assoluta dei seggi. L'unico altro partito ad incrementare seggi \u00e8 stato il Nuovo Partito Democratico, socialdemocratico, che guadagn\u00f2 6 seggi. Il CPC si trov\u00f2 nell'impossibilit\u00e0 di dar vita a governi stabili. Il Governo Harper \u00e8 riuscito a far superare al Canada la crisi economica iniziata nel 2007 meglio di altri Paesi occidentali, ma nella primavera del 2011 un conflitto aperto con il Parlamento sulla legge di bilancio ha portato a una mozione di sfiducia presentata dal leader liberale Michael Ignatieff, votata dalla maggioranza dei deputati. Alle conseguenti elezioni del maggio 2011 il CPC ha ottenuto il 39,6% (+2%) ed ha ottenuto, grazie al sistema maggioritario uninominale ad un turno, ben 167 seggi, pari al 54,2%, riportando, cos\u00ec, Harper alla guida del governo, per la prima volta con una maggioranza stabile. Alle successive elezioni nazionali del 19 ottobre 2015 il CPC, guidato ancora una volta da Harper, perse nettamente contro il Partito liberale di Justin Trudeau, tornando all'opposizione dopo quasi un decennio al potere. Harper ha rassegnato le dimissioni da leader del partito, dopo 12 anni e mezzo di leadership e 5 elezioni nazionali, delle quali 3 vinte (nel 2006, 2008, 2011) e 2 perse (2004, 2015). \nDopo la reggenza \"ad interim\" di Rona Ambrose, il 27 maggio 2017 \u00e8 stato eletto leader Andrew Scheer, politico eletto nel Saskatchewan che nella precedente legislatura era stato il pi\u00f9 giovane presidente della Camera nella storia del Canada.\nIdeologia.\nI conservatori si caratterizzano per una politica di riduzione delle tasse, minore peso del governo federale, aumento delle spese militari e di polizia, nonch\u00e9 l'armonizzazione e il miglioramento dei rapporti commerciali e politici con gli Stati Uniti d'America. Sono contrari alla legalizzazione delle droghe leggere e hanno tentato senza successo nell'ultima legislatura di rivedere la legge sui matrimoni omosessuali, a loro avviso troppo permissiva. Le divisioni interne, soprattutto tra Blue e Red Tories, e le diverse origini \"partitiche\" e territoriali rendono ancora troppo complessa una definizione ideologica unitaria.\nPer quanto riguarda le questioni di politica estera, il partito conservatore propone di ridurre del 25 per cento l'assistenza allo sviluppo del Canada ai paesi pi\u00f9 poveri del mondo. I conservatori intendono anche \"rafforzare i legami con paesi con visioni simili\" come il Giappone, l'India e Israele. Al contrario, denunciano diversi paesi, tra cui la Russia, la Corea del Nord e l'Iran, come \"antagonisti e addirittura apertamente ostili agli interessi e ai valori canadesi\". Il partito chiede inoltre che l'ambasciata canadese in Israele venga spostata da Tel Aviv a Gerusalemme, in linea con la decisione del presidente degli Stati Uniti Donald Trump, e che il contributo del Canada all'Agenzia delle Nazioni Unite per il soccorso e i lavori, che fornisce assistenza ai rifugiati palestinesi, venga sospeso. "}
{"id": "459197", "revid": "227211", "url": "https://it.wikipedia.org/wiki?curid=459197", "title": "Divisore dello zero", "text": ""}
{"id": "459198", "revid": "212348", "url": "https://it.wikipedia.org/wiki?curid=459198", "title": "Campo delle frazioni", "text": ""}
{"id": "459199", "revid": "697352", "url": "https://it.wikipedia.org/wiki?curid=459199", "title": "Embrace", "text": ""}
{"id": "459203", "revid": "287204", "url": "https://it.wikipedia.org/wiki?curid=459203", "title": "Jan Brueghel", "text": ""}
{"id": "459204", "revid": "1226", "url": "https://it.wikipedia.org/wiki?curid=459204", "title": "Jan Brueghel dei Velluti", "text": ""}
{"id": "459207", "revid": "115233", "url": "https://it.wikipedia.org/wiki?curid=459207", "title": "Anello commutativo con unit\u00e0", "text": ""}
{"id": "459214", "revid": "119354382", "url": "https://it.wikipedia.org/wiki?curid=459214", "title": "Dioico", "text": "Dioico \u00e8 un termine che deriva dal greco (\u03b4\u03b9\u03bf\u03b9\u03ba\u03af\u03b1 = due case) e si riferisce al fatto che una specie abbia individui maschili e femminili.\nIn zoologia.\nLa separazione dei sessi \u00e8 alquanto usuale nel regno animale. In zoologia, le specie dioiche possono essere contrapposte alle specie ermafrodite. \nIl termine dioico pu\u00f2 anche descrivere colonie all'interno di una specie, come le colonie di Siphonophorae, che possono essere dioiche o monoiche. \nSpesso si utilizza, come sinonimo di dioico, il termine specialistico gonocorico (o anche \"anfigonico\").\nIn botanica.\nSi riferisce alla riproduzione sessuale delle piante. Indica che gli organi riproduttivi maschili (coni maschili nelle gimnosperme e stami nelle Angiosperme) e femminili (coni femminili nelle gimnosperme e pistillo nelle Angiosperme) sono portati su due piante distinte.\nEsistono quindi esemplari con fiori maschili e fiori femminili della stessa specie. Questo significa che i gameti maschili e femminili vengono prodotti su due piante diverse.\nDi solito la pianta maschile e quella femminile non presentano grosse differenze morfologiche, tranne al momento di produzione dei gameti, quando compaiono le strutture riproduttive. Per far s\u00ec che una pianta dioica femminile produca dei frutti e dei semi \u00e8 quindi indispensabile la presenza di una pianta impollinatrice, cio\u00e8 che possiede fiori maschili in grado di produrre polline.\nLa condizione di dioicit\u00e0 nelle piante \u00e8 assai poco comune in natura, essendo nell'ambiente vegetale la condizione prevalente quella di recare nel fiore gli elementi completi dei due sessi (piante monoiche), pur avendo di norma meccanismi diversi per evitare l'autoimpollinazione.\nPiante dioiche.\nAlcuni esempi di piante dioiche, presenti in Italia appartenenti alle Gimnosperme:\nEd altri appartenenti alle Angiosperme:"}
{"id": "459215", "revid": "110157", "url": "https://it.wikipedia.org/wiki?curid=459215", "title": "Labourd", "text": "Il Labourd (\"Lapurdi\" in basco; \"Lapurdum\" in latino; \"Labord\" in dialetto guascone; \"Labort\" in lingua spagnola) \u00e8 la provincia pi\u00f9 occidentale dei Paesi Baschi settentrionali, i quali fanno parte del territorio statale della Francia, nell'arrondissement di Bayonne, dipartimento dei Pirenei Atlantici.\nGeografia fisica.\nCapitale storica del Labourd \u00e8 Ustaritz, mentre la sua capitale economica \u00e8 Bayonne.\nIl Labourd confina:\nComuni.\nBayonne e Anglet appartengono storicamente alla Guascogna.\nSociet\u00e0.\nLingue e dialetti.\nLe lingue parlate in questa regione sono:"}
{"id": "459224", "revid": "22475", "url": "https://it.wikipedia.org/wiki?curid=459224", "title": "Pentium MMX", "text": "Il Pentium MMX (sigla di progetto P55C o 80503) \u00e8 una variante dell'architettura Pentium che Intel ha introdotto nel 1996 per aumentare le prestazioni su alcune applicazioni, nella fattispecie quelle multimediali.\nLa sigla MMX (MultiMedia eXtension) infatti indica la presenza di alcune istruzioni macchina aggiuntive di tipo SIMD (Single Instruction Multiple Data). Le istruzioni SIMD applicano la stessa operazione (che pu\u00f2 essere ad esempio una somma, o una moltiplicazione) a pi\u00f9 dati simultaneamente (8 numeri interi da 8 bit ciascuno, oppure 4 numeri interi da 16 bit ciascuno, o ancora 2 numeri interi da 32 bit ciascuno).\nStoria e descrizione.\nPer semplificare la progettazione gli ingegneri Intel decisero di preservare la vecchia architettura alla quale venne aggiunta l'unit\u00e0 MMX che operava tramite un cambio di contesto del processore. L'unit\u00e0 MMX utilizza i registri IA-32 della FPU. Questa infelice scelta progettuale impediva di utilizzare istruzioni in virgola mobile e istruzioni MMX contemporaneamente. Quando il processore incontrava istruzioni per la FPU doveva salvare i dati MMX per eseguire le istruzioni dell'FPU. Per massimizzare le prestazioni i programmatori utilizzavano il processore in un solo dei due modi possibili, isolando le parti MMX che venivano eseguite in modo esclusivo in modo da evitare il pi\u00f9 possibile i lenti cambi di contesto.\nUn altro difetto delle istruzioni MMX \u00e8 che erano istruzioni in grado di operare solo su dati interi. I registri a 64 bit della FPU venivano utilizzati per memorizzare 2 dati a 32 bit oppure 4 dati a 16 bit o 8 dati a 8 bit.\nAssieme a queste istruzioni aggiuntive, il Pentium MMX si distingue per una pipeline a 6 stadi (invece di 5), una branch prediction ereditata dal Pentium Pro ed una memoria cache di I livello raddoppiata (32 kBytes invece di 16) rispetto al Pentium tradizionale. L'aumento della cache offre un guadagno prestazionale, in applicazioni non ottimizzate MMX, di circa il 7%. Il software scritto per trarre vantaggio dalle istruzioni MMX offre invece un guadagno prestazionale che va mediamente dal 10% al 30%."}
{"id": "459228", "revid": "1935652", "url": "https://it.wikipedia.org/wiki?curid=459228", "title": "Bernardo Zenale", "text": "Biografia e opere.\nNacque a Treviglio figlio di Martino come documentano gli atti che indicano le sue origini bergamasche: \u201cBernardus de Zenaliis da Treviglio\u201d. A ricordo del padre chiese di essere sepolto alla sua morte, nella cappella di san Martino della chiesa milanese di Santa Maria delle Grazie, dove risulta fosse monaco il fratello Giordano, mentre la figlia Maria Lucrezia divenne monaca domenicana del monastero di San Lazzaro. Si conserva l'atto di dote della giovane del 1516, di cui fu testimone Bernardino Luini.\nDocumentato nella confraternita dei pittori milanesi fin dal 1481, citt\u00e0 che lo vide presente per pi\u00f9 di quarant'anni, Zenale firm\u00f2 nel 1485 il monumentale \"Polittico di San Martino\" per la chiesa di San Martino e Santa Maria Assunta a Treviglio, dal rigoroso impianto prospettico, insieme al conterraneo Bernardino Butinone. L'opera fu definita da Roberto Longhi: \"la pi\u00f9 lucida struttura spaziale che ci abbia dato la seconda met\u00e0 del Quattrocento in Lombardia\". Sicuramente la conterraneit\u00e0 favor\u00ec il rapporto tra i due artisti che collaborarono almeno per un decennio.\nPartecip\u00f2 poi, accanto a Jacopino de Mottis, con il quale condivise l'affitto di un locale presso la chiesa di San Giovanni in Laterano dal 1487, alla decorazione della prima cappella a destra e la terza a sinistra compreso parti della volta centrale della Certosa di Pavia, e proprio in questo periodo collabor\u00f2 anche con Ambrogio da Fossano; la \"Madonna del latte\" del Bergognone conservata nella pinacoteca dell'Accademia Carrara mostra la volont\u00e0 dell'arsita fossanese di esibirsi in un omaggio allo Zenale nella raffigurazione del volto della Vergine. \nFu poi ingaggiato da Ludovico il Moro (nel 1490) per decorare una sala del Castello Sforzesco di Milano. Sempre insieme a Bernardino Butinone, la collaborazione tra gli artisti era comune nel Medioevo, Zenale affresc\u00f2, con le solenni \"Storie di Sant'Ambrogio\", la cappella Grifi della chiesa milanese di San Pietro in Gessate che godeva del giuspatronato di Ambrogio Grifi, importante medico degli Sforza dopo che sfumarono gli accordi con i pittori Vincenzo Foppa, e Troso da Monza. Il lavoro prevedeva una serie di pitture che raccontavano la vita del santo in ventotto o trenta \u201ccapitoli\u201d, ma questa forma di pittura che chiedeva il ripetersi dei medesimi personaggi pi\u00f9 volte era fortemente biasimata da Leonardo a Vinci che scrisse sul manoscritto \u00abCodice B\u00bb del 1490-1492: \nMalgrado sia difficile conoscere quali siano i contatti che avvicinarono lo Zenale e il Buitone a Leonardo, i due artisti seguirono le sue nuove norme.\nAllo scadere del nuovo secolo Zenale sembra affrancarsi dallo stile espressionista, simile all'arte del rinascimento ferrarese, di Bernardino Butinone; nelle sue opere del 1500 circa cominciano infatti a trasparire notevoli influssi dell'arte di Leonardo da Vinci, rielaborati in una versione personalissima, come \u00e8 evidente nel polittico dipinto per la confraternita dell'Immacolata Concezione di Cant\u00f9 (1502; diviso tra il Jean Paul Getty Museum di Los Angeles, il Museo Bagatti Valsecchi e il Museo Poldi Pezzoli di Milano). In questi anni si nota anche una certa vicinanza con lo stile di Bernardino Luini; diverse opere come la \"Pala Busti\" e la monumentale \"Annunciazione\" (entrambe alla Pinacoteca di Brera) mostrano una tale compresenza degli stilemi dei due pittori da far sospendere il giudizio sulla loro paternit\u00e0 (non escludendo l'ipotesi di una collaborazione dei due artisti).\nNella chiesa di Sant'Andrea a Melzo, Zenale realizz\u00f2 con Butinone il trittico dell\"'Immacolata Concezione\" con gli offerenti santa Caterina d'Alessandria a destra e a sinistra san Girolamo.\nVa ricordata anche la sua presenza a Brescia, con la bellissima \"Deposizione\" della cappella del Santissimo Sacramento nella chiesa di San Giovanni Evangelista (1509), che costituir\u00e0 un testo fondamentale per gli sviluppi della pittura locale (Altobello Melone e Girolamo Romanino).\nNel 1510 Zenale dipinge la pala con la \"Madonna col Bambino tra i Santi Ambrogio e Gerolamo\", conservato al museo di Denver ma originariamente ospitato nella chiesa di San Francesco a Milano, a questi anni dovrebbe risalire anche la bella \"Circoncisione\" \u2013 pala Lampugnani \u2013 conservato al museo del Louvre. Nel 1522 prende il posto di Giovanni Antonio Amadeo come architetto della fabbrica del duomo, dopo avere curato, qualche anno prima, la realizzazione del grande modello ligneo conservato nel museo della cattedrale.\nGiovan Paolo Lomazzo, che aveva potuto vedere diverse opere poi perdute, ne ricorda la grande perizia negli scorci e nella prospettiva, citando anche un suo trattato sull'argomento, irrintracciabile.\nIl documento che riporta la morte dell'artista fu redatto da Benedetto Bellabuco il quale ne indic\u00f2 anche le qualifiche: \u201carchitectus singularissumus\u201d, a riconoscimento della carica di architetto per la fabbrica del duomo di Milano, come sostituto di Giovanni Antonio Amadeo, ricoperta negli ultimi anni della sua vita. Il documento indica che l'artista soffriva di calcoli renali: \u201clapide affectus\u201d, ma che aveva raggiunto i novanta anni d'et\u00e0. L'et\u00e0 risulta essere errata avendo l'artista indicato nel 1498 di avere soli trent'anni."}
{"id": "459229", "revid": "339392", "url": "https://it.wikipedia.org/wiki?curid=459229", "title": "Veneranda Fabbrica del Duomo", "text": ""}
{"id": "459230", "revid": "51032", "url": "https://it.wikipedia.org/wiki?curid=459230", "title": "Cicadellidi", "text": ""}
{"id": "459231", "revid": "1428919", "url": "https://it.wikipedia.org/wiki?curid=459231", "title": "Dermaptera", "text": "I Dermatteri (Dermaptera ) sono un ordine di insetti che comprende circa 1.800 specie raggruppate in 3 sottordini (Forficuloidea, Arixenioidea, Diploglossata) e 10 famiglie. Comunemente sono note con il nome di \"forbicine\".\nDescrizione.\nSono insetti dalla forma appiattita e allungata, con esoscheletro abbastanza consistente. Le antenne sono piuttosto brevi e moniliformi, l'apparato boccale \u00e8 del tipo masticatorio. Le ali possono essere assenti oppure presenti, sclerificate e ridotte le anteriori, grandi membranose e di conformazione particolare quelle posteriori; l'addome presenta caratteristiche appendici a forma di pinza, dette cerci, generalmente diritte nelle femmine e ricurve nei maschi, usate come organi di difesa o di presa durante l'accoppiamento. \nI maschi di alcune famiglie (Diplatyidae, Pygidicranidae, Anisolabididae, Apachyidae e Labiduridae) sono dotati di un doppio pene.\nBiologia.\nSono insetti eterometaboli, cio\u00e8 gli stadi giovanili, gi\u00e0 all'uscita dall'uovo, hanno una morfologia simile a quella dell'adulto.\nIl regime dietetico \u00e8 onnivoro: si nutrono prevalentemente di foglie, fiori e frutti ma possono anche predare piccoli insetti (adulti e larve) e nutrirsi di animali morti.\nDi rado sono insetti dannosi per le colture (quasi mai), mentre sono spesso insetti utili, dal momento che si cibano di afidi e di insetti parassiti delle piante. In viticoltura, sono state spesso combattute e allontanate, mentre oggi sono insetti protetti e usati per tener sotto controllo determinate popolazioni dannose."}
{"id": "459236", "revid": "834", "url": "https://it.wikipedia.org/wiki?curid=459236", "title": "James Lightbody", "text": ""}
{"id": "459243", "revid": "237161", "url": "https://it.wikipedia.org/wiki?curid=459243", "title": "Bassa Navarra", "text": "La Bassa Navarra (in basco \"Nafarroa Beherea\") \u00e8 un territorio storico della Francia. Unita al B\u00e9arn costituiva una delle antiche province francesi.\nAppartiene all'attuale dipartimento dei Pirenei Atlantici. Originariamente parte del regno di Navarra (con capitale Pamplona, oggi in Spagna), entr\u00f2 a far parte della Francia nel 1620.\nGeografia fisica.\nCapitale storica della Bassa Navarra \u00e8 Saint-Jean-Pied-de-Port, mentre la sua capitale economica \u00e8 Saint-Palais.\nLa Bassa Navarra confina:\nSociet\u00e0.\nLingue e dialetti.\nLa regione \u00e8 bilingue: infatti il basco \u00e8 la lingua parlata dalla maggioranza della popolazione, mentre il francese \u00e8 la lingua dell'amministrazione.\nLa prima versione basca del nuovo testamento fu scritta nel dialetto della Bassa Navarra da Joanes Leizarraga, un prete cattolico che aveva aderito alla Riforma protestante, nel 1571."}
{"id": "459246", "revid": "767487", "url": "https://it.wikipedia.org/wiki?curid=459246", "title": "Alleanza Canadese", "text": "Alleanza Canadese \u00e8 stato un partito politico canadese fondato nel 2000 dalla trasformazione del Partito della Riforma del Canada e confluito nel 2000 con il Partito Conservatore Progressista del Canada dando luogo al Partito Conservatore del Canada.\nL'Alleanza.\nNel 2000 Manning diede vita all'Alleanza Canadese, formata dal PR e da partiti conservatori presenti in alcune province canadesi. L'iniziativa vide la forte opposizione dei \"Grassroots United Against Reform's Demise\" (\"GUARD\"), che vedevano in questo progetto un eccessivo spostamento del partito verso le posizioni dei conservatori. L'Alleanza scelse quale proprio leader Stockwell Day, che port\u00f2 il nuovo partito ad ottenere il 25,5% dei voti e 66 seggi. Il buon risultato dell'Alleanza, per\u00f2, non ne ridusse la conflittualit\u00e0 interna, tanto che nella Camera dei Comuni nacque la \"Democratic Representative Caucus\", composta da tredici deputati filo-conservatori. Nel 2002 leader dell'Alleanza fu eletto Stephen Harper, particolarmente favorevole ad un'alleanza con i Conservatori progressisti. Infatti, nell'ottobre 2003 il PR e i PC diedero vita ad una comune carta di valori e, nel dicembre dello stesso anno, decisero di confluire in un unico partito, il Partito Conservatore del Canada. Nel marzo 2004 Harper ne fu eletto leader. Questa scelta non \u00e8 stata apprezzata dalla componente \"populista\" del partito che dal 2005 ha cercato di creare un coordinamento tra i riformatori \"storici\"."}
{"id": "459253", "revid": "1543377", "url": "https://it.wikipedia.org/wiki?curid=459253", "title": "Citro\u00ebn ID", "text": "La Citro\u00ebn ID, autovettura Citro\u00ebn prodotta con diverse denominazioni tra il 1957 e il 1975, non \u00e8 altro che una versione economica della Citro\u00ebn DS.\nStoria.\nDebutto.\nA seguito della presentazione della Citroen \"DS\", molte persone lamentarono un prezzo di listino troppo alto. Per questo motivo, il 6 ottobre 1956, al Salone dell'automobile di Parigi venne presentato il prototipo della primissima \"ID\" (dal francese \"id\u00e9e\" = \"idea\") ossia una \"DS\" rivista in chiave pi\u00f9 economica e semplificata. Nel corso degli ultimi mesi dell'anno vennero apportate le ultime migliorie per arrivare alla versione definitiva prima dell'avvio della produzione vera e propria. Tale produzione fu avviata ufficialmente nel marzo 1957, parallelamente alla \"DS\".\nUna \"DS\" semplificata.\nEsternamente, la \"ID\" differiva dalla \"DS\" solo per alcuni particolari: cornici dei fari verniciate anzich\u00e9 cromate, idem per le cerniere dello sportello del bagagliaio, coprimozzi cromati anzich\u00e9 dei veri copricerchi integrali, alloggiamenti per gli indicatori di posizione verniciati di color nero anzich\u00e9 cromati, terminale di scarico sul lato sinistro anzich\u00e9 in posizione centrale, tetto in vetroresina non verniciata e montanti centrali e posteriori in tinta con il tetto. Inoltre, la \"ID\" venne prevista inizialmente in tre sole tinte di carrozzeria, e cio\u00e8 nero, celeste e turchese. La semplificazione proseguiva anche nell'abitacolo, dove i rivestimenti erano pi\u00f9 economici (anche se a pagamento era possibile ottenere quelli della \"DS\") ed il quadro strumenti era ridisegnato assieme alla disposizione dei comandi. Inoltre, gli schienali non erano regolabili ed erano stati eliminati il dispositivo lavavetro ed il bracciolo centrale sul divano posteriore, mentre l'impianto di riscaldamento era pi\u00f9 economico e l'interno del bagagliaio era privo di rivestimenti. Meccanicamente, le differenze con la \"DS\" stavano innanzitutto nel propulsore, basato su quello della \"sorella\" pi\u00f9 ricca e sempre da 1911 cm\u00b3, ma con una testata meno prestante, un minor rapporto di compressione, tre supporti di banco anzich\u00e9 cinque ed una potenza massima scesa da 75 a 66 CV. Di fatto, si trattava di un motore pi\u00f9 simile a quello originario montato sulle Traction Avant di pari cilindrata. Ma le differenze tecniche non si limitavano a questo: anche l'impianto di alimentazione era pi\u00f9 semplificato, cos\u00ec come l'accensione a bobina singola. Inoltre, la \"ID 19\" (questo il suo nome per esteso, che rivelava anche la cilindrata del suo motore) era anche sprovvista di servosterzo e di servofreno: per questo motivo, allo scopo di limitare gli sforzi da parte del conducente, la scatola sterzo venne maggiormente demoltiplicata, mentre l'azionamento del freno di servizio venne affidata ad un pedale convenzionale in luogo del pulsante sul pavimento. Anche la trasmissione era di tipo tradizionale: al posto del cambio semiautomatico era quindi presente un cambio manuale a 4 marce. Rimasero invariate per\u00f2 le famose sospensioni idropneumatiche, sebbene il circuito idraulico fosse stato semplificato, visto che non doveva pi\u00f9 andare ad azionare anche sterzo, freni, cambio e frizione, ma solo il sofisticato gruppo sospensioni.\nEvoluzione.\nI primissimi anni e l'espansione della gamma.\nAl suo debutto, la \"ID 19\" venne proposta in due livelli di allestimento: \"Luxe\" e \"Confort\": quest'ultimo allestimento, pi\u00f9 completo, fu introdotto in realt\u00e0 due mesi dopo l'avvio della produzione, contestualmente alle prime consegne, e comprendeva nella dotazione anche l'orologio e le bocchette di aerazione posteriori (assenti nella \"Luxe\"). Purtroppo, nonostante la dotazione fosse notevolmente ridotta, il prezzo inizialmente fissato in 925.000 franchi (967.000 per la \"Confort\") risult\u00f2 comunque troppo caro. Per questo, nell'autunno del 1957 venne presentata la \"ID 19\" nell'ancor pi\u00f9 spoglio allestimento \"Normale\", pi\u00f9 semplificato ancora rispetto alla gi\u00e0 spartana \"Luxe\" e con motore ulteriormente depotenziato, da 66 a 62 CV. La \"ID 19 Normale\" era caratterizzata dalla presenza di una sola aletta parasole e dei finestrini posteriori fissi, dai sedili fissi in tessuto blu e dall'assenza del posacenere. Tale versione arriv\u00f2 nei listini a partire dal gennaio 1958 con un prezzo di 894.000 franchi. Nei mesi a seguire, la \"ID\" benefici\u00f2 di alcuni aggiornamenti di dettaglio. Tali aggiornamenti andarono in alcuni casi di pari passo con l'evoluzione della gamma della pi\u00f9 ricca \"DS\". Fu il caso, ad esempio, del lavavetri a doppio getto, che nei primi mesi del 1958 divenne di serie sulle \"DS\", ma anche sulla \"ID 19 Confort\", la pi\u00f9 accessoriata delle tre \"ID\" in quel momento in listino. Tutte con carrozzeria berlina, anche se di l\u00ec a non molto la gamma si sarebbe arricchita con nuove varianti di carrozzeria. Nell'ottobre del 1958, infatti, il Salone di Parigi fece da cornice per l'esposizione di due prototipi con carrozzeria giardinetta denominati \"ID 19 Break\" e realizzati sulla base della versione \"Luxe\"; la versione cabriolet, invece, venne introdotta tre anni dopo.\nLa \"ID\" con carrozzeria giardinetta.\nAd una possibile variante giardinetta aveva gi\u00e0 pensato lo stesso Flaminio Bertoni in fase di progetto, quando la necessit\u00e0 di introdurre una \"ID\" nel listino della Casa del \"double chevron\" non era stata ancora prevista. Ma date le caratteristiche della berlina, sicuramente pi\u00f9 elegante e stupefacente rispetto ad una possibile versione familiare, i vertici Citro\u00ebn decisero di accantonare tale idea, timorosi di inquinare l'immagine della \"DS\" stessa a causa di un tipo di vettura, la giardinetta appunto, che in quegli anni era ancora vista come un mezzo poco elegante e pi\u00f9 adatto ad un utilizzo come mezzo da fatica, grezzo e goffo nelle linee. L'idea di una carrozzeria familiare venne invece rispolverata da un carrozziere francese di nome Franchiset, grazie al quale la Citro\u00ebn torn\u00f2 a riconsiderare la possibilit\u00e0 di realizzare una giardinetta su base \"ID\", in modo tale da non intaccare troppo l'immagine della pi\u00f9 ricca \"DS\". Come gi\u00e0 accennato, i primi due prototipi della \"Break\" su base \"ID 19\" vennero esposti a Parigi nell'ottobre del 1958 e vennero anche raccolti i primi ordini per queste versioni, sebbene la Casa madre avesse dichiarato che le prime consegne non si sarebbero avute che nel giro di un anno ancora, quando sarebbe stata avviata la produzione degli esemplari definitivi, alcuni dei quali avrebbero trovato la loro piena consacrazione alla successiva edizione del Salone di Parigi.\nVa chiarito s\u00f9bito un aspetto: le versioni \"Break\" erano tutte basate sulla \"ID\", anche se troppo spesso capita di leggere o di sentir parlare di \"DS Break\" anche presso siti specializzati. Parte di questa confusione \u00e8 dovuta al fatto che per via delle sue caratteristiche, la \"ID Break\" dovette essere equipaggiata con accessori, come il servofreno, tipici delle pi\u00f9 ricche \"DS\", ma anche al fatto che nel corso della sua lunga carriera commerciale, la \"ID Break\" avrebbe via via adottato motorizzazioni sempre pi\u00f9 potenti, riservate fino a quel momento alle \"DS\", anche se alcune caratteristiche, come il cambio manuale, rimasero quasi sempre inalterate, se si eccettua una manciata di esemplari equipaggiati addirittura con il gruppo motopropulsore (motore e cambio) della \"DS 23 i.e.\". A togliere ogni dubbio sono i dati relativi alla produzione della \"ID\" e della \"DS\", che non comprendono alcuna versione denominata \"DS Break\". Le giardinette sono infatti denominate tutte \"ID Break\", o al massimo \"Break\" negli ultimi anni di carriera commerciale. \nEsteticamente, la \"ID Break\" era quasi identica alla berlina fino alla sommit\u00e0 del parabrezza: per il resto fu completamente inedita, compreso il tetto, pi\u00f9 lungo e dotato di portapacchi. L'andamento pi\u00f9 lineare del padiglione dett\u00f2 anche la necessit\u00e0 di risagomare le superfici vetrate, sia quelle laterali che il lunotto, quest'ultimo caratterizzato fra l'altro da una forma avvolgente che in piccola parte sconfina anche sulla fiancata per migliorare la visibilit\u00e0 posteriore. Inoltre, a proposito di vetri laterali, nella \"ID Break\" essi divennero tre per lato anzich\u00e9 due, dei quali quello posteriore era particolarmente esteso. Altra caratteristica delle \"ID Break\" furono i passaruota posteriori privi delle tipiche carenature di casa Citro\u00ebn. La coda, molto pi\u00f9 voluminosa che non nella berlina, era caratterizzata da nuovi gruppi ottici a due file verticali di luci tondeggianti disposte su alloggiamenti a forma di pinna, un vezzo modaiolo che faceva il verso alle \"woodies\" americane , citate come esempio dallo stesso carrozziere Franchiset per convincere i vertici Citro\u00ebn a produrre la \"Break\". L'accesso al vano bagagli era possibile mediante l'ampio portellone e veniva facilitato dalla pratica sponda abbattibile che riduceva sensibilmente l'altezza della soglia di carico. La vettura era prevista con tre file di sedili per otto posti, tre davanti, tre nella fila centrale e due strapuntini con seduta laterale l'uno rivolto verso l'altro. Il livello di abitabilit\u00e0 era ottimo e in caso di carichi particolarmente voluminosi o ingombranti, gli strapuntini erano facilmente eliminabili, cos\u00ec come anche la fila di sedili centrale, in modo tale da ottenere un ampio vano di carico di ben 2,11 metri di lunghezza per 1,22 metri all'altezza delle portiere posteriori. Essendo anche di forma regolare e perfettamente piatto, tale vano di carico era molto ben sfruttabile e consentiva una capacit\u00e0 di carico da record. Capacit\u00e0 del bagagliaio e abitabilit\u00e0 interna: nessun'altra vettura europea in configurazione giardinetta era in grado di dare tanto da quei due punti di vista. Tale primato venne mantenuto tra l'altro anche nei due modelli che avrebbero sostituito la \"ID Break\", ossia la \"CX Break\" e la \"XM Break\", che furono anch'esse da primato per abitabilit\u00e0 e capacit\u00e0 di carico. La rivisitazione della zona posteriore comport\u00f2 un aumento di ben 22\u00a0cm della lunghezza del corpo vettura, al punto da riuscire a sfiorare i 5 metri di lunghezza totali da un paraurti all'altro, per un peso a vuoto superiore alla berlina di circa 50\u00a0kg.\nQuanto detto valeva per la \"ID 19 Break\", ma fin dalla presentazione dei prototipi, la versione giardinetta fu prevista anche in altre tre configurazioni:\nTecnicamente, queste versioni erano quasi del tutto analoghe alla berlina, salvo alcune modifiche rese necessarie dalla particolare configurazione di carrozzeria. Per esempio, il gi\u00e0 citato servofreno fu necessario per poter eventualmente frenare in maniera pi\u00f9 efficace in caso di vettura a pieno carico, specialmente se oltre all'ampio bagagliaio si sfruttava anche il portapacchi sul tetto. Inoltre, sempre in tema di impianto frenante, vennero adottati freni posteriori pi\u00f9 potenti. Inoltre, il telaio venne rinforzato, come anche i bracci delle sospensioni, e venne aumentata la pressione delle sfere posteriori del sistema idropneumatico.\nLe ID Cabriolet.\nLa \"ID Cabriolet\" venne immessa nel mercato nel luglio 1961, vale a dire cinque mesi dopo la corrispondente cabriolet su base \"DS\". Il motore era lo stesso delle \"ID 19 Confort\" e \"Luxe\", cio\u00e8 con cilindrata di 1911\u00a0cm\u00b3 e potenza massima di 66 CV. Le caratteristiche strutturali erano le stesse della \"DS Cabriolet\", cambiavano solo gli allestimenti, pi\u00f9 semplificati nella \"ID\". Scopo di questa novit\u00e0 fu quello di proporre l'affascinante cabriolet di casa Citro\u00ebn ad un prezzo pi\u00f9 contenuto. La breve carriera commerciale della \"ID 19 Cabriolet\" si articol\u00f2 in due fasi: durante la prima, la vettura venne equipaggiata con il motore delle \"ID 19 Luxe\" e \"Confort\", ossia con l'unit\u00e0 da 66 CV, mentre a partire dal maggio del 1962 venne montato il motore della contemporanea \"DS 19\", sempre da 1,9 litri ma con potenza massima di 83 CV. In realt\u00e0, la \"ID Cabriolet\" rimase molto nell'ombra e i risultati commerciali furono molto inferiori alle aspettative, basti pensare che si vendette solo una \"ID Cabriolet\" su dodici: le altre undici erano \"DS Cabriolet\". In totale ne furono prodotte e commercializzate solo 112 dal luglio 1961 all'agosto 1965, considerando anche un primo prototipo risalente al 1960.\nI primi anni '60 e la carriera della \"ID\" \"monofaro\".\nIl nuovo decennio si apr\u00ec quindi con la \"ID Break\" gi\u00e0 in listino e la cabriolet che avrebbe debuttato ancora un anno e mezzo dopo. Va notato che fra le giardinette, solo la \"Break\" venne immessa nel mercato: le altre tre versioni non debuttarono infatti nell'autunno del 1959, ma pochi mesi dopo. E cos\u00ec, ecco che nel gennaio del 1960 il listino si arricch\u00ec della versione \"Ambulance\", mentre durante la primavera dello stesso anno debuttarono anche la \"Familiale\" e la \"Commerciale\". Alla fine dell'estate, con una gamma davvero completa, la \"ID 19\" pot\u00e9 realmente affrontare il mercato: l'unica assente a quel punto fu la \"ID 19 Normale\", che venne cancellata dai listini proprio nel corso del 1960. Altri aggiornamenti di dettaglio agli allestimenti caratterizzarono il periodo compreso fra la seconda met\u00e0 del 1960 e tutto il 1961. L'unica eccezione di rilievo fu il gi\u00e0 citato lancio della \"ID Cabriolet\", avvenuto nel luglio 1961. Vale la pena ancora citare l'arrivo di un nuovo servofreno ad alta pressione per la gamma \"ID\", anche per la berlina, un servofreno differente da quello della \"DS\". \nNel maggio del 1962 vennero apportate alcune modifiche alla testata e all'alloggiamento delle candele. Nel mese di ottobre dello stesso anno, la \"ID\" sub\u00ec alcuni ritocchi stilistici volti ad affinarne l'aerodinamica. E cos\u00ec, ecco che il paraurti anteriore and\u00f2 a raccordarsi meglio con la carenatura inferiore, vennero ricavate nuove prese d'aria frontali sotto il paraurti, per il raffreddamento di freni e radiatore, pi\u00f9 altre piccole prese d'aria sotto i fari anteriori per meglio convogliare l'aria all'interno dell'abitacolo. Inoltre i rostri anteriori furono ricoperti con un inserto in gomma, mentre posteriormente vennero montati due listelli in gomma sotto ai fari. L'aggiornamento tecnico pi\u00f9 rilevante fu invece nella potenza massima, che crebbe da 66 a 70 CV. Grazie alle migliorie in termini di potenza e aerodinamica, la velocit\u00e0 massima crebbe da 135 a 145\u00a0km/h. Appena tre mesi dopo, ossia nel gennaio 1963, altre significative novit\u00e0 interessarono la gamma: la lista optional si arricch\u00ec infatti del servosterzo e del lunotto in vetro, anzich\u00e9 in plexiglass com'era stato fino a quel momento. Ma soprattutto, per consentire alle versioni giardinetta di spuntare prestazioni migliori, solo per tali versioni il motore venne portato ad 83 CV. Fu un caso unico in quegli anni: una giardinetta, modello tipicamente proposto con motorizzazioni sensibilmente inferiori, si ritrov\u00f2 ad essere il top di gamma per quanto riguardava i motori. Ma in ogni caso, per alcuni mercati, questo motore venne previsto anche nelle berline. A novembre, arrivarono le tasche portaoggetti sui pannelli porta, mentre nel settembre del 1964 vi fu l'arrivo della \"ID 19 S\", con motore da 75 CV e commercializzata solo per un anno. Questo aggiornamento fu l'occasione per ridisegnare anche la plancia, che divenne simile a quella della \"DS\", ma con una palpebra integrale a tutta larghezza. Un anno dopo, nel settembre 1965, il motore della berlina sub\u00ec un altro aggiornamento salendo ad 81 CV di potenza massima. Le giardinette, dal canto loro, divennero disponibili in due motorizzazioni, compiendo ulteriori passi in avanti sul fronte prestazionale rispetto alla berlina: questi motori erano il nuovo motore da 1985\u00a0cm\u00b3 a cinque supporti di banco derivato dalla \"DS 19\" con potenza di 90 CV per la \"ID 19\" e l'inedito motore da 2175\u00a0cm\u00b3 e da 109 CV per la nuova \"ID 21\". In pratica, le versioni con carrozzeria giardinetta rimasero delle \"ID\" in tutto tranne che per i motori, ormai del tutto fedeli a quelli montati nelle corrispondenti \"DS\". Contemporaneamente vi fu l'arrivo del liquido verde LHM per le sospensioni, mentre la \"ID Cabriolet\", che ebbe poco successo, venne tolta dai listini. Nell'agosto del 1966 anche la \"ID 19\" berlina ricevette lo stesso motore da 2 litri della giardinetta, ma depotenziato da 90 ad 84 CV.\nArrivano i fari carenati.\nNel settembre del 1967 vi fu l'aggiornamento pi\u00f9 iconico in assoluto nella storia della \"ID\" (ma anche nella storia della \"DS\"): il frontale venne ridisegnato per ospitare i nuovi gruppi ottici sdoppiati e carenati, da molti soprannominati \"ad occhio di gatto\". L'unica differenza rispetto alla \"DS\" stava nel fatto che nella \"ID\" questi fari non erano orientabili con lo sterzo, giacch\u00e9 non vennero previsti neppure nelle versioni pi\u00f9 economiche della \"DS\". Furono comunque disponibili a richiesta, ma solo sulle \"ID\" dotate di servosterzo. L'aggiornamento procur\u00f2 un aumento di 2\u00a0cm nella lunghezza del corpo vettura, anche per via di un nuovo ridisegnamento del paraurti, sprovvisto di rostri e pi\u00f9 sottile ed incastrato nel frontale allo scopo di ridurre ulteriormente la resistenza aerodinamica. Dal febbraio 1968, per le versioni giardinetta divenne disponibile anche la trasmissione idraulica sulla falsariga della \"DS\". Queste particolari attenzioni rivolte verso le giardinette furono tra i primi esempi di tentativo di promozione dell'immagine di una giardinetta, da non vedere pi\u00f9 come un mero attrezzo da lavoro, bens\u00ec come una vettura polivalente e che fosse gradevole ad una fascia di clientela ben pi\u00f9 ampia. Nel settembre del 1968 vi fu una ristrutturazione della gamma e dei motori: la \"ID 19\" pass\u00f2 da 84 a 91 CV di potenza massima e venne proposta solo come berlina, mentre un nuovo modello, la \"ID 20\", fu proposta con motore da 103 CV e con carrozzeria sia berlina che giardinetta. In quest'ultima configurazione di carrozzeria continu\u00f2 ad essere proposta anche la \"ID 21\", ma con motore portato da 109 a 115 CV. Vale la pena ricordare che durante tutti questi step evolutivi, i due allestimenti \"Luxe\" e \"Confort\" previsti fin dall'inizio vennero mantenuti, anche se via via aggiornati ed arricchiti nel corso degli anni.\nNell'agosto del 1969, le \"ID 19\" e \"ID 20\" con carrozzeria berlina vennero rispettivamente ribattezzate in \"D Sp\u00e9cial\" e \"D Super\": meccanicamente non vi furono novit\u00e0 di sorta, mentre gli allestimenti divennero pi\u00f9 ricchi, non pi\u00f9 suddivisi in \"Luxe\" e \"Confort\", ma unificati in un unico allestimento per ogni modello. La \"D Super\" era quella pi\u00f9 ricca ed a quel punto arrivava a comprendere il pavimento in moquette, l'orologio, il cielo rivestito e le maniglie porta in plastica. Le versioni giardinetta vennero ribattezzate in \"Break 20\" e \"Break 21\", ma al contrario delle berline mantennero gli allestimenti \"Luxe\" e \"Confort\". Vennero mantenute anche le altre configurazioni di carrozzeria Familiale, Commerciale e Ambulance (in quest'ultima variante, furono previste dalla Casa madre pi\u00f9 di una configurazione). In pratica, con questo aggiornamento la sigla \"ID\" scomparve dalle denominazioni, anche se in particolare le versioni \"D Sp\u00e9cial\" e \"D Super\" verranno sempre considerate nell'ambito della gamma \"ID\". Nell'agosto del 1970 sulla \"D Super\" divenne disponibile a richiesta il cambio manuale a 5 marce.\nDurante quai tutto il 1971 vennero apportati numerosi aggiornamenti di dettaglio (servosterzo optional sulle berline, eliminazione della trasmissione idraulica sulle giardinette, clacson a tromba, abbaglianti allo iodio, ecc): fu solo alla fine dello stesso anno che la \"D Sp\u00e9cial\" benefici\u00f2 di un ulteriore aumento di potenza massima portandosi a 98 CV. La \"D Super\" e la \"Break 20\" conobbero anch'esse un aumento di potenza passando da 103 a 108 CV. Per quanto riguarda gli allestimento, rimase a listino solo l'allestimento \"Confort\" per le sole giardinette. Nel luglio del 1972 alle due berline gi\u00e0 esistenti si aggiunse la \"D Super 5\", spinta dallo stesso motore della \"Break 21\", ossia il motore da 2,2 litri con potenza massima di 115 CV e con cambio manuale a 5 marce, da cui la cifra nella denominazione. Tre mesi dopo, la \"D Sp\u00e9cial\" ottenne il motore da 108 CV della \"D Super\". A questo punto, la carriera della \"ID\" si avvi\u00f2 verso la fine: vi fu tempo solo per l'avvicendamento fra la uscente \"Break 21\" e l'esordiente ma effimera \"Break 23\", spinta dal motore della \"DS 23\" a carburatore, ossia un'unit\u00e0 da 2347\u00a0cm\u00b3 in grado di erogare fino a 124 Cv di potenza massima. Le ultime berline uscirono dalle linee di montaggio nel gennaio del 1975, mentre le ultime giardinette vennero assemblate nel settembre dello stesso anno, anche se alcune di esse, allestite come ambulanze, vennero consegnate nel gennaio 1976.\nTabella riepilogativa.\nDi seguito vengono riepilogate le caratteristiche relative alle varie versioni costituenti la gamma \"ID\":\nAttivit\u00e0 sportiva.\nPur non avendo qualit\u00e0 propriamente adatte ad una competizione, la \"ID\" riusc\u00ec a ritagliarsi anche un piccolo angolo di gloria in ambito sportivo, stabilendo anche un piccolo primato personale: la Citro\u00ebn \"ID\" fu infatti la prima vettura del marchio francese ad aggiudicarsi un rally internazionale. Condotta dall'equipaggio privato Coltelloni/Alexandre, una \"ID 19\" partita col numero di gara 176 arriv\u00f2 infatti per prima al traguardo del Rally di Monte Carlo del 1959. Di seguito vengono riassunte le vittorie ottenute dall \"ID 19\" nel corso degli anni:"}
{"id": "459254", "revid": "1573940", "url": "https://it.wikipedia.org/wiki?curid=459254", "title": "Protura", "text": "I Proturi (Protura ) sono un ordine di esapodi della classe degli Entognati (o Paraentoma).\nEssi costituiscono, secondo la maggior parte degli autori, un ramo con progenitori comuni agli Insetti, che non si \u00e8 evoluto al pari degli altri. Diversamente l'entomologo Alexander Klots ritiene che nei Protura si manifesti una tendenza all'involuzione.\nDescrizione.\nSi tratta di animali molto piccoli (da 0,5 a 2\u00a0mm di lunghezza), senza pigmento, privi di occhi e di antenne, con estremit\u00e0 addominale semplice, senza cerci; hanno un numero di segmenti addominali (12) pi\u00f9 alto di quello di ogni altro gruppo. Nascono dall'uovo con soli 9 segmenti e, unici tra gli esapodi, ne acquistano altri 3 nel corso delle mute.\nSono muniti di due organi di senso circolari detti \"pseudo-oculi\", interpretati come antenne rudimentali.\nIl paio di zampe anteriori non ha pi\u00f9 funzione locomotoria ma viene tenuta rivolta in avanti e si crede che supplisca alle funzioni sensoriali delle antenne. Le trachee sono modestamente sviluppate; in alcuni generi possono mancare ed in tal caso l'assunzione di ossigeno avviene per via cuticolare. I primi tre segmenti addominali portano dei brevi stili o processi coxali, considerati arti vestigiali.\nComportamento.\nSi nutrono generalmente di miceli fungini, specialmente di micorrize perforando le cellule con il pungente apparato boccale.\nTassonomia.\nComprende 731 specie, raggruppate in 7 famiglie:\nAcerentomata\nEosentomata\nSinentomata\nIn Italia la specie pi\u00f9 comune \u00e8 l\u2019\"Acerentomon doderoi\"."}
{"id": "459261", "revid": "599013", "url": "https://it.wikipedia.org/wiki?curid=459261", "title": "Ottorino Marcolini", "text": "Gli anni giovanili.\nPadre Ottorino Marcolini nasce il 9 marzo 1897 a Brescia da Abramo Marcolini e Giulia Brioni. La famiglia in cui Ottorino cresce, primo di sei fratelli, ha forti principi cattolici.\nIl ragazzo si dimostr\u00f2 di buona intelligenza e decisamente orientato allo studio. Frequent\u00f2 l\u2019\"Oratorio dei Padri alla Pace\", in cui era solito condividere il suo tempo e il suo aiuto con i compagni che presentavano difficolt\u00e0 scolastiche. Nel 1914 complet\u00f2 gli studi presso l'Istituto Tecnico Tartaglia, inizi\u00f2 quindi gli studi presso la facolt\u00e0 d'ingegneria al Politecnico di Milano ma, nel 1916, fu chiamato al servizio militare e l'anno successivo part\u00ec per la guerra. Nel medesimo periodo muore suo padre, con cui il ragazzo ebbe un rapporto particolarmente affettuoso. Per poter terminare gli studi, essendo ancora sotto la ferma militare, il 30 aprile 1919 riusc\u00ec a farsi arruolare nel Battaglione Studenti di Milano. La scelta gli permette di dedicarsi completamente agli studi universitari e di laurearsi, nel 1920 al Politecnico.\nIl 15 giugno 1921 il comune di Brescia prese in gestione diretta l'officina del gas e chiam\u00f2 Marcolini a dirigerla. Contemporaneamente ebbe l'opportunit\u00e0 di proseguire gli studi di matematica all'Universit\u00e0 di Padova dove si laure\u00f2 nel 1924. In questo stesso periodo milanese, Ottorino comincia a maturare la decisione di diventare sacerdote. Tra i diversi incontri determinanti in questa direzione merita ricordare quello con don Giovanni Battista Montini, di cui era coetaneo. Nel 1924, infine, anche suo fratello Guido muore. L'avvenimento spinge Ottorino a diventare sacerdote. Venne ordinato 2 gennaio 1927. Si dedica all'insegnamento prendendo incarico alla scuola Arnaldo, presso le Canossiane, all'ITIS. Divenne inoltre assistente della Federazione Universitaria Cattolica Italiana (FUCI) e della Societ\u00e0 San Vincenzo De Paoli. Nel suo vivere a stretto contatto con famiglie povere e disagiate matur\u00f2 l'idea di quelli che definir\u00e0 successivamente \"villaggi\".\nSopraggiunge la Seconda guerra mondiale e Padre Ottorino chiede la mobilitazione. Nel 1940 divenne tenente cappellano militare in aeronautica e spese il suo tempo sui campi di battaglia. L'8 settembre 1943 fu catturato e deportato dai tedeschi in un lager, lo stalag I-B di Hohenstein, dove condivise quest'esperienza anche con Mario Rigoni Stern. Le condizioni estremamente dure videro l'ufficiale Marcolini dedicarsi interamente ai soldati dei quali voleva condividere la sorte e con i quali voleva tornare in Italia, per ricostruire insieme il paese. Liberato il 23 aprile 1945, rientr\u00f2 a Brescia nell'ottobre dello stesso anno e riprese il suo apostolato fra i giovani, restando fino al 1951 parroco nella parrocchia della Pace.\nL'impegno nel dopoguerra.\nPadre Marcolini si fa carico dei due pi\u00f9 gravi problemi del dopoguerra: il lavoro e la casa. Riteneva, infatti, che la gente dovesse avere diritto ad un lavoro, una casa e una famiglia che fossero il pi\u00f9 dignitose possibile. Ogni famiglia doveva avere:\nLe encicliche sociali di quegli anni gli danno ulteriore vigore in tal senso. Favor\u00ec quindi il movimento cooperativo, fondando una cooperativa di giovani muratori. Fu promotore dell'Unione Cristiana Imprenditori Dirigenti (UCID) fondata nel 1947.\nSi dedic\u00f2 assiduamente a tutta una vasta serie di iniziative, volte a fondare o beneficiare scuole, ritiri spirituali, attivit\u00e0 a favore dei reduci, degli apprendisti, dei periti tecnici. Infine Padre Marcolini fond\u00f2 le B.I.M., le Brigate Irregolari Marcoliniane. \nFu inoltre una figura di riferimento nella OM, industria fondamentale della realt\u00e0 bresciana, anche per il rapporto di forte amicizia che lo legava all'ingegner Bruno Beccaria. Qui ebbe svariate divergenze di opinioni con i sindacati, di cui comprendeva lo slancio sociale senza tuttavia condividerne i mezzi e i fini politici.\nCasa e dignit\u00e0: il progetto dei Villaggi.\nIn quegli anni si avvert\u00ec un sempre pi\u00f9 forte inurbamento, le prime avvisaglie del boom industriale e dell'immigrazione dal Sud dell'Italia. Nell'intento di migliorare le precarie condizioni di vita delle famiglie nelle case popolari, il 28 novembre 1953 fond\u00f2 la cooperativa \"La Famiglia\" che si proponeva di costruire case solide e dignitose, da dare in propriet\u00e0 individuale ai soci.\nIl progetto non si limitava a prevedere uno o pi\u00f9 condomini. Padre Ottorino sosteneva in particolare: \u00abl'ideale sarebbe di poter costruire piccole case con pochi alloggi\u00bb. Desiderava assolutamente evitare di costruire abitazioni-alveare. Prevedeva invece case economiche bifamiliare o a schiera all'interno di piccoli villaggi periferici, pensati a misura d'uomo e delle esigenze sociali di pi\u00f9 famiglie. I villaggi, quindi, prevedevano chiese, oratori, ACLI, asili e tutti quei servizi che avrebbero tutelato e sostenuto la dignit\u00e0 del vivere quotidiano. Secondo i critici la tipologia degli alloggi era finalizzata alla incentivazione della solidariet\u00e0 tra gli operai, mediante la conservazione delle tradizioni contadine.\nI criteri di costruzione erano:\nI primi villaggi nacquero nella zona ovest di Brescia. Tra essi il primo fu quello in localit\u00e0 \"Violino\", costituito da 252 appartamenti con chiesa, scuola materna e scuola elementare. Nel proseguire i lavori si rese necessario ampliare le capacit\u00e0 tecniche ed amministrative della originaria cooperativa. Il 25 febbraio 1963 venne, quindi, costituito il \"Centro Studi e Coordinamento Iniziative \"La Famiglia\"\" con lo scopo di promuovere ed aiutare in ogni modo le singole cooperative gi\u00e0 nate. Padre Marcolini ebbe la grande capacit\u00e0 di mobilitare forze culturali, sociali ed economiche in vista di un fine di grande respiro. \u00c8 stato pi\u00f9 volte scritto che Padre Marcolini fu l'italiano che costru\u00ec pi\u00f9 case popolari nel dopoguerra. Alla sua morte, a 25 anni dal primo alloggio, il centro studi \"La Famiglia\" stava realizzando 473 appartamenti in 30 cantieri diversi. Dal 1953 al 1987 gli alloggi marcoliniani furono 6631, assicurando l'abitazione di propriet\u00e0 a ben 25000 bresciani circa.\nL'impegno per le cooperative di lavoratori.\nLa sua opera non si esaur\u00ec nelle case. Si dedic\u00f2 anche alla creazione di cooperative di lavoro \"Famiglie Meccaniche in Val Camonica\" e s'interess\u00f2 alla ricostruzione del Friuli dopo il terremoto del 1976. Nel 1964 ricevette la \"Stella della bont\u00e0\" come \"ideatore geniale, tecnico esperto, lavoratore indefesso\". Nel 1968 fu nominato cavaliere di Vittorio Veneto.\nSi spense il 23 novembre 1978 in seguito al trauma riportato in un incidente stradale, suscitando profondo dolore e partecipazione a tutti livelli.\nLe B.I.M..\nLe B.I.M. o \"Brigate Irregolari Marcoliniane\" furono un'esperienza educativa concepita da Padre Marcolini, rivolta agli operai dell'OM, ai reduci dei lager, ai disoccupati, agli sfaccendati ed agli sbandati che frequentavano l'Oratorio della Pace nell'immediato dopoguerra. Lo scopo era quello di dar loro la possibilit\u00e0 di fare un soggiorno in campeggio in montagna. Il Padre li definiva \u00ab...giovani di tutte le et\u00e0, di tutte le qualit\u00e0, di tutte le educazioni, di tutti gli ambienti, di tutte le tendenze messi a stare insieme come fratelli\u00bb.\nDall'iniziale zona di reclutamento dell'Oratorio della Pace, ben presto le Brigate raccolsero aderenti tra gli squattrinati di tutte le zone della citt\u00e0. Il sacerdote sperava che grazie a questi soggiorni immersi nella natura e lontano dai problemi quotidiani, le loro negativit\u00e0 si sarebbero smussate, il loro spirito si sarebbe orientato verso una ricerca maggiore di Dio e verso una convivenza pi\u00f9 caritatevole e generosa. Il motto che il Padre diede alle sue BIM sintetizza lo spirito con cui furono create: \"Verso l'alto concordi\"."}
{"id": "459264", "revid": "59966", "url": "https://it.wikipedia.org/wiki?curid=459264", "title": "Padre Ottorino Marcolini", "text": ""}
{"id": "459265", "revid": "339392", "url": "https://it.wikipedia.org/wiki?curid=459265", "title": "Zenale", "text": ""}
{"id": "459268", "revid": "1573940", "url": "https://it.wikipedia.org/wiki?curid=459268", "title": "Baetidae", "text": "I Betidi (Baetidae ) sono una famiglia di insetti dell'ordine Ephemeroptera.\nLa famiglia comprende circa 900 specie di efemerotteri (pi\u00f9 comunemente conosciute come effimere) lunghe da 0,3 a 1,4 cm. Questi insetti sono di colore marrone chiaro o scuro o nero, con segni di colore giallastro o grigio. Le ali anteriori sono di forma allungata e arrotondata, ed in alcune specie quelle posteriori sono piccole o assenti.\nCiclo biologico.\nLe uova sono deposte in acqua. Le ninfe, di forma aerodinamica, buone nuotatrici, si cibano di alghe trovate sul fondo o sulla superficie dell'acqua.\nDistribuzione.\nIn tutto il mondo, in torrenti, fiumi, stagni, laghi.\nI betidi vivono in zone pi\u00f9 fresche e pi\u00f9 in altitudine rispetto a tutte le altre effimere.\nTassonomia.\nNe esistono circa 900 specie, suddivise in un centinaio di generi.I generi presenti in Europa sono:"}
{"id": "459269", "revid": "104265", "url": "https://it.wikipedia.org/wiki?curid=459269", "title": "Bruno Ferrante", "text": "Biografia.\nLaureato in Giurisprudenza, diventa un funzionario del Ministero dell'Interno vincendo un concorso nel 1973 e prende servizio presso la prefettura di Pavia. Pi\u00f9 tardi viene trasferito alla prefettura di Milano, dove svolge anche la funzione di capo di gabinetto.\nTra il 1992 e il 1993 \u00e8 commissario straordinario del comune di Monza e nell'estate del 1993 vice commissario straordinario del comune di Milano.\nNell'ottobre del 1993 viene nominato prefetto con l'incarico di vice capo di gabinetto vicario del Ministero dell'Interno. Nelle parole di Francesco Cossiga, allora ministro, \u201cBruno Ferrante \u00e8 stato un mio giovane collaboratore quando ero Ministro degli Interni e chi ha lavorato con me pu\u00f2 fare tutto eccetto il Papa\u201d.\nDal 1\u00ba settembre 1994 \u00e8 vice capo della polizia preposto all'attivit\u00e0 di coordinamento e pianificazione.\nIl 6 ottobre 1994 viene nominato dal governo prefetto di prima classe. Dal giugno 1996 al giugno 2000 svolge l'incarico di capo di gabinetto del Ministero dell'Interno con i ministri Giorgio Napolitano, Rosa Russo Iervolino ed Enzo Bianco.\nDall'8 giugno 2000 al 3 novembre 2005 \u00e8 prefetto di Milano. Durante i primi mesi di mandato deve fare fronte agli allarmi bomba rivendicati dalle Nuove Brigate Rosse al Duomo e in Sant'Ambrogio, agli incidenti aerei di Linate e del Pirellone, alla questione della scuola islamica di via Quaranta, allo sciopero contemporaneo di ATM e tassisti, e alla crisi del Teatro alla Scala.\nFerrante si dimette da prefetto per candidarsi alle primarie dell'Unione come sindaco di Milano del 29 gennaio 2006, con l'appoggio di DS, Margherita e SDI.\nDopo aver vinto le primarie con il 67,75% dei voti, sconfiggendo il premio Nobel Dario Fo, perde tuttavia le elezioni amministrative raccogliendo il 47% dei voti contro il 52% di Letizia Moratti. A fronte di una spesa di 694.000 euro sostenuta da Bruno Ferrante per la campagna elettorale, Letizia Moratti ha usufruito di un finanziamento di 6.335.000 euro del marito Gianmarco.\nNel gennaio 2007 il Consiglio dei ministri lo nomina Alto Commissario per la prevenzione e il contrasto della corruzione e delle altre forme di illecito nella pubblica amministrazione; ricevuta questa nomina Ferrante ha presentato le dimissioni da consigliere comunale di Milano.\nIl 16 luglio dello stesso anno, si dimette anche dall'incarico ricevuto sei mesi prima (gli succede Achille Serra, gi\u00e0 prefetto di Roma) per accettare quello di presidente di Fibe e Fibe Campania, controllate del gruppo Impregilo, attive nel settore rifiuti. L'azienda annunci\u00f2 che Ferrante avrebbe portato \u201cun contributo di chiarezza e professionalit\u00e0 nella gestione del problema dei rifiuti in Campania\u201d, ma l'emergenza rifiuti in Campania continu\u00f2 ad aggravarsi.\nA luglio 2012 succede a Nicola Riva nella presidenza dell'Ilva, come figura istituzionale di garanzia nel tentativo di fermare il sequestro dell'impianto. Ferrante dichiara: \u201c\u00c8 la prima volta che l'Ilva viene guidata da una persona estranea alla famiglia\u201d. A seguito del sequestro dell'Ilva, la magistratura pugliese ha rimosso Ferrante dall'incarico di amministratore giudiziario degli impianti, fino al suo reintegro disposto dal Tribunale del Riesame."}
{"id": "459274", "revid": "78273", "url": "https://it.wikipedia.org/wiki?curid=459274", "title": "Bonaventura (filosofo)", "text": ""}
{"id": "459276", "revid": "767487", "url": "https://it.wikipedia.org/wiki?curid=459276", "title": "Vacanze di Natale '95", "text": "Vacanze di Natale '95 \u00e8 un film italiano del 1995 diretto da Neri Parenti.\nTrama.\nRemo Proietti e Lorenzo Colombo sono due italiani che trascorrono le vacanze di Natale ad Aspen, in Colorado. Kelly, moglie di Remo, ha lasciato il marito a causa del vizio del gioco ma quest'ultimo, essendosi dichiarato follemente innamorato di lei, rinuncia a un viaggio con gli amici per cercare di riconciliarsi con la moglie in America. Lorenzo, separato, \u00e8 andato ad Aspen per cercare di far avverare il sogno della figlia Marta (ribelle e con cui ha un rapporto conflittuale), ovvero quello di conoscere Luke Perry, il Dylan della serie \"Beverly Hills 90210\".\nRemo e Lorenzo si incontrano poich\u00e9 accidentalmente si scambiano le valigie ma il loro viaggio sar\u00e0 ricco di svariate disavventure: il primo incontra un vecchio amico, \"Paolone\", che gli propone di portarsi a letto la moglie Kelly, per cancellare il debito che Remo nutriva nei suoi confronti. Il secondo a causa di incresciose disavventure con una scellerata signorina, finir\u00e0 in prigione per atti osceni in pubblico in quanto sorpreso nudo, ma riuscir\u00e0 a uscirne.\nRemo rifiuta l'offerta ma \u00e8 proprio la moglie da s\u00e9 a scoprire la cosa e cede all'offerta estinguendo il debito del marito facendogli credere di essere andata a letto con \"Paolone\" ma in realt\u00e0 pagando il debito con una vincita di Remo alla lotteria e allontanandosi nuovamente da lui mentre Lorenzo riesce a presentare Luke a Marta con cui inizia ad avere buoni rapporti. Le vacanze cos\u00ec finiscono e tutti ritornano in Italia.\nSei mesi dopo, i personaggi partono per una nuova vacanza in America: Kelly, ancora arrabbiata con Remo lo perdona mentre Lorenzo accompagna Marta, ormai divenuta fan di Brad Pitt, per farla studiare; qui Lorenzo e Remo si incontrano e abbandonano i propri familiari per farsi una vacanza insieme in Brasile.\nCuriosit\u00e0.\nCome consuetudine appare un piccolo cameo del regista. Nella sequenza del volo, tra i passeggeri seduti si pu\u00f2 notare attraverso l'obl\u00f3 il regista Neri Parenti intento a leggere un quotidiano.\nLuoghi delle riprese.\nQuartiere Copped\u00e8 di Roma.\nDistribuzione.\nIl film \u00e8 uscito nelle sale Italiane il 14 dicembre 1995."}
{"id": "459279", "revid": "322321", "url": "https://it.wikipedia.org/wiki?curid=459279", "title": "Piscina (Italia)", "text": "Piscina (\"Pissin-a\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nNei tempi pi\u00f9 remoti probabilmente Piscina era nota per la grande quantit\u00e0 di serbatoi d'acqua a guisa di peschiere, ove si alimentavano alcune qualit\u00e0 di pesci, da cui forse ne deriv\u00f2 il nome \"Pescina\".\n\u00c8 stato trovato un manoscritto presso il Comune di Frossasco in cui in un lascito testamentario si parlava di Piscinatibus (manoscritto risalente ai tempi di Federico II) A rafforzare questa ipotesi \u00e8 il fatto che molti nomi della zona fanno pensare che nei tempi antichi il territorio era ricco di acquitrini o paludi: Marsaglia (Marsaia da \"Mars\" = Marcio o terra marcia), Bisognette (ora Pascaretto) da \"Boissonette\" ossia \"Boisson\" = \"Bosson\" = fosso), \"Moje\" da \"Mujia\" vale a dire \"terra molle\" oppure \"a mollo\"; Riva, Riva-rossa e Riva-secca che fanno pensare a terreni asciutti in zone umide o ricche di fontanili. Essi sono riportati in un'antica carta degli Stati del Regno di Sardegna del 1693, conservata presso l'archivio comunale, e posti tra Piscina ed Airasca.\nAttualmente esistono soltanto pi\u00f9 pochi terreni acquitrinosi a sud della Borgata Bruera e nella zona del Bivio di Frossasco ma sicuramente in passato ne esistevano molti di pi\u00f9. Tanto e vero che in un documento datato 1163, l'imperatore Federico I Barbarossa confermando ai Conti di Romagnano il Castello di Montecalvetto con la citt\u00e0 di Frossasco ed il suo distretto, parla dei beni ivi compresi: \u00ab\"cum terris cultis ed incultis, ... aquarumque, piscationibus...\", ecc\u00bb (terre colte incolte... le acque e le pescagioni..).\nUn'altra teoria \u00e8 quella che il nome Piscina, cos\u00ec come la quasi totalit\u00e0 delle sue attuali Borgate, sia stato preso dal cognome dei suoi primi abitanti. Secondo il Denina (\"Storia del Piemonte\") \u00e8 esistito un Conte Pessina, gran ciambellano del Duca Carlo Emanuele I, e sul calendario dei santi il 14 settembre era celebrata la festa del Beato Antonio Piscina di Antignano d'Asti.\nIn ogni caso il nome \"Pescina\" compare su alcune carte degli stati sabaudi dell'inizio del 1600 ed \u00e8 riportato in documenti precedenti il XVII secolo conservati preso gli archivi Arcivescovili di Torino (in cui si cita anche l'antica Chiesa di San Grato di Pescina).\nForse in ragione della prima ipotesi (sostenuta anche del Casalis nel suo \"Dizionario Geografico degli stati di S.M. il Re di Sardegna\" (1860 circa)- che il gonfalone Comunale risalente al secondo dopoguerra \u00e8 costituito da un drappo bianco su cui compare lo stemma blasonato composto da uno scudo coronato, rappresentante un albero in naturale ed un lago caricato con due pesci d'argento natanti in fascia.\nIl Paese si svilupp\u00f2 attorno all'incrocio tra la strada antica che da Airasca portava a Pinerolo e quella che da Cumiana scendeva verso Scalenghe.\nAttorno a questo incrocio sorsero una Cappella (citata in documenti del 1598 conservati presso l'archivio parrocchiale di Airasca, il Cimitero e l'Ala del Mercato (fine Seicento, lo stabile pi\u00f9 antico del Comune). Nel 1609 la comunit\u00e0 parrocchiale venne ufficialmente costituita, riunendo gli abitanti a cavallo di quattro comuni (Oliva, Cumiana, Airasca, Scalenghe). La prima chiesa parrocchiale, costruita con le offerte dei parrocchiani, venne ampliata attorno al 1660 e completamente rifatta nel 1766-69 ad opera di Gerolamo Buniva, maestro del barocco piemontese.\nL'attuale centro storico si trov\u00f2 inizialmente a far parte del \"Comune dell'Oliva\" che comprendeva anche quella che oggi \u00e8 la borgata di Cumiana denominata \"Tavernette\". La questione su quale dei due centri dovesse essere capoluogo, abbia portato, in epoca napoleonica, i piscinesi ad effettuare nel 1797 un colpo di mano con il quale asportarono da Tavernette i documenti, le insegne e l'archivio comunale. Dal 1798 le adunzanze si tennero a Piscina, sino al 1801 quando i due comuni vennero divisi.\nInizialmente il territorio comunale era molto piccolo, anche rispetto alla Parrocchia, che tutt'oggi comprende anche borgate sotto l'amministrazione di Cumiana.\nSin dal 1807 il comune si espanse incorporando la frazione Calvetti (prima sotto Frossasco), quindi nel 1893, dopo un lungo iter cominciato nel 1871 le frazioni Bianciotti, Margari (oggi inglobate nel concentrico), Bruera, Baudi, Gabellieri sino ad allora sotto l'amministrazione di Scalenghe, infine nel 1960 le frazioni Casevecchie e Martini, precedentemente sotto Airasca. Un tentativo di incorporare anche le borgate facenti parte della parrocchia ma sotto l'amministrazione di Cumiana (Baite, Listelli) fall\u00ec alla fine del XIX secolo, per l'opposizione del senatore Paolo Boselli, residente a Cumiana.\nAvvenimenti.\nNel 1693 parte del territorio venne coinvolto nella Battaglia della Marsaglia tra le truppe di Luigi XIV di Francia e Vittorio Amedeo II di Savoia. Vennero profanate la chiesa parrocchiale e la cappella di Casevecchie.\nNel 1799, all'epoca delle guerre napoleoniche, Piscina venne occupata dai Francesi. Sotto la spinta delle truppe Austro-Russe del generale Suvorov, i Francesi furono costretti a ritirarsi. I parrocchiani, istigati dal Prevosto, abbatterono l'albero della libert\u00e0 provocando la reazione dei giacobini che, ritornati nei giorni successivi da Pinerolo, diedero fuoco alla canonica distruggendo l'archivio parrocchiale.\nNel 1808 Piscina venne colpita dal terremoto che ebbe epicentro a Fenestrelle, subendo danni di media entit\u00e0. Negli anni successivi venne dato impulso alla costruzione di canali irrigui, tuttora esistenti, ed opere di bonifica.\nNel periodo di governo di Camillo Benso di Cavour, Piscina ebbe un notevole sviluppo agricolo ed artigianale, favorito dalla realizzazione della ferrovia Torino-Pinerolo (1854) e dal diffondersi della coltivazione del mais.\nTra il 1870 e il 1920 Piscina, come tutti i paesi del Piemonte, sub\u00ec una forte emigrazione verso il Sudamerica ed ebbe un elevato numero di caduti nella prima guerra mondiale, eventi che non impedirono un miglioramento della situazione economica, anche con l'introduzione dell'industria dei laterizi.\nMonumenti e luoghi d'interesse.\nSito in via Umberto I 64: raccolta di attrezzi e reperti della vita contadina prima della meccanizzazione cui si accompagna un approfondito lavoro di ricerca, conservazione e divulgazione della cultura contadina del territorio. Dal 15/02/2013, Presidente Onorario del Museo Etnografico \u00e8 Felice Carbone (13/09/1924-01/07/2013), appassionato promotore delle attivit\u00e0 del museo fin dalla sua fondazione.\nFrazioni e borgate.\nAppartiene al comune di Piscina, anche una piccola parte di Pascaretto, borgo diviso fra tre comuni: Piscina, Frossasco e Pinerolo.\nTradizioni e folclore.\n\"Mesd\u00ec \u00ebd Pissin-a\".\nA Piscina vige la tradizione di suonare l'Angelus alle ore 11.30 anzich\u00e9 alle 12.00, quando le campane suonano invece 12 rintocchi. Non si conosce con certezza l'origine di questa tradizione. Nei paesi dei dintorni si usava in epoche passate indicare le 11.30 come \"Mesd\u00ec \u00ebd Pissin-a\" (Mezzogiorno di Piscina).\nLa tradizione vuole che i Piscinesi si radunarono all'inizio dell'Ottocento a pregare per scongiurare l'arrivo della peste, che in quei tempi flagellava le campagne pinerolesi e malaria faceva molte vittime essendo presenti molte vasche e risaie in zone.\nAnche se il patrono \u00e8 San Grato, di fatto la vera festa patronale si svolge la prima domenica di ottobre in onore della Madonna del Santissimo Rosario.\nL'elezione del parroco.\nAvendo finanziato direttamente la costruzione della parrocchiale nel 1609 e nel 1766, i Piscinesi ottennero il privilegio dell'elezione del Parroco, o meglio del \"Prevosto\". Esso veniva votato dai discendenti (nella persona dei capifamiglia) delle famiglie originali. La scelta avveniva su una terna di nomi indicata dall'Arcivescovo di Torino. L'ultimo parroco, cos\u00ec eletto nel 1954 fu Alfonso Mollar. Il privilegio decadde nel 1992 per esplicita rinuncia della maggioranza degli aventi diritto, dopo un periodo di discussioni sull'opportunit\u00e0 di questa prassi e della sua rispondenza al codice di diritto canonico e all'evoluzione della popolazione e dell'organizzazione della Chiesa.\nPiscina di Pinerolo.\nLa stazione ferroviaria dal 1950 porta la denominazione \"Piscina di Pinerolo\", assolutamente impropria a livello geografico ed amministrativo. L'unica spiegazione possibile era il rischio di confusione con qualche altra stazione italiana, forse Pescina (AQ) oppure Piscinas (Sardegna).\nSport a Piscina.\nLa squadra di calcio locale, insieme alla vicina frazione di Riva di Pinerolo, si chiama, dal 2020, \"ASD Soccer Academy Piscineseriva 1964\" e dopo una lunga militanza in Promozione, nell'estate del 2020 \u00e8 ripartita dalla Terza Categoria, con l'aggiunta del termine \"Soccer Academy\", dopo l'affiliazione al settore giovanile della societ\u00e0 genovese. Le partite casalinghe si svolgono nello stadio Renato Am\u00e8, in Via Buriasco 10/12, ed i colori sociali sono il bianco rosso.\nEconomia.\nIl paese ha caratteristiche agricole e artigianali. La tradizionale industria dei laterizi si \u00e8 estinta recentemente con la chiusura dell'ultima fornace, che peraltro lavorava da molto tempo a produzione ridotta rispetto a quella potenziale.\nL'edilizia residenziale di piccole dimensioni, ha visto ridursi la sua importanza anche a causa della recente crisi economica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "459280", "revid": "834", "url": "https://it.wikipedia.org/wiki?curid=459280", "title": "Euskara", "text": ""}
{"id": "459283", "revid": "1573940", "url": "https://it.wikipedia.org/wiki?curid=459283", "title": "Aeshnidae", "text": "Aeshnidae \u00e8 una famiglia di insetti dell'ordine degli Odonata (sottordine Anisoptera).\nDi questa famiglia fanno parte le libellule pi\u00f9 robuste, suddivise in circa 420 specie.\nDiffuse in tutto il mondo, occupano habitat diversi, dagli stagni alle citt\u00e0.\nSi distinguono per i loro grandi occhi e per il lungo pterostigma delle ali.\nLe ali posteriori possiedono grandi lobi interni.\nTassonomia.\nComprende i seguenti generi:"}
{"id": "459284", "revid": "51032", "url": "https://it.wikipedia.org/wiki?curid=459284", "title": "Esnidi", "text": ""}
{"id": "459285", "revid": "1005847", "url": "https://it.wikipedia.org/wiki?curid=459285", "title": "Nuovo Partito Democratico", "text": "Il Nuovo Partito Democratico (in inglese: \"New Democratic Party\" - NDP; in francese: \"Nouveau Parti D\u00e9mocratique\" - NPD) \u00e8 un partito politico canadese di orientamento socialdemocratico fondato nel 1961 come prosecutore della Federazione del Commonwealth Cooperativo (\"Co-operative Commonwealth Federation\", o \"F\u00e9d\u00e9ration du Commonwealth Coop\u00e9ratif\"), soggetto politico nato nel 1933 e dal 1955 designato, limitatamente alla sua sezione francofona, col nome di Partito Socialdemocratico del Canada (\"Parti social d\u00e9mocratique du Canada\").\nAlla nuova formazione politica avevano poi aderito alcune componenti del Congresso Laburista Canadese/Congresso del Lavoro del Canada (\"Canadian Labour Congress\"/\"Congr\u00e8s du travail du Canada\"), sorto nel 1956 dalla fusione tra \"Trades and Labor Congress of Canada/Congr\u00e8s des m\u00e9tiers et du travail du Canada\" e \"Canadian Congress of Labour/Congr\u00e8s canadien du travail\".\nSostenitore dello stato sociale e di un approccio multilaterale alla politica internazionale, il partito \u00e8 membro dell'Internazionale socialista.\nStoria.\nLa Federazione del Commonwealth Cooperativo nacque per dare rappresentanza ai ceti operai e dei piccoli proprietari terrieri. La sua prima base elettorale fu nella provincia del Saskatchewan, ma dopo la Seconda Guerra Mondiale divenne un partito di rilevanza nazionale, anche se, a causa del sistema maggioritario adottato in Canada, rimase un partito permanentemente minoritario, dietro al Partito Liberale e al Partito Conservatore Progressista. Sulla spinta dell'unificazione tra le maggiori confederazioni sindacali del Paese, il Nuovo Partito Democratico venne costituito nel 1961 inglobando la vecchia CCF, unitamente a esponenti dei sindacati e del mondo laico-riformista e centrista. Suo primo leader fu Tommy Douglas, all'epoca primo ministro del Saskatchewan poi divenuto popolare in Canada come il \"padre della sanit\u00e0 pubblica\", da lui per la prima volta introdotta in Canada proprio nella provincia di Saskatchewan governata dall'NDP. Malgrado ci\u00f2, Douglas non fu mai in grado di riportare i successi elettorali ottenuti in Saskatchewan (e in parte nelle altre province del Canada occidentale) a livello nazionale, e nel 1971 lasci\u00f2 per essere sostituito da David Lewis, sotto la cui leadership il partito appoggi\u00f2 esternamente il governo liberale di Pierre Trudeau.\nLewis lasci\u00f2 nel 1975, successivamente alle elezioni federali di quell'anno che videro l'NDP perdere la met\u00e0 dei suoi seggi in parlamento. Successivamente, fu Ed Broadbent a prendere le redini dell'NDP e a guidarlo ai maggiori successi elettorali della sua storia, arrivando fino ai 43 seggi del 1988. Nel 1989, Broadbent lasci\u00f2 la leadership del partito ad Audrey McLaughlin, la prima donna nella storia canadese a guidare un partito in Parlamento, che a sua volta fu rimpiazzata da Alexa McDonough, un'altra donna, nel 1995. Nel 2003, Jack Layton, all'epoca consigliere comunale di Toronto, \u00e8 stato eletto leader del partito.\nNelle elezioni federali, il NDP ha raccolto un consenso particolarmente elevato tra il 1979 ed il 1988 (tra il 17,8 ed il 20,3% dei voti). Particolarmente disastrose, invece, furono le elezioni del 1993 con il 6,8% dei voti e solo 9 seggi, insuccesso dovuto alla forte affermazione del Partito Liberale del Canada ed alla poco popolare amministrazione neodemocratica provinciale dell'Ontario di Bob Rae, primo e ad oggi unico leader NDP eletto alla premiership della maggiore provincia canadese; anche nelle elezioni successive l'NDP, pur riconquistando seggi, rimase sempre sotto il 10% dei voti. Alle elezioni del 2004, del 2006, approfittando, invece, del calo dei Liberali, il NDP ottenne rispettivamente il 15,7% (19 seggi) ed il 17,5% (29 seggi). Alle elezioni del 2008, NDP ha ottenuto il 18,2% e 37 seggi. Alle politiche del 2011 il NDP si \u00e8 posto come l'alternativa ai conservatori, scalzando i Liberali ed il Blocco del Qu\u00e9bec, anche grazie alla popolarit\u00e0 di Jack Layton. NDP \u00e8 infatti salito al 30% dei consensi ed ha eletto 102 seggi, pari al 33% del totale. NDP ha ottenuto ben 59 nel solo Quebec, scalzando il BQ, ridotto a soli 4 seggi. Nel 2015 \u00e8 tornato ad essere il terzo partito, crollando da 103 a 44 seggi. Nel 2019 ha ridotto ulteriormente la sua compagine parlamentare a 24 seggi, con il 16% dei consensi.\nBase elettorale.\nIl Nuovo Partito Democratico aveva originariamente la base dei propri consensi nelle province, prevalentemente agricole, del Manitoba e del Saskatchewan. In seguito ottenne consensi presso i ceti operai delle citt\u00e0 della Columbia Britannica e dell'Ontario. Negli anni '80, per\u00f2, l'emergere di un partito di protesta di destra nel Canada occidentale, il Partito Riformatore (poi Alleanza Canadese, oggi confluita nel Partito Conservatore del Canada), a partire dalla met\u00e0 degli anni '90 il suo elettorato \u00e8 cresciuto soprattutto nelle province marittime, in particolare nella Nuova Scozia. Alle elezioni del 2011 l'NDP \u00e8 divenuto a sorpresa il primo partito in Qu\u00e9bec, dove ha ottenuto oltre la met\u00e0 dei seggi conquistati complessivamente."}
{"id": "459287", "revid": "188323", "url": "https://it.wikipedia.org/wiki?curid=459287", "title": "800 m", "text": ""}
{"id": "459288", "revid": "188323", "url": "https://it.wikipedia.org/wiki?curid=459288", "title": "800 metri", "text": ""}
{"id": "459289", "revid": "767487", "url": "https://it.wikipedia.org/wiki?curid=459289", "title": "Giovan Battista della Cerva", "text": "Biografia.\nAllievo di Gaudenzio Ferrari, di cui divenne il principale assistente e collaboratore negli ultimi anni. In opere del maestro esegu\u00ec probabilmente alcune figure di secondo piano come \"La grande pala d'altare\" situata nel \"Santuario della SS. Piet\u00e0\" di Cannobio e nell\"'Ultima Cena\" nella chiesa di Santa Maria della Passione a Milano. \nOpere completamente dipinte da lui sono gli affreschi nel presbiterio del Santuario di Santa Maria di Piazza a Busto Arsizio, due pale nella basilica di San Nazaro in Brolo e la decorazione ad affresco (insieme a Bernardino Lanino) della cappella di Santa Caterina adiacente alla stessa chiesa.\nGiovan Battista della Cerva fu anche maestro di Giovan Paolo Lomazzo, fungendo da tramite, secondo le parole del pittore-teorico della fine del XVI secolo, con l'arte di Gaudenzio Ferrari."}
{"id": "459290", "revid": "125401859", "url": "https://it.wikipedia.org/wiki?curid=459290", "title": "Alexander Frei", "text": "Carriera.\nGiocatore.\nClub.\nHa esordito con il nella stagione 1997-1998, prima di militare nel in quella successiva e nel in quella ancora dopo. Nel 2000 si \u00e8 trasferito al , dove ha trascorso tre anni. Nel 2003 ha lasciato la Svizzera, giocando prima tre anni nel , dal 2003 al 2006, e poi altri tre nel , dal 2006 al 2009. Nel 2009 fa ritorno al Basilea. Il 15 novembre 2012 annuncia il ritiro dal calcio giocato al termine della stagione 2012-2013.\nIl 14 aprile 2013 si ritira dal calcio giocato al termine della partita vinta per 3-1 contro lo , in cui segna anche il momentaneo pareggio con un calcio di punizione.\nNazionale.\nHa debuttato con la nazionale svizzera nel 2001, in una partita delle qualificazioni ai Mondiali 2002 contro la Jugoslavia (1-1). Nel 2004 viene convocato per gli Europei: nella partita contro l'Inghilterra viene accusato di aver sputato a Steven Gerrard, fatto che gli costa 15 giorni di sospensione.\nHa partecipato con la nazionale anche ai Mondiali 2006, dove ha giocato 4 partite segnando 2 gol.\nIl 30 maggio 2008 \u00e8 diventato il miglior marcatore della nazionale svizzera, segnando una doppietta nella partita contro il Liechtenstein e raggiungendo cos\u00ec quota a 35 reti, superando di una rete l'ex capitano Kubilay T\u00fcrky\u0131lmaz.\nConvocato, e scelto come capitano, per gli Europei 2008, deve dire addio alla competizione, uscendo dal campo nel corso del match inaugurale a causa di un infortunio al ginocchio sinistro.\nDurante una partita delle qualificazioni ai Mondiali 2010, il 9 settembre 2009, segna contro la Lettonia il suo 40\u00ba goal in nazionale, migliorando ulteriormente il record di marcature in nazionale da lui stesso detenuto.\nIl 17 novembre 2010, in amichevole contro l'Ucraina, realizza una doppietta che lo porta a 42 reti segnate in nazionale. A fine partita annuncia il suo ritiro dalla nazionale svizzera al termine della stagione 2010-2011.\nDirigente e allenatore.\nDal 15 aprile 2013 occupa il ruolo di direttore sportivo del . Nel dicembre dell'anno successivo, quest'esperienza si conclude e decide di seguire dei corsi per diventare allenatore.\nDal gennaio al dicembre 2015 guida l'AS Timau. Dalla stagione 2015-2016 si occupa delle categorie giovanili del , prima la formazione Under-15 dal gennaio 2016 al giugno 2017 e poi quella Under-18 dal luglio 2017 al giugno 2020. Nel 2018 guida \"ad interim\" la prima squadra, prima di tornare alla formazione Under-18. Dopo una breve esperienza nel 2020 con la formazione Under-21 del Basilea, nel settembre 2020 viene annunciato come nuovo tecnico del viene esonerato a Novembre. A meta' Dicembre viene ingaggiato dal in sostituzione dell'esonerato Ralf Loose"}
{"id": "459292", "revid": "45927", "url": "https://it.wikipedia.org/wiki?curid=459292", "title": "10000 metri", "text": ""}
{"id": "459297", "revid": "29727", "url": "https://it.wikipedia.org/wiki?curid=459297", "title": "Engraulis encrasicholus", "text": ""}
{"id": "459298", "revid": "831312", "url": "https://it.wikipedia.org/wiki?curid=459298", "title": "Julio Alberto P\u00e9rez Cuapio", "text": "Professionista dal 2000 al 2010, conta tre vittorie di tappa al Giro d'Italia, corsa in cui si aggiudic\u00f2 anche la classifica scalatori.\nCarriera.\n\u00c8 passato fra i professionisti nel 2000, dopo aver vinto sette gare fra i dilettanti nella stagione precedente, con la squadra Ceramiche Panaria-Fiordo, mostrando subito ottime doti di scalatore puro, conquistando una tappa al Tour de Langkawi (chiuso al secondo posto con la maglia di miglior scalatore) e una al Trofeo dello Scalatore.\nNel 2001 si impose all'attenzione generale conquistando una tappa del Giro d'Italia, con arrivo in salita sul Passo Pordoi. L'anno successivo, la sua stagione migliore, vinse in solitaria altre due tappe al Giro d'Italia, l'arrivo sui Monti della Laga e quello a Corvara in Badia, entrambi con il traguardo posto in quota (ha sempre sofferto gli arrivi non in salita, a causa della scarsa abilit\u00e0 nel disegnare le curve in discesa che lo ha portato spesso a cadere), e ottenne anche la maglia verde di migliore scalatore. Si piazz\u00f2 anche secondo al Giro del Trentino, alle spalle di Francesco Casagrande, ma battendo ciclisti di valore come Gilberto Simoni e Stefano Garzelli.\nDopo questi importanti successi che lo lanciarono sulla scena internazionale, fatic\u00f2 molto a confermarsi, ottenendo successi solo in gare di secondo piano come la Settimana Ciclistica Lombarda (una tappa e la classifica generale e degli scalatori nel 2003) e il Brixia Tour (una tappa e la classifica degli scalatori nel 2004, sesto nella classifica generale) e piazzandosi saltuariamente nei primi dieci posti nelle tappe pi\u00f9 impegnative del Giro d'Italia, rischiando anche a causa degli scarsi risultati di venire licenziato dalla sua squadra.\nNel 2005 \u00e8 tornato a imporsi su traguardi di un certo livello, conquistando la classifica generale del Giro del Trentino pur senza vincere nessuna tappa davanti al russo Evgeni Petrov, ma non \u00e8 riuscito ad ottenere continuit\u00e0 di risultati, fallendo completamente l'appuntamento centrale della sua stagione, nella corsa rosa. Nel 2006, dopo essere stato costretto a causa dei risultati mediocri ad accettare un contratto al minimo di stipendio, ha ottenuto discreti piazzamenti nelle frazioni di montagna Giro d'Italia entrando quattro volte nei primi dieci e ottenendo come miglior risultato un 5\u00ba posto nella tappa con arrivo sul Passo Furcia, senza tuttavia riuscire mai a trovare il colpo vincente.\nNonostante la sua forza in salita non \u00e8 mai riuscito ad ottenere piazzamenti di rilievo nelle classifiche generali delle grandi corse a tappe (miglior piazzamento il diciannovesimo posto ottenuto nel Giro d'Italia 2002), a causa della sua debolezza nelle prove a cronometro, all'incapacit\u00e0 di ottenere risultati costanti nell'arco delle tre settimane e ad una condotta di vita non proprio irreprensibile durante il periodo degli allenamenti invernali di preparazione alle corse.\nDopo essere stato in forza nella squadra messicana Canel's Turbo Mayordomo, ha annunciato il suo ritiro dalle corse nel marzo 2011."}
{"id": "459300", "revid": "1005847", "url": "https://it.wikipedia.org/wiki?curid=459300", "title": "Luigi Cipriani (politico 1940)", "text": "Soprannominato \"Cip\" (o \"Cippone\", per distinguerlo da un omonimo detto \"Cippino\"), \"Marx\" e \"Barba\", fu attivo nel partito della sinistra radicale Democrazia Proletaria, che contribu\u00ec a fondare, e parlamentare per una legislatura.\nBiografia.\nCipriani era nipote e omonimo di un sindacalista e segretario di sezione del Partito Socialista Italiano, nella zona di Salerno, molto attivo e combattivo nella lotta alla mafia e alla camorra, tanto da venire rispettato e temuto anche dagli stessi malviventi. Eredit\u00f2 questo forte carattere dal nonno, unito alla stessa corporatura robusta; una volta, a Milano, difese una donna da un aggressore armato di coltello, mettendolo in fuga a mani nude e sottraendogli anche l'arma.\nMembro della sinistra operaista, dei CUB (Comitati unitari di base) della Pirelli-Bicocca, fondati nel 1968, ader\u00ec ad Avanguardia Operaia e successivamente a Democrazia Proletaria (DP).\nEletto nel 1987, nella X legislatura, nelle liste di Democrazia Proletaria, al Parlamento nazionale, fu membro della Commissione stragi, criticando la pista ufficiale, quella neofascista, e accusando le istituzioni: sostenne infatti, come altri, che le stragi della strategia della tensione in Italia, in particolare quella di Bologna, erano stragi di Stato, e pertanto si rivolse al Presidente della Repubblica Francesco Cossiga perch\u00e9 fosse sostituita l'espressione \"vittime del terrorismo fascista\" dal monumento in memoria, per sostituirla con \"vittime del terrorismo di Stato\". Sostenne il coinvolgimento dei servizi segreti anche nel caso Moro.\nNel 1991 DP confluir\u00e0 in Rifondazione Comunista. Rimase a Montecitorio fino all'aprile 1992.\nMor\u00ec a soli 52 anni, colpito da un improvviso e fulminante infarto cardiaco, nel settembre 1992. In suo nome, nel 1994, \u00e8 stata costituita dalla moglie Michela la \"Fondazione Luigi Cipriani\"."}
{"id": "459304", "revid": "121012199", "url": "https://it.wikipedia.org/wiki?curid=459304", "title": "Benedetto Luti", "text": "Biografia.\nNato a Firenze il 17 novembre del 1666, Benedetto Luti si form\u00f2 artisticamente nella citt\u00e0 natale presso lo studio del Gabbiani spinto dal padre Jacopo. Dopo il primo periodo di apprendistato fiorentino, Luti si trasfer\u00ec a Roma nel 1691, grazie all'aiuto di Cosimo III de' Medici, che ne apprezzava le qualit\u00e0 di ritrattista a pastello. A Roma Luti, dove pot\u00e9 giovarsi dei consigli di Ciro Ferri, divenne, insieme a Giuseppe Bartolomeo Chiari, uno dei pi\u00f9 prestigiosi artisti della corrente classicista del XVIII secolo, derivata dagli insegnamenti di Carlo Maratta e Francesco Trevisani, ma fu anche collezionista e mercante d'arte.\nAutore spesso di pastelli o di opere di piccolo formato, Luti si ciment\u00f2 solo in pochi casi in imprese di ampio respiro: basti citare la decorazione, con l'apoteosi di Martino V, della sala del Trono di Palazzo Colonna, la tela con \"San Carlo Borromeo e gli appestati\" della galleria di Schlessheim e la \"Vestizione di San Ranieri\" per il Duomo di Pisa (1712). Una delle sue opere migliori \u00e8 la tela ovale con il \"Profeta Isaia\" (1718) nella navata della Basilica di San Giovanni in Laterano, appartenente al ciclo di lavori promossi da papa Clemente XI. Nella chiesa del Crocifisso di Pontedera \u00e8 presente una sua tela con \"La madonna del rosario\".\nFu insegnante di disegno e nudo nell'Accademia di Francia di Palazzo Mancini. Tra gli allievi della sua celebrata scuola di disegno vanno ricordati alcuni artisti di primo piano come Giovanni Paolo Pannini, Jean-Baptiste van Loo, Giovanni Antonio Grecolini e Charles-Andr\u00e9 van Loo. Fu anche membro dell'Accademia di San Luca che diresse nel 1720.\nBenedetto Luti, divenuto con il tempo molto apprezzato anche all'estero, dipinse \u00ab molti anni per la Francia, per l'Inghilterra, e per la Germania \u00bb come afferma lo storico perugino Lione Pascoli nel suo \"Vite de' pittori, scultori, ed architetti moderni\"."}
{"id": "459307", "revid": "113146078", "url": "https://it.wikipedia.org/wiki?curid=459307", "title": "Il Piccolo Missionario", "text": "Il Piccolo Missionario (PM) \u00e8 una rivista per bambini e ragazzi dagli 8 ai 15 anni redatta dai missionari comboniani che si occupa di informare i lettori dei problemi del Sud del mondo, specialmente dell'Africa, che conta anche molti lettori adulti.\n\"Il PM\" non \u00e8 distribuito nelle edicole, ma si pu\u00f2 ricevere soltanto tramite abbonamento.\nInsieme alla rivista, \u00e8 disponibile anche un diario scolastico annuale, che ogni anno tratta un tema differente, sempre sull'argomento delle missioni cristiane.\nStoria.\n\u00c8 la rivista inglese \"My Little Missionary\" a ispirare \"Il Piccolo Missionario\" (all'inizio sottotitolato \"Mensile Illustrato per la Giovent\u00f9\"), una rivista missionaria con lo scopo di sensibilizzare anche i pi\u00f9 piccoli al tema delle missioni.\nIl primo numero della rivista comboniana appare nel gennaio 1927.\nIl mensile \u00e8 pensato per bambini e ragazzi fino ai 15 anni e, nonostante inizialmente a scopo solo \"vocazionale\", diventa in seguito attento all'intrattenimento didattico, all'informazione e attualit\u00e0 riguardanti i paesi africani. Col passare degli anni rinnova il suo aspetto per attirare l'attenzione dei giovani di ogni generazione e cambia il titolo: nel 1984, \"Il piccolo missionario\" diventa sottotitolo di \"Piemme\"; ora semplicemente \"PM\".\nIl Piccolo Missionario ha promosso e promuove numerose missioni cristiane. Dal 4 settembre 2007 \u00e8 presente con un proprio canale su YouTube."}
{"id": "459308", "revid": "2529", "url": "https://it.wikipedia.org/wiki?curid=459308", "title": "Musica groenlandese", "text": ""}
{"id": "459309", "revid": "287204", "url": "https://it.wikipedia.org/wiki?curid=459309", "title": "Dialetto guascone", "text": "Il guascone \u00e8 il dialetto occitano parlato in Guascogna (in guascone \"Gasconha\"), antica provincia francese, e nel B\u00e9arn.\nTalvolta \u00e8 considerato lingua a s\u00e9 stante di un gruppo linguistico occitano-catalano. Presenta infatti notevoli differenze rispetto agli altri dialetti della lingua d'oc, al punto che gli stessi parlanti provenzali faticano a comprenderlo.\nEtimologia.\nI termini \"guascone\", \"vascone\" e \"basco\" hanno la stessa etimologia. \"Guascone\" \u00e8 un adattamento aquitano-romano della pronuncia germanica \"Wascon\". Tuttavia, la lingua basca e il dialetto guascone non sono neppure lontanamente correlati, se non per la contiguit\u00e0 geografica che ha determinato l'assimilazione delle loro denominazioni.\nAltri usi.\nL'aggettivo \"guascone\" connota anche in italiano la sicurezza spavalda (o anche la spacconeria) comunemente attribuita al popolo della Guascogna. Gli esempi letterari pi\u00f9 noti di tale stereotipo sono il personaggio di d'Artagnan nei \"Tre moschettieri\" di Dumas padre, e il Cyrano di Rostand.\nTratti generali.\nLe particolarit\u00e0 del guascone hanno acceso dibattiti fra i linguisti: la maggioranza di essi ritiene questo dialetto assimilabile alle parlate occitane, ma periodicamente alcuni affermano che si tratta invece di un idioma a s\u00e9 stante, compreso in un pi\u00f9 ampio gruppo linguistico che include anche il catalano. Di fatto, esisterebbero tanti tratti distintivi fra il guascone e i dialetti della Linguadoca quanti fra questi ultimi e il catalano, considerato oggi generalmente indipendente dall'occitano.\nAd ogni buon conto, i movimenti culturali guasconi rivendicano quasi tutti la loro appartenenza all'Occitania. Si tratta per\u00f2 di una situazione sviluppatasi soprattutto in assenza di un movimento guascone autonomo dal XIX secolo, e si pu\u00f2 constatare come un buon numero di affermazioni e dibattiti su tali questioni sia pi\u00f9 spesso ideologico e particolarista che scientifico.\nI tratti peculiari del guascone sono spiegati in parte attraverso il substrato dell'aquitano, un'antica lingua prossima al basco e parlata in Guascogna prima della latinizzazione. Secondo i linguisti, il guascone sarebbe l'occitano o il latino parlato dai bascofoni. Depongono in tal senso vari indizi.\nSecondo un recente studio i guasconi parlavano gi\u00e0 un protoguascone fin dal VI secolo.\nDal 1990, il guascone gode dello statuto di lingua ufficiale nella Val d'Aran dei Pirenei spagnoli, in Catalogna. Tale statuto autonomo esplicita e ufficializza che l'aranese \u00e8 una variet\u00e0 di guascone e quindi di occitano. Dal 2006, quello statuto ufficiale \u00e8 stato esteso a tutta la Catalogna.\nRegioni interessate.\n\nDipartimenti della zona d'influenza guascone:\nVariet\u00e0 di guascone.\nL'aragonese parlato nella provincia di Huesca ha alcune affinit\u00e0 con il guascone."}
{"id": "459315", "revid": "963244", "url": "https://it.wikipedia.org/wiki?curid=459315", "title": "Domenicane", "text": "Le domenicane sono le religiose dei monasteri del second'ordine o delle congregazioni del terz'ordine regolare che hanno a capo supremo il maestro generale dell'ordine dei frati predicatori.\nSecond'ordine.\nGli inizi delle monache domenicane si fanno risalire al 1206, quando san Domenico e Diego d'Acebes riunirono a Prouille una comunit\u00e0 di donne convertite dal catarismo, imposero ad esse un regime di vita penitenziale e affidarono loro l'educazione delle giovani.\nNel 1219 a san Domenico fu affidato l'incarico di riformare alcuni monasteri femminili a Roma: Domenico riun\u00ec le religiose dei vari monasteri in una nuova casa presso San Sisto e chiam\u00f2 alcune monache da Prouille per formarle.\nDomenico fond\u00f2 anche i monasteri di Tolosa e Madrid e le fondazioni si moltiplicarono dopo la sua morte, tanto che nel 1303 i monasteri di religiose incorporati all'ordine erano gi\u00e0 149.\nDal 1880, oltre ai monasteri delle monache domenicane, esistono anche quelli delle domenicane del Rosario perpetuo.\nCongregazioni del terz'ordine.\nLe origini delle suore domenicane risalgono al XV secolo, quando gruppi di terziarie secolari iniziarono a riunirsi per condurre vita comune e per dedicarsi a ad attivit\u00e0 come l'educazione delle giovani. Queste comunit\u00e0, basate sui voti semplici e sulla clausura vescovile, in Spagna erano chiamati beateri.\nLe prime vere congregazioni di suore domenicane sorsero in Francia nella seconda met\u00e0 del Seicento: una fu quella iniziata dalla venerabile Agnese di Ges\u00f9, monaca a Langeac, che a Le Puy organizz\u00f2 un gruppo di terziarie che nell'Ottocento presero il nome di Domenicane della Misericordia; un'altra fu quella fondata nel 1696 a Sainville dalla terziaria domenicana Marie Poussepin, che pot\u00e9 definirsi domenicana solo nel 1897.\nNel Settecento i missionari domenicani spagnoli organizzarono in Vietnam delle comunit\u00e0 di terziarie indigene per il lavoro missionario: questi gruppi, in origine autonomi, si riunirono in congregazione nel 1951.\nIl maggior numero di congregazioni domenicane ebbe inizio nell'Ottocento, finita l'epoca napoleonica. \nMolte di esse sorsero a opera delle monache del secondo ordine e contribuirono a diffondere l'ordine nei paesi extraeuropei: le domenicane del monastero di Santa Croce a Ratisbona nel 1853 aprirono una casa a Brooklyn (trasferita poi ad Amityville), che diedero inizio a oltre dieci congregazioni di suore diffuse negli Stati Uniti d'America (Mission San Jos\u00e9, Racine, Adrian, Grand Rapids...); dal monastero domenicano di Sant'Orsola di Augusta ebbero origine alcune congregazioni sudafricane (King William's Town, Oakford); il monastero svizzero di Schwyz \u00e8 padre della congregazione delle domenicane di Arenberg.\nAltre congregazioni ebbero inizio a opera di monasteri femminili del terz'ordine regolare, soprattutto in Francia, grazie all'influsso di Jean-Baptiste Henri Lacordaire che diede un grande impulso all'attivit\u00e0 educativa dell'ordine: dal monastero di Nancy ebbe origine la congregazione romana di San Domenico; il monastero irlandese di Cabra ebbe un notevole influsso sulle congregazioni australiane. Molte congregazioni ebbero origine da congregazioni pi\u00f9 antiche, come quella di St. Catherine nel Kentucky e quella di Albi.\nLa maggior parte della congregazione di suore domenicane \u00e8 dedita all'assistenza infermieristica o all'insegnamento; alcune hanno finalit\u00e0 missionarie (Maryknoll, Pamplona) o ecumeniche (Mosul); altre hanno un carattere essenzialmente contemplativo (Betania).\nIstituti di suore domenicane affiliati all'Ordine.\nLe prime affiliazioni formali di congregazioni di suore al primo ordine domenicano avvennero sotto il governo di Vincenzo Jandel e proseguirono sotto Giuseppe Sanvito e Jos\u00e9 Maria Larroca. Andreas Fr\u00fchwirth nel 1895 fiss\u00f2 delle norme per disciplinare la materia: per ottenere l'affiliazione un istituto doveva adottare l'abito domenicano, una formula di professione dei voti simile a quella del prim'ordine e la liturgia domenicana. Le congregazioni sorte da monasteri del secondo o terzo ordine non avevano bisogno di un decreto di affiliazione formale essendo la loro aggregazione all'ordine implicita.\nSono numerose le congregazioni di suore domenicane formalmente affiliate all'ordine dei frati predicatori:"}
{"id": "459316", "revid": "400694", "url": "https://it.wikipedia.org/wiki?curid=459316", "title": "Jeri Ryan", "text": "Biografia.\nJeri Ryan nasce Jeri Zimmerman a Monaco di Baviera, nell'allora Germania Ovest, da genitori statunitensi: suo padre Jerry Zimmerman, militare dell'esercito, e sua madre Sharon; in virt\u00f9 dei vari trasferimenti di suo padre cresce in varie basi militari tra Europa e Nord America, in particolare in Kansas, Maryland, Georgia e Texas. A 11 anni la sua famiglia si insedia stabilmente a Paducah nel Kentucky. Dopo aver ottenuto il diploma di scuola superiore nel 1986 Jeri Zimmerman frequenta la Northwestern University ricevendo un importante riconoscimento per meriti scolastici.\nNel 1989 ottiene il titolo di Miss Illinois e nel 1990 giunge terza al concorso di Miss America. La Zimmerman inizia la sua carriera con una piccola parte nella commedia \"Un biglietto in due\" mentre ancora frequenta l'universit\u00e0, ma il film viene tagliato nella versione finale e lei non vi compare. Terminati gli studi si trasferisce a Los Angeles dove continua a lavorare nel campo della recitazione.\nNel frattempo, sposatasi con il finanziere Jack Ryan, del quale assume il cognome divenendo nota come Jery Ryan, debutta ufficialmente accreditata in un episodio della serie \"Casalingo Superpi\u00f9\" (\"Who's the Boss?\") del 1991, al quale seguono delle parti come \"guest star\" nei telefilm \"Matlock\", \"La signora in giallo\", \"Melrose Place\" e \"Sentinel\". L'occasione per sfondare le si presenta con il ruolo fisso di investigatrice extraterrestre in \"Dark Skies - Oscure presenze\". La serie viene chiusa dopo una sola stagione, ma basta a Jeri Ryan per farsi un nome nel mondo delle serie fantascientifiche. \nNel 1997 entra a far parte del cast della quarta stagione di \"\" nel ruolo di una Borg, Sette di Nove, liberata dalla Collettivit\u00e0, Dopo la conclusione di \"Star Trek: Voyager\" nel 2001 la Ryan, nel frattempo divorziata ma ormai nota con il cognome dell'ex marito, entra nel cast di \"Boston Public\", nel ruolo di Ronnie Cooke, avvocato frustrato che abbandona la toga per diventare insegnante di scuola superiore, personaggio che il produttore, David E. Kelley, scrive appositamente per lei.\nDopo un'ulteriore apparizione al cinema in \"Abbasso l'amore\", fa parte nel 2005 del cast di sei episodi di \"O.C.\". Dal 2006 e per tutte le due stagioni della serie, poi cancellata, \u00e8 in \"Shark - Giustizia a tutti i costi\" nel ruolo di Jessica Devlin fino alla cancellazione della serie.\nNel giugno 2010 appare nel cortometraggio \"\" di Kevin Tancharoen. Quindi entra nel cast regolare del \"medical drama\" \"Body of Proof\", in onda dal 29 marzo 2011 sulla ABC, nel ruolo di Kate Murphy, medico legale capo, responsabile del laboratorio di analisi. La serie, formata da 9 episodi della prima stagione e 20 della seconda stagione, viene rinnovata per la terza e ultima stagione di 13 episodi.\nNel 2011 interpreta Sonya Blade nella serie web ', diretta sempre da Kevin Tancharoen. Torna a interpretare l'ex drone Borg, Sette di Nove, nella serie del 2020 '."}
{"id": "459318", "revid": "339392", "url": "https://it.wikipedia.org/wiki?curid=459318", "title": "Domenicana", "text": ""}
{"id": "459320", "revid": "465169", "url": "https://it.wikipedia.org/wiki?curid=459320", "title": "Odontogenesi", "text": "L'odontogenesi \u00e8 il processo di formazione e sviluppo degli elementi dentali.\nNonostante l'eruzione dei denti inizi tipicamente verso il sesto mese di vita, per concludersi entro i 25 anni, gli elementi dentali iniziano a formarsi dopo solo un mese di vita embrionale.\nSviluppo embrionale.\nNell'embrione si forma precocemente la cavit\u00e0 orale primitiva, detta stomodeo, sulla quale si forma la lamina dentale, un ispessimento dell'epitelio di rivestimento, di origine ectodermica, che si approfonda nel mesenchima sottostante in corrispondenza di ogni futuro alveolo.\nLamina Dentale.\nLa lamina dentale si dispone con una forma a ferro di cavallo, seguendo la forma delle future ossa mascellari, questa rappresenta la lamina dentaria da cui partiranno gli abbozzi dei futuri denti. Pertanto avremo due lamine dentali primarie: una superiore ed una inferiore.\nDa ognuna di esse si svilupperanno 10 denti decidui (da latte).\nI denti permanenti si sviluppano con processi analoghi ai decidui, ma pi\u00f9 tardivamente (a partire dalla diciassettesima settimana), con gemme dentali che si dispongono posteriormente a quelle dei decidui su una lamina dentale secondaria, che origina dalla primaria.\nLa mancata formazione della lamina (e quindi dei germi dentari) provoca l'anodontia (mancanza di tutti i denti). L'edentulia invece indica la mancanza di denti in arcata, causata dalla perdita precoce degli elementi dentari (ad esempio in seguito a trauma, avulsione o estrazioni, o semplicemente in seguito a un processo fisiologico dovuto all'et\u00e0).\nIspessimenti anomali della lamina provocano la formazione di denti sovrannumerari.\nInterruzioni nella lamina provocano agenesia (mancanza di uno o pi\u00f9 elementi dentali).\nConsiderando che la lamina secondaria, da cui si formano i denti permanenti, origina dalla primaria, l'agenesia di un dente deciduo comporter\u00e0 l'assenza del rispettivo permanente. I denti che non hanno corrispondenti decidui, come i molari definitivi, derivano da un prolungamento distale della lamina dentale, chiamato lamina accessoria.\nStadio a Gemma.\nDurante l'ottava settimana di sviluppo embrionale, nella lamina si formano dei peduncoli ancorati al mesoderma, che terminano con un bottone epiteliale chiamato gemma dentale.\nStadio a Cappuccio.\nIntorno all'undicesima settimana il bottone epiteliale della gemma si introflette, generando una cavit\u00e0 che viene riempita da un addensamento di cellule mesodermiche. L'epitelio, introflettendosi, assume prima una forma simile ad una clava (gubernaculum dentis), dopo si modifica in una forma simile ad una campana, (Campana di Williams o Organo dello smalto) che conferisce il nome a questo stadio. La campana rimane comunque connessa alla lamina dentaria primitiva tramite il peduncolo(gubernaculum dentis).\nStadio a Campana.\nL'epitelio della campana si differenzia in quattro strati epiteliali:\nInoltre, tra l'epitelio interno e il reticolo stellato, si sviluppa uno strato \"intermedio\" di cellule appiattite.\nDifferenziazione.\nCon la differenziazione i tessuti ectodermici e mesodermici degli abbozzi dentali maturano e si trasformano in smalto, dentina e polpa.\nLa corona dentale \u00e8 completata tra il terzo e il quinto mese di vita intrauterina, mentre la calcificazione inizia al primo anno di vita e dura circa un anno.\nPapilla dentale.\nLa concavit\u00e0 dell'organo dello smalto (vedi stadio a campana) resta riempita di cellule ecto-mesenchimali, che costituiscono la papilla dentale. Le cellule dell'organo dello smalto a contatto con la papilla, stimolano il differenziamento del tessuto mesenchimale della papilla in odontoblasti (cellule capaci di produrre la dentina mediante il processo di dentinogenesi). La dentinogenesi \u00e8 la fase dell'odontogenesi durante la quale gli odontoblasti formano la dentina dei denti.\nGli odontoblasti sono cellule altamente specializzate, di origine mesenchimale, che si differenziano su stimolo dell'organo dello smalto.\nPredentina.\nUna volta giunti a maturazione, gli odontoblasti secernono la predentina. \u00c8 un tessuto non mineralizzato ed \u00e8 formata da un intreccio di fibre collagene circondate da abbondante sostanza amorfa. La predentina viene apposta dal fronte odontoblastico in direzione dell'organo dello smalto e va a costituire uno strato di circa 20-40\u00a0\u00b5m tra il corpo dell'odontoblasto secernente e la dentina. La deposizione di predentina \u00e8 un processo continuo e lo spessore viene mantenuto costante grazie a un equilibrio di mineralizzazione/secrezione della matrice.\nMineralizzazione.\nGerme dentario.\nLa predentina va rapidamente incontro al processo di maturazione, che inizia nello strato pi\u00f9 esterno a livello della dentina mantellare (\"mineralizzazione lineare\"). Con l'intervento degli odontoblasti, nella predentina si accrescono vescicole contenenti cristalli di idrossiapatite, fino a scoppiare e riversare i cristalli che si fondono tra loro in piccoli globuli(detti \"calcoglobuli\" o \"calcosferiti\") che a loro volta si fondono tra loro fino alla completa mineralizzazione del tessuto dentinale (calcificazione globulare). Questo tipo di mineralizzazione si verifica nella dentina intorno alla polpa, al di sotto dello strato mantellare. Con l'apposizione di nuovi strati di dentina la papilla dentaria primitiva si riduce di volume e diventer\u00e0 la polpa dentaria. Mentre si hanno queste modifiche a carico della papilla dentaria nel mesenchima, intorno all'abbozzo del dente si forma un involucro fibroso chiamato follicolo dentario. L'organo dello smalto, la papilla dentaria ed il follicolo dentario, formano tutti insieme il \"germe dentario\".\nGuaina di Hertwig.\nMan mano che per la calcificazione dei tessuti duri il reticolo stellato si riduce, lo strato epiteliale esterno e quello interno si addossano formando una struttura detta \"guaina di Hertwig\". La guaina di Hertwig stabilisce il limite inferiore dell'organo dello smalto e della futura corona questo limite rappresenter\u00e0 il futuro colletto del dente. La guaina di Hertwig ha il compito di stabilire il numero, la dimensione e la forma delle radici. Essa provvede prima alla formazione del forame apicale che si produce per un accrescimento in direzione orizzontale del diaframma epiteliale e successivamente all'allungamento della radice per un accrescimento in direzione verticale avendo come punto di partenza l'orifizio apicale. L'allungamento della radice \u00e8 determinato dalla formazione della dentina radicolare.\nCementogenesi.\nLa guaina di Hertwig nel rivestire questa nuova dentina diviene come una rete formata da cellule epiteliali o residui epiteliali del Malassez. Attraverso questa rete penetrano delle cellule connettivali che si differenziano in cementoblasti deputati alla formazione del cemento.\nLa deposizione del cemento inizia a partire dal colletto e viene deposta prima una matrice non mineralizzata detta cementoide che in seguito va incontro a mineralizzazione.\nIl follicolo dentario.\nLa parte pi\u00f9 bassa del follicolo dentario, all'altezza della guaina di Hertwig, si differenzia in tre strati: \nLa parte intermedia del follicolo dentario si differenzia in membrana periodontale, che inizialmente \u00e8 formata da tessuto mesenchimale poi da tessuto connettivo lasso.\nUna volta compiuta la formazione dello smalto, gli adamantoblasti formano una cuticola dello smalto o \"membrana di Nasmit\" formata da due strati. Uno di questi strati \u00e8 detto cuticola primitiva e si presenta come uno strato sottile, cheratinizzato che va incontro successivamente a calcificazione, l'altro strato \u00e8 costituito dall'organo dello smalto ridotto per l'assenza di reticolo stellato ed \u00e8 formato da uno strato cellulare costituito da pi\u00f9 filiere di cellule.\nL'eruzione.\nAl limite della corona, prima dell'eruzione, la cuticola dello smalto tiene separato il tessuto del follicolo dentario da quello smalteo: ne consegue che il cemento non si deposita sullo smalto. Continuando l'eruzione, il dente, rivestito nella sua corona dalla cuticola dello smalto, si avvicina alla cavit\u00e0 buccale e la porzione pi\u00f9 esterna della cuticola si fonde con la mucosa orale. Le cellule della mucosa orale saranno sfornite della vascolarizzazione, che ricevono dal sottostante tessuto connettivale, il che facilita l'eruzione e spiega l'assenza di emorragie.\nFormazione dei germi dentari dei denti permanenti.\nIl germe di ciascun dente permanente si forma dal gubernaculum dentis del corrispettivo elemento dentario deciduo; ci\u00f2 significa che un'agenesia di un elemento dentario deciduo comporta inevitabilmente l'agenesia del corrispettivo permanente.\nI germi dentari dei molari permanenti, che non sostituiscono nessun dente deciduo, si formano o dal gubernaculum dentis del secondo molare deciduo, che \u00e8 l'ultimo dente della serie decidua, o dalla lamina dentaria primitiva posteriormente al punto in cui si stacca il gubernaculum dentis del secondo molare deciduo.\nOrgano dello smalto.\nL'organo dello smalto \u00e8 costituito dall'epitelio esterno, interno e dal reticolo stellato. In particolare le cellule dell'epitelio interno si differenziano in \"ameloblasti\" (cellule capaci di produrre lo smalto mediante il processo di amelogenesi) sotto lo stimolo degli odontoblasti, mentre il reticolo stellato e lo strato intermedio di cellule appiattite hanno una funzione trofica, di stimolazione, nei confronti dell'epitelio interno medesimo. L'epitelio esterno ha invece una funzione protettiva nei confronti dell'intero organo dello smalto.\nFormazione dello smalto.\nGli ameloblasti sono cellule altamente specializzate, di origine ectodermica, che si differenziano su stimolo degli odontoblasti, per assumere forma e funzioni indispensabili per la produzione dello smalto.\nSintesi e secrezione.\nNella prima fase gli ameloblasti producono una sostanza amorfa, costituita da liquidi e proteine enameline e amelogenine, che depongono tra di loro e la dentina prodotta dagli odontoblasti. Durante questo processo indietreggiano, facendo in modo che lo strato di smalto aumenti progressivamente. L'apposizione di questa sostanza inizia dalla superficie masticatoria del dente, e procede in senso cervicale.\nMaturazione.\nQuando gli ameloblasti hanno prodotto sostanza amorfa in quantit\u00e0 tali da occupare l'intero spessore dello smalto, subiscono modificazioni morfologiche e funzionali che comportano una modifica della loro attivit\u00e0. Iniziano quindi a riassorbire liquidi e materiale organico dalla sostanza amorfa precedentemente secreta, quindi vi immettono sali di calcio.\nTale processo di mineralizzazione continua fino a quando il materiale inorganico costituisce il 96% dello smalto, con cristalli di idrossiapatite disposti in fasci, separati da sottilissimi spessori di materiali organici. A questo punto gli ameloblasti si atrofizzano e muoiono.\nRiassorbimento peduncolo.\nIl peduncolo che connette l'organo dello smalto alla lamina dentale va incontro a frammentazione e riassorbimento. Talvolta questo riassorbimento non \u00e8 totale, e nel mesoderma rimangono nidi di cellule epiteliali della radice di Hertwig, noti come residui epiteliali di Malassez, che nell'arco della vita potranno proliferare e dare origine a cisti odontogene, ma nella maggioranza dei casi rimangono quiescenti."}
{"id": "459321", "revid": "438678", "url": "https://it.wikipedia.org/wiki?curid=459321", "title": "Santa", "text": ""}
{"id": "459324", "revid": "547034", "url": "https://it.wikipedia.org/wiki?curid=459324", "title": "Jules Antoine Ronjat", "text": "Le varianti dell'occitano moderno.\nDai suoi studi, Ronjat ricav\u00f2 cinque gruppi di dialetti occitani o provenzali:\nSecondo Ronjat, il guascone farebbe parte dei dialetti occitani, pi\u00f9 precisamente del gruppo aquitano, mentre altri filologi sono pi\u00f9 propensi a considerare quest'ultimo come una lingua a s\u00e9."}
{"id": "459325", "revid": "767487", "url": "https://it.wikipedia.org/wiki?curid=459325", "title": "Protoceratopsidae", "text": "Protoceratopsidae \u00e8 una famiglia all'interno del gruppo Ceratopsia. Il nome Protoceratopsidae deriva dal greco per \"prima faccia cornuta\". I fossili protoceratopsidi ritrovati finora risalgono al Cretaceo superiore, circa 99,6-70,6 milioni di anni fa. Sebbene i fossili di ceratopsi siano stati ritrovati in tutto il mondo, i protoceratopsidi sono conosciuti solo dall'Asia con la maggior parte degli esemplari ritrovati in Cina e nel bacino di Nemegt, in Mongolia. Come i ceratopsi, i protoceratopsidi erano erbivori, con una sostituzione costante delle batterie dei denti fatte per tagliare e sminuzzare il materiale vegetale, e un becco adunco per afferrarle. I protoceratopsidi erano relativamente piccoli, con una lunghezza media di 1-2,5 metri, dalla testa alla coda. Il loro collare osseo e le corna erano molto pi\u00f9 piccoli dei membri pi\u00f9 derivati di Ceratopsia. Gli arti di questi animali dovevano essere dritti e posizionati sotto il corpo, sebbene ci siano alcune teorie secondo cui gli arti di animali fossero posizionati ai lati del corpo, contribuendo alla loro andatura lenta. Vi sono prove fossili che i protoceratopsidi formassero e vivessero in gruppi, formati principalmente da esemplari giovani e adolescenti, mentre sembra che gli adulti fossero pi\u00f9 solitari. La natura di questi gruppi non \u00e8 del tutto nota, anche se \u00e8 probabile che i giovani si muovessero in branchi per proteggersi dai predatori e si ritiene che gli adulti si riunissero solo per riprodursi e nidificare in luoghi comuni.\nClassificazione.\nIl taxon Protoceratopsidae fu introdotto da Walter W. Granger e William King Gregory nel maggio del 1923 come famiglia monotipica per \"Protoceratops andrewsi\". Granger e Gregory riconobbero lo stretto rapporto di \"Protoceratops\" con gli altri Ceratopsia, ma lo consideravano abbastanza primitivo da giustificare la creazione di propria famiglia, e forse un sottordine. Protoceratopsidae \u00e8 stato successivamente ampliato per includere tutti i ceratopsi troppo avanzati per essere psittacosauridi, ma troppo primitivi per essere ceratopsidi. Nel 1998, Paul Sereno ha definito Protoceratopsidae come il clade che comprende \"tutti i coronosauri pi\u00f9 vicini a \"Protoceratops\" che a \"Triceratops\"\". La definizione di Sereno assicura che i Protoceratopsidae siano monofiletici, ma probabilmente esclude alcuni dinosauri originariamente considerati protoceratopsidi (ad esempio \"Leptoceratops\" e \"Montanoceratops\"). Questi ultimi generi sono ora classificati in una famiglia prevalentemente nordamericana, i Leptoceratopsidae.\nSereno (2000) includeva tre generi in Protoceratopsidae: \"Protoceratops\", \"Bagaceratops\" e \"Graciliceratops\". Le caratteristiche derivate condivise da questi dinosauri includono uno stretto processo paroccipitale, un condilo occipitale molto piccolo e un margine dorsale capovolto del predentario. In \"Protoceratops\" e \"Bagaceratops\" (e anche in \"Leptoceratops\" nonostante non sia un protoceratopside), \u00e8 presente una cresta sagittale parietale a forma di lama (Sereno 2000: 505). Diversi altri generi recentemente riconosciuti potrebbero essere protoceratopsidi. Nel 2003, Vladimir Alifanov nomin\u00f2, ma non defin\u00ec, una nuova famiglia di ceratopsi, i Bagaceratopidae, per includere \"Bagaceratops\", \"Platyceratops\", \"Lamaceratops\" e \"Breviceratops\". Tuttavia, applicando la definizione filogenetica di Sereno, il Bagaceratopidae di Alifanov sembra essere una sotto-clade di Protoceratopsidae."}
{"id": "459326", "revid": "66597", "url": "https://it.wikipedia.org/wiki?curid=459326", "title": "Jules Ronjat", "text": ""}
{"id": "459330", "revid": "110157", "url": "https://it.wikipedia.org/wiki?curid=459330", "title": "Chiostro dello Scalzo", "text": "Il Chiostro dello Scalzo \u00e8 un importante ciclo affrescato in un piccolo chiostro al numero 69 di via Cavour a Firenze.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nPiccolo gioiello nascosto della citt\u00e0, era in realt\u00e0 il portico di accesso per la distrutta chiesa della Compagnia dei Disciplinati di San Giovanni Battista, detta dello Scalzo perch\u00e9 il portacroce durante le processioni soleva andare a piedi nudi. La chiesa si trovava in parte lungo il tratto dell'attuale strada, che venne aperto solo nel XVIII secolo.\nLa costruzione architettonica, semplice e armoniosa, fu progettata da Giuliano da Sangallo, mentre sulle pareti fu interamente affrescato con l'elegante (e meno costosa per i committenti) tecnica del monocromo, un chiaroscuro senza colori.\nGli affreschi.\nIl ciclo, fra i pi\u00f9 importanti della pittura fiorentina del primo Cinquecento, fu realizzato da Andrea del Sarto, secondo molti il suo capolavoro, il quale lo dipinse durante un lungo arco della sua carriera, fra il 1509 e il 1526: sei degli otto grandi pannelli con le \"Storie di San Giovanni Battista\" e le quattro \"Virt\u00f9\" ai fianchi delle porte accesso: \"Fede, Speranza, Carit\u00e0\" e \"Giustizia\".\nAndrea Vannucchi, detto Andrea del Sarto abitava nei pressi, all'angolo con le attuale via Gino Capponi e Via Giusti al numero 24; ancora oggi sulla Casa di Andrea del Sarto \u00e8 presente una targa che ricorda il \"pittore senza errori\".\nL'ampio arco di tempo fra un affresco e l'altro permette di vedere l'evoluzione stilistica dell'artista e, pi\u00f9 in generale, della pittura fiorentina di quel secolo: dal \"Battesimo di Cristo\" (1509-1510), di sobria impronta quattrocentesca dipinta dal maestro giovanissimo, a scene via via pi\u00f9 dinamiche, derivate dal confronto con il popolarissimo Michelangelo e con altri coetanei come il Franciabigio, come nella \"Cattura del Battista\" del 1517 o nel \"Battesimo delle moltitudini\" nel fastoso stile manierista, armonioso e complesso al tempo stesso, ricco di figure in movimento, spesso nude, e virtuosismi pittorici, che ispirarono tutta la generazione successiva di artisti. Infine gli affreschi del decennio del 1520 sono legati alla sua maturit\u00e0 con figure pi\u00f9 solenni e maestose, dai connotati eroici e paralleli al michelangiolismo allora dominante.\nAndrea del Sarto doveva essere l'unico esecutore del ciclo, comprese le pitture per esempio nelle fasce di decorazione, anche se nel 1518-1519 vi lavor\u00f2 al suo posto il Franciabigio, suo amico e collaboratore, che esegu\u00ec la \"Benedizione di san Giovanni che parte per il deserto\" e l\"Incontro di Cristo con san Giovanni Battista\": Andrea infatti si era trasferito in Francia con l'intento di stabilirvisi, ma una volta rientrato a Firenze riprese la direzione dei lavori.\nIl ciclo affrescato.\nL'ordine delle scene \u00e8 molto diverso dall'ordine di realizzazione cronologico, con le scene centrali che sono le pi\u00f9 antiche."}
{"id": "459331", "revid": "36426", "url": "https://it.wikipedia.org/wiki?curid=459331", "title": "Stile manierista", "text": ""}
{"id": "459336", "revid": "767487", "url": "https://it.wikipedia.org/wiki?curid=459336", "title": "Mr. Phil", "text": "Con sei album all'attivo e numerose collaborazioni importanti, Mr. Phil \u00e8 tra i beatmaker pi\u00f9 apprezzati nel panorama italiano, e vanta diverse produzioni considerate di qualit\u00e0, alcune gi\u00e0 divenute dei \"classici\" dell'hip hop italiano: la sua produzione maggiormente ricordata ed elogiata \u00e8 infatti \"Piombo e fango\", singolo in collaborazione con Danno, Lord Bean e DJ Double S, presente nell'album del 2006 \"Guerra fra poveri\".\nBiografia.\nSi trasferisce a Roma quando aveva 13 anni, in seguito apre un proprio studio di registrazione e qui produce per rapper come Jeru the Damaja, Afu-Ra, Bassi Maestro, Amir, Maylay Sparks e Colle der Fomento.\nNel 2002 fonda la CitySound Crew dove oltre a lui e Amir collaborano anche Dj Baro, Dj Double S, Dj Kokob e Gaspar. Collabora con Radio Centro Suono, e nel luglio 2004 realizza con Amir l'album \"Naturale\".\nNel 2005 Mr. Phil pubblica il suo primo album solista dal titolo \"Kill Phil\" per Vibrarecords. Nel 2006 Mr. Phil fa uscire \"Guerra fra poveri\", album che passa alla storia, anche grazie al singolo \"Piombo e fango\", in collaborazione con Danno, Lord Bean e DJ Double S, divenuto presto un \"classico\" del genere.\nMr. Phil ha anche continuato a collaborare con Amir, producendo il brano \"Gli scrivo la fine\" dall'album \"Uomo di prestigio\" del 2006.\nA sette anni dall'ultimo album solista, Mr. Phil pubblica \"Poteri forti\", disco che presenta 22 tracce e tantissime collaborazioni, ma che non \u00e8 apprezzato dalla critica come il precedente.\nSeguiranno gli album \"NXN\" nel 2014 e \"Kill Phil 2\" nel 2017.\nNel 2018 pubblica \"Neomelodicgangstabeats\", il suo primo album strumentale. Album formato da dieci tracce strumentali realizzate esclusivamente con campioni neomelodici napoletani degli anni '70 e '80. In copertina sono presenti i volti di Mario Merola e Mario Trevi. Il 24 settembre 2018 rilascia l'album \"Medusa\", realizzato in collaborazione con Lanz Khan."}
{"id": "459337", "revid": "767487", "url": "https://it.wikipedia.org/wiki?curid=459337", "title": "Costi di transazione", "text": "Si fa solitamente risalire la nascita dell'economia dei costi di transazione a Coase, ma questa teoria \u00e8 diventata nota negli anni ottanta per via del lavoro di Williamson.\nMentre la microeconomia classica prende l'impresa come una scatola nera (\"black box\"), la teoria dei costi di transazione, assieme ad altre teorie nate gi\u00e0 negli anni cinquanta, nasce per cercare di capire come le imprese si organizzano al loro interno, e in particolar modo si concentra sulla dualit\u00e0 tra \"gerarchia\" (insieme delle regole formali che definiscono procedure e meccanismi di funzionamento proprie di una qualunque istituzione anche privata come l'azienda) e \"mercato\" (libert\u00e0 di iniziativa lasciata ai singoli di agire anche se spinti dall'individualismo).\nDescrizione.\nI costi si dividono in due categorie:\nDetto in altro modo, i costi di transazione sono quei costi, quantificabili o meno, che nascono quando nasce l'\"ipotesi\" di uno scambio ed indicano sia lo sforzo dei contraenti per arrivare ad un accordo, sia - una volta che l'accordo sia stato raggiunto - i costi che insorgono per fare rispettare quanto stabilito.\nCosti di transazione sono:\nEsempi possono essere:\nI costi di transazione nascono a causa di quattro problemi:\nLa conclusione a cui generalmente sono giunti gli autori che si sono occupati di costi di transazione \u00e8 che la tendenza di moda negli anni settanta a ricorrere al \"mercato\" come forma privilegiata di motivazione e controllo del comportamento nelle grandi organizzazioni aziendali private aveva, di fatto, generato perdite anzich\u00e9 utili dal punto di vista \"corporate\". In questi casi sarebbe risultato pi\u00f9 efficiente il ricorso alle \"gerarchie\", cio\u00e8 a forme di controllo burocratico istituzionalizzato, per garantire che i singoli operatori tenessero sempre in adeguata considerazione il vantaggio dell'azienda nel suo complesso anzich\u00e9 perseguire esclusivamente il proprio personale tornaconto a scapito di operatori concorrenti all'interno dell'azienda stessa.\nL'aver preso coscienza di questo problema da parte delle grandi aziende private ha determinato, negli anni ottanta, una brusca retromarcia e l'introduzione massiccia di sistemi gerarchici di programmazione e controllo di gestione anche grazie all'impiego delle tecnologie informatiche. Nel contempo le aziende di minori dimensioni si sono rese conto che la concorrenza sfrenata comportava mediamente pi\u00f9 costi che ricavi, mentre forme di cooperazione, o addirittura di aggregazione in nuove forme aziendali quali i \"gruppi\", avrebbero comportato vantaggi reciproci in termini di riduzione proprio dei costi di transazione."}
{"id": "459339", "revid": "212348", "url": "https://it.wikipedia.org/wiki?curid=459339", "title": "Calendario induista", "text": "Il calendario induista era il calendario usato in India in epoca vedica, che dopo molti cambiamenti e modifiche a seconda delle diverse regioni si \u00e8 suddiviso nei moderni calendari indiani regionali, oltre che nel calendario nazionale indiano. Questi ultimi derivano principalmente da un sistema originariamente enunciato nel \"Jyotish Vedanga\" (una delle sei aggiunte ai Veda, tra il XII secolo a.C. e il XIV secolo a.C.), poi standardizzato nel \"278 d.C.\" (3 secolo) e quindi corretto da astronomi come Aryabhata (499), Var\u0101hamihira (VI secolo), Bhaskara (XII secolo), e Fatehullah Shirazi (XVI secolo). Ci sono differenze e varianti regionali.\nI giorni.\nIl giorno del calendario induista comincia con l'alba; gli sono assegnate cinque \"propriet\u00e0\", chiamate \"anga\":\nInsieme prendono il nome di \"panch\u0101nga\", dove \"pancha\" significa \"cinque\" in sanscrito.\nTithi e paksha.\nLa distanza angolare (antioraria) tra sole e luna misurata dalla terra lungo l'eclittica (il cerchio nel cielo in cui sole, luna e pianeti sembrano muoversi) pu\u00f2 variare tra 0\u00b0 e 360\u00b0; si divide questa in 30 parti; ogni parte perci\u00f2 finisce a 12\u00b0, 24\u00b0 e cos\u00ec via. Il tempo trascorso dalla luna in ciascuna di queste parti (cio\u00e8 il tempo che occorre affinch\u00e9 la distanza angolare aumenti a passi di 12\u00b0 partendo da 0\u00b0) \u00e8 chiamato \"tithi\".\nIl mese ha due \"paksha\" (gruppi di due settimane, di seguito \"quindicine\"): i primi 15 \"tithi\" compongono la quindicina luminosa o \"shukla paksha\" e i successivi 15 \"tithi\" compongono la quindicina oscura o \"krishna paksha\". Ai \"tithi\" ci si riferisce con il loro \"paksha\" e un numero d'ordine all'interno del \"paksha\". Il quindicesimo \"tithi\" della quindicina luminosa (luna piena) \u00e8 chiamato \"p\u016brnim\u0101\" e il quindicesimo della quindicina oscura (luna nuova) \u00e8 chiamato \"am\u0101v\u0101sy\u0101\".\nIl \"tithi\" in cui la luna si trova al momento dell'alba \u00e8 considerato il \"tithi\" del giorno.\nVaasara.\nI giorni della settimana sono generalmente sette. L'ordine qui presentato \u00e8 quello equivalente al nostro da luned\u00ec a domenica.\nCi sono molte varianti su questi nomi, usando altri nomi per i corpi celesti (Luna, Marte, Mercurio, Giove, Venere, Saturno e Sole). La parola \"v\u0101sara\", che significa \"giorno della settimana\", nel gergo popolare diventa 'vaara', cosicch\u00e9 venerd\u00ec diviene 'Shukravaara' e cos\u00ec via.\n\"Nak\u1e63atra\".\nL'eclittica \u00e8 divisa in 27 \"nak\u1e63atra\", talvolta chiamati case lunari o asterismi, che riflettono l'orbita della luna contro le stelle fisse, per una durata di 27 giorni e 7\u00be ore. \nIl calcolo dei \"nak\u1e63atra\" era gi\u00e0 conosciuto al tempo del Rig Veda (secondo-primo millennio a.C.).\nIl punto di partenza di questa divisione \u00e8 il punto dell'eclittica opposto alla stella Spica, chiamata \"Chitr\u0101\" in sanscrito, anche se ne esistono altri nomi leggermente differenti; \u00e8 anche chiamata \"Mesh\u0101di\" o \"inizio dell'Ariete\". L'eclittica \u00e8 divisa in \"nak\u1e63atra\" contando verso est da questo punto.\nDi seguito i \"nak\u1e63atra\" con le corrispondenti parti del cielo, secondo l'Appendice di Basham; come sempre, ci sono altre versioni con leggere differenze. I nomi sulla colonna di destra segnalano la corrispondenza tra i \"nak\u1e63atra\" e i nomi moderni delle stelle. Da notare che i \"nak\u1e63atra\" sono (in questo contesto) non singole stelle ma segmenti dell'eclittica occupati da (o prossimi a) una o pi\u00f9 stelle; perci\u00f2 ci possono essere molte stelle in un \"nak\u1e63atra\".\nUn ventottesimo \"nak\u1e63atra\" aggiuntivo, Abhijit (Vega, \u03b5 e \u03b6 Lyrae, tra Uttara Ash\u0101dh\u0101 e Shravana), \u00e8 necessario affinch\u00e9 il mese siderale abbia otto ore in pi\u00f9; a differenza dell'arco di 13\u00b0 20' dei 27 \"nak\u1e63atra\" propriamente detti, Abhijit copre 4\u00b0 14' per riflettere l'arco di 7\u00be ore.\nIl \"nak\u1e63atra\" in cui la luna si trova all'alba \u00e8 il \"nak\u1e63atra\" del giorno.\nYoga.\nLa distanza angolare tra l'eclittica e ogni corpo celeste, misurata dal \"Mesh\u0101di\" (come definito sopra) \u00e8 chiamata la sua \"longitudine\": sommando la longitudine del sole e quella della luna, si ottiene un valore tra 0\u00b0 e 360\u00b0 (valori maggiori o uguali a 360\u00b0 si riportano a 360\u00b0 sottraendo 360\u00b0). Questo valore \u00e8 poi diviso in 27 parti; ogni parte sar\u00e0 quindi di 800' (dove ' \u00e8 il simbolo del minuto d'arco, cio\u00e8 1/60 di grado), e viene chiamata \"yoga\": di seguito la lista dei loro nomi.\nDi nuovo, si possono trovare leggere varianti, e al solito, lo \"yoga\" dell'alba \u00e8 lo \"yoga\" del giorno.\nKarana.\nUn \"karana\" \u00e8 un mezzo \"tithi\"; per essere precisi, un \"karana\" \u00e8 il tempo necessario affinch\u00e9 la distanza angolare tra il sole e la luna cresca a passi di 6\u00b0 partendo da 0\u00b0.\nPoich\u00e9 i \"tithi\" sono 30, ci si aspetterebbe 60 \"karana\", ma ce ne sono solo 11: quattro \"karana\" \"fissi\" e sette \"karana\" ricorrenti. I quattro fissi sono:\nI sette ricorrenti sono:\nIl \"karana\" dell'alba \u00e8 il \"karana\" del giorno.\nMesi e anni del calendario solare.\nCome precedentemente evidenziato, il sole sembra viaggiare lungo l'eclittica; si divide l'eclittica in 12 parti chiamate \"r\u0101shi\", a partire dal \"Mesh\u0101di\" definito sopra e muovendosi verso est. \nI nomi dei r\u0101shi corrispondono a quelli dello zodiaco occidentale, e potrebbero indicare una comune origine sumera; un certo livello di omogeneit\u00e0 \u00e8 anche dovuto a scambi astronomici con i greci, come nel \"Romaka Siddhanta\". Questa tabella elenca i r\u0101shi con i loro equivalenti occidentali:\nIl giorno in cui il sole entra in un \"r\u0101shi\" prima del tramonto \u00e8 considerato il primo giorno di quel mese; se invece il sole entra in un \"r\u0101shi\" dopo il tramonto ma prima dell'alba, allora il primo giorno del mese \u00e8 il giorno successivo (anche qui ci sono delle piccole varianti). I giorni del mese sono numerati progressivamente a partire da 1.\nCi sono quindi 12 mesi con lunghezza compresa tra i 29 e i 32 giorni, variazione di lunghezza dovuta al fatto che l'orbita della Terra intorno al Sole \u00e8 un'ellisse, ma dipendente anche dal fatto che il punto di transito avvenga prima o dopo l'alba. I mesi prendono il nome del \"r\u0101shi\" in cui il sole si trova in quel mese.\nIl capodanno cade nel primo giorno di \"Mesha\", attualmente corrispondente all'incirca al 15 aprile del calendario gregoriano.\nMesi e anni del calendario lunisolare.\nQuando si verifica una luna nuova prima dell'alba, il giorno successivo \u00e8 il primo del mese lunare, perci\u00f2 si pu\u00f2 dire che la luna nuova segna la fine del mese lunare; un mese lunare \u00e8 composto di 29 o 30 giorni (in accordo al movimento della luna).\nIl \"tithi\" dell'alba \u00e8 l'unico riferimento per il giorno; non \u00e8 prevista una numerazione dei giorni del mese. Questo porta a delle anomalie, poich\u00e9 capita talvolta che due giorni successivi abbiano lo stesso \"tithi\"; in questo caso, il secondo \u00e8 chiamato \"adhika tithi\" dove \"adhika\" significa \"in pi\u00f9\". Talvolta invece, un \"tithi\" non arriva all'alba, e perci\u00f2 non ci sar\u00e0 nessun giorno per quel \"tithi\", che sar\u00e0 allora chiamato \"tithi kshaya\" dove \"kshaya\" significa \"perduto\".\nNomi dei mesi lunari.\nCi sono dodici mesi lunari:\nDeterminare il nome del mese lunare per\u00f2 non \u00e8 immediato: dipende dal \"r\u0101shi\" in cui il mese transita nel mese lunare, cio\u00e8 prima della luna nuova che pone fine al mese; essendoci dodici \"r\u0101shi\", ci sono perci\u00f2 dodici mesi lunari. Quando il sole transita nel \"Mesha r\u0101shi\" in un mese lunare, il nome del mese \u00e8 \"Chaitra\"; quando transita in \"Vrishabha\", allora \u00e8 \"Vaish\u0101kha\", e cos\u00ec via.\nL'origine grammaticale in sanscrito del mese lunare \"Chaitra\" \u00e8: il mese (lunare) che ha la luna piena vicino al \"nak\u1e63atra Chitr\u0101\" \u00e8 chiamato \"Chaitra\". Allo stesso modo, per i \"nak\u1e63atra\" \"Vish\u0101kh\u0101\", \"Jyeshth\u0101\", \"(P\u016brva) Ash\u0101dh\u0101\", \"Shravana\", \"Bh\u0101drapada\", \"Ashvin\u012b\" (anticamente \"Ashvayuj\"), \"Krittik\u0101\", \"Mrigash\u012brsha\", \"Pushya\", \"Magh\u0101\" e \"(P\u016brva/Uttara) Phalgun\u012b\" si ricavano i nomi \"Vaish\u0101kha\", Jyaishtha, e cos\u00ec via.\nI mesi lunari si dividono in due \"paksha\" di 15 giorni. \nIl \"paksha\" crescente \u00e8 chiamato \"shuklapaksha\", \"met\u00e0 luminosa\", e il \"paksha\" calante \"krishnapaksha\", \"met\u00e0 oscura\".\nCi sono due differenti sistemi per costruire i calendari lunari:\nMesi in pi\u00f9.\nQuando il sole non transita in nessun \"r\u0101shi\" nell'arco di un mese lunare, ma continua a muoversi nello stesso \"r\u0101shi\", allora quel mese lunare prender\u00e0 il nome dal transito successivo, e prender\u00e0 l'epiteto \"adhika\" o \"in pi\u00f9\". Ad esempio, se un mese lunare trascorre senza transiti solari, e il prossimo transito \u00e8 in \"Mesha\", allora il mese senza transiti \u00e8 \"adhika Chaitra\", e il mese successivo prender\u00e0 il nome in base al suo transito come di consueto e avr\u00e0 l'epiteto \"nija\" (\"originale\") o \"shuddha\" (\"pulito\"); quindi \"adhika m\u0101sa\" (mese) \u00e8 il primo dei due mentre \"adhika tithi\" \u00e8 il secondo.\nUn \"adhika m\u0101sa\" capita una volta ogni due o tre anni.\nMesi perduti.\nSe il sole transita in due \"r\u0101shi\" in un mese lunare, allora il mese prender\u00e0 il nome da entrambi i transiti e avr\u00e0 l'epiteto \"kshaya\" o \"perduto\", nel senso ovviamente che si \u00e8 perduta la distinzione. Ad esempio, se il sole transita in \"Mesha\" e \"Vrishabha\" in un mese lunare, questo sar\u00e0 chiamato \"Chaitra-Vaishaakha kshaya\", e non ci saranno mesi distinti chiamati \"Chaitra\" e \"Vaish\u0101kha\".\nUno \"kshaya m\u0101sa\" capita molto di rado; intervalli noti perch\u00e9 si verifichi uno \"kshaya m\u0101sa\" sono 19 o 141 anni. L'ultimo \u00e8 stato nel 1983; dal 15 gennaio al 12 febbraio fu \"Pausha-M\u0101gha kshaya\", mentre dal 13 febbraio in poi fu \"(adhika) Ph\u0101lguna\".\nCaso congiunto.\nQuesto \u00e8 un caso molto speciale: se non c'\u00e8 un transito solare in un mese lunare ma ce ne sono due in quello successivo,\nQuesto \u00e8 anche un caso estremamente raro. L'ultimo fu nel 1315: dall'8 ottobre al 5 novembre fu \"adhika K\u0101rtika\", mentre dal 6 novembre al 5 dicembre fu \"K\u0101rtika-M\u0101gash\u012brsha kshaya\"; dal 6 dicembre in poi fu \"Pausha\".\nOsservanze religiose in caso di mesi in pi\u00f9 o perduti.\nTra mesi normali, \"adhika\" e \"kshaya\", i primi sono considerati \"migliori\" per scopi religiosi; cio\u00e8, se una festivit\u00e0 cade nel decimo \"tithi\" di \"\u0100shvayuja\" (questa \u00e8 chiamata Vijayadasham\u012b) e ci sono due \"\u0100shvayuja\" a causa di un \"adhika \u0100shvayuja\", la festa sar\u00e0 celebrata sel secondo mese \"nija\"; per\u00f2, se il secondo \u00e8 un \"\u0101shvayuja kshaya\" allora la festa si celebrer\u00e0 nel primo \"adhika\".\nQuando due mesi sono fusi a causa di uno \"kshaya m\u0101sa\", le feste di entrambi i mesi si celebrano in questo \"kshaya m\u0101sa\"; ad esempio, la festa di Mah\u0101shivar\u0101tri, che si tiene nel quattordicesimo \"tithi\" del \"M\u0101gha krishna paksha\", nel 1983 fu osservata nel corrispondente \"tithi\" di \"Pausha-M\u0101gha kshaya krishna paksha\", poich\u00e9 in quell'anno \"Pausha\" e \"M\u0101gha\" erano fusi, come precedentemente spiegato.\nAnni del calendario lunisolare.\nIl capodanno cade nel primo giorno dello \"shukla paksha\" di \"Chaitra\"; nel caso di mesi \"adhika\" o \"kshaya\" che colpiscano \"Chaitra\", le precedentemente enunciate regole religiose si applicano con i seguenti risultati:\nUn altro tipo di calendario lunisolare.\nC'\u00e8 un altro tipo di calendario lunisolare, differente dal precedente per il modo in cui sono assegnati i nomi ai mesi; questa sezione descrive le differenze tra i due.\nQuando una luna piena (invece di una luna nuova) capita prima dell'alba, quel giorno sar\u00e0 il primo del mese lunare; in questo caso, la fine del mese lunare coincide con una luna piena. Questo \u00e8 chiamato \"p\u016brnim\u0101nta m\u0101na\" o \"sistema con luna piena finale\", opposto all\"'am\u0101nta m\u0101na\" o \"sistema con luna nuova finale\" usato prima.\nQuesta definizione porta molte complicazioni:\nSi deve considerare, per\u00f2, che nessuna delle complicazioni summenzionate causa un cambiamento nel giorno in cui si tengono le festivit\u00e0 religiose; poich\u00e9 solo il nome dei \"krishna paksha\" del mese cambia nei due sistemi, le festivit\u00e0 che cadono nel \"krishna paksha\" rimarranno nello stesso giorno anche se il paksha ha un altro nome: cio\u00e8, il Mah\u0101shivar\u0101tri, che nell\"'am\u0101nta m\u0101na\" si festeggia il quattordicesimo giorno del \"M\u0101gha krishna paksha\", nel \"p\u016brnim\u0101nta m\u0101na\" si festeggia nel quattordicesimo giorno del \"Ph\u0101lguna krishna paksha\".\nCorrispondenza tra calendario lunisolare e calendario solare.\nUn \"calendario lunisolare\" \u00e8 sempre un \"calendario lunare\" con dei meccanismi che lo avvicinano al \"calendario solare\": cio\u00e8, il capodanno del calendario lunisolare \u00e8 mantenuto in prossimit\u00e0 (entro certi limiti) di quello del calendario solare.\nPoich\u00e9 i mesi lunari induisti sono basati su transiti solari, e il mese lunare \"Chaitra\" sar\u00e0, come detto prima, sempre vicino al mese solare \"Mesha\", il calendario lunisolare induista sar\u00e0 sempre al passo con il calendario solare induista.\nConteggio degli anni.\nLa data di inizio del calendario induista (sia solare sia lunisolare) \u00e8 il 23 gennaio 3102 a.C. nel calendario gregoriano; da questa data, ogni anno \u00e8 indicato con il numero di anni \"trascorsi\". Questa \u00e8 una caratteristica unica, perch\u00e9 tutti gli altri sistemi indicano un anno con un numero d'ordine; ad esempio, nel 2006 del calendario gregoriano, sono trascorsi anni nel calendario induista, perci\u00f2 questo \u00e8 il \u00ba anno.\nUn anno del calendario lunisolare generalmente inizia un po' prima di quello del calendario solare.\nNomi degli anni.\nOltre al sistema di numerazione sopra descritto, c'\u00e8 anche un ciclo di 60 nomi per gli anni del calendario, che comincia con l'inizio del calendario e prosegue infinitamente:\nEpoche.\nLa mitologia induista parla di quattro epoche o et\u00e0, delle quali ci troviamo nell'ultima.\nSono spesso tradotte come et\u00e0 dell'oro, dell'argento, del bronzo e del ferro (yuga significa epoca o et\u00e0); si crede che le epoche vedano un graduale declino di dharma, saggezza, conoscenza, capacit\u00e0 intellettuale, longevit\u00e0 e forza emotiva e fisica. L'inizio del calendario \u00e8 anche l'inizio del \"Kali Yuga\", che dura anni; le epoche \"Dv\u0101para\", \"Tret\u0101\" e \"Krita (Satya) Yuga\" sono durate il doppio, il triplo e quattro volte quanto il \"Kali Yuga\" rispettivamente, perci\u00f2 insieme coprono anni, periodo complessivamente chiamato \"Chaturyuga\" o \"Mah\u0101yuga\" (\"grande era\"). Un interessante parallelo pu\u00f2 essere la divisione di Esiodo delle \"Et\u00e0 dell'Uomo\", d'oro, d'argento, di bronzo, degli eroi, e del ferro.\nMille \"chaturyuga\" sarebbero secondo l'induismo un giorno (e altri mille una notte) del creatore Brahm\u0101; alla fine di ogni giorno di Brahm\u0101, durante la notte, l'universo si dissolve parzialmente (pralaya); Brahm\u0101 vive per 100 anni di 360 siffatti giorni e notti, un mah\u0101kalpa, e alla fine si dissolver\u00e0, insieme a tutta la sua Creazione, nell'Anima Eterna o \"Param\u0101tman\" (mah\u0101pralaya).\nUn'altra visione sulla durata di uno yuga \u00e8 data dal guru Swami Sri Yukteswar nel suo libro \"La scienza sacra\". Secondo questa visione, il chaturyuga dura molto meno, nell'ordine delle migliaia di anni, e si muove ciclicamente; secondo i calcoli descritti nel libro, il pi\u00f9 recente cambiamento dello yuga \u00e8 stato nel 1800, quando la Terra pass\u00f2 da Kali Yuga a Dv\u0101para Yuga: ora siamo nella spirale ascendente, e passeremo nel Tret\u0101 Yuga nell'arco di qualche secolo. Secondo il libro, la qualit\u00e0 dell'intelletto umano dipende dalla distanza del sole dal centro della galassia ed altre stelle potenti; il centro della galassia \u00e8 \"Vi\u1e63\u1e47un\u0101bhi\", o \"ombelico di Vi\u1e63\u1e47u\", e pi\u00f9 vicino ad esso \u00e8 il sole, pi\u00f9 energia il sistema solare riceve, e maggiore \u00e8 il livello di sviluppo umano.\nStoria.\nIl calendario induista \u00e8 originario dell'epoca vedica; ci sono molti riferimenti alle sue regole nei Veda. Il Ved\u0101nga (aggiunta ai Veda) detto Jyautisha (letteralmente, \"studio dei corpi celesti\") regolament\u00f2 definitivamente tutti gli aspetti dei calendari induista. Dopo l'epoca vedica, ci furono molti studiosi come \u0100ryabhata (quinto secolo), Var\u0101hamihira (sesto secolo) e Bh\u0101skara (dodicesimo secolo) esperti nel Jyautisha che contribuirono allo sviluppo del calendario induista.\nIl testo pi\u00f9 autorevole e ampiamente usato per i calendari induista \u00e8 il \"S\u016brya Siddh\u0101nta\", un testo di et\u00e0 ignota, che alcuni pongono nel decimo secolo.\nIl calendario vedico tradizionale cominciava con il mese \"agrahayan\" (agra=primo + ayan=equinozio) o M\u0101rgashirshe; come si intuisce dal nome, era il mese comprendente l'equinozio di primavera: il nome m\u0101rgashirshe era il quinto nak\u1e63atra. A causa della precessione degli equinozi, l'equinozio di primavera si trova ora in Pesci, e corrisponde al mese chaitra; proprio questo spostamento ha condotto a diverse riforme del calendario in varie regioni ponendo altri mesi come primo dell'anno. Perci\u00f2, alcuni calendari (ad esempio il Vikram) cominciano con Chaitra, l'attuale mese dell'equinozio di primavera, come primo mese, mentre altri partono con Vaisakha (ad esempio il calendario Bangabda). Se agrahaayana corrispondeva all'equinozio di primavera si pu\u00f2 dedurre che la tradizione originale risale al quarto-quinto millennio a.C., poich\u00e9 il periodo di precessione \u00e8 di circa 25.800 anni.\nVarianti regionali.\nIl Comitato di riforma del calendario indiano, costituito nel 1952 (poco dopo l'indipendenza dell'India), identific\u00f2 pi\u00f9 di trenta calendari ben costruiti, tutte varianti del \"Surya Siddhanta\" qui descritto, di uso sistematico in differenti aree del Paese. Tra questi i diffusi \"Vikrama\" e \"Shalivahana\" e loro varianti regionali. Un calendario solare totalmente differente \u00e8 in uso nel Tamil Nadu e in Kerala.\nCalendari Vikrama e Shalivahana.\nI due calendari pi\u00f9 diffusi in India oggi sono il \"Vikrama\" seguito nel nord e lo \"Shalivahana\" o \"Saka\" seguito al sud e in Maharashtra.\nSia il \"Vikrama\" sia lo \"Shalivahana\" sono calendari lunisolari, e prevedono cicli annuali di dodici mesi lunari, ciascun mese diviso in due fasi: la 'met\u00e0 luminosa' (\"shukla\") e la 'met\u00e0 oscura' (\"bahula\"), corrispondenti rispettivamente ai periodi di luna crescente e calante. Perci\u00f2, il periodo tra il primo giorno dopo la luna nuova e il giorno di luna piena costituisce lo \"shukla paksha\" o 'met\u00e0 luminosa' del mese; il periodo tra il primo giorno dopo la luna piena e il giorno di luna nuova costituisce il \"bahula paksha\" o 'met\u00e0 oscura' del mese.\nI nomi dei 12 mesi, come la loro successione, sono gli stessi in entrambi i calendari; tuttavia, il capodanno \u00e8 celebrato in momenti diversi e l'\"anno zero\" dei due calendari \u00e8 differente; nel calendario Vikrama, l'anno zero \u00e8 il 56 a.C., mentre nel calendario Shalivahana \u00e8 il 78 d.C. Il calendario Vikrama comincia con il mese \"Kartika\" (ottobre/novembre) e la festa Deepavali segna il capodanno; il calendario Shalivahana comincia con il mese \"Chaitra\" (marzo/aprile) e la festa Ugadi/Gudi Padwa segna il capodanno. Un'altra differenza tra i due calendari \u00e8 che mentre ogni mese nel \"Vikrama\" comincia con la 'met\u00e0 oscura' seguita dalla 'met\u00e0 luminosa', nello \"Shalivahana\" accade l'opposto.\nCalendari nazionali nel Sud-Asia.\nUna variante del calendario \"Shalivahana\" fu modificata e standardizzata come calendario nazionale indiano nel 1957: questo calendario ufficiale segue lo \"Shalivahana\" cominciando l'anno con il mese \"Chaitra\" e contando gli anni dal 78 d.C.; prevede anche un numero di giorni costante in ogni mese (con anni bisestili).\nIl calendario del Bangladesh, il \"Bangabda\" (introdotto nel 1584), \u00e8 ampiamente adottato anche nell'India orientale. Una riforma di questo calendario \u00e8 avvenuta in Bangladesh nel 1966, con giorni costanti in ogni mese e anni bisestili, ed \u00e8 oggi il calendario nazionale del Bangladesh.\nIl Nepal segue il calendario Vikram.\nGli stessi nomi dei mesi e pressappoco le stesse durate si ritrovano in un gran numero di calendari buddhisti in Sri Lanka, Tibet e altre aree.\nCorrispondenza tra calendari.\nCome indicatore della differenza, il 'Whitaker Almanac' riporta che l'anno gregoriano 2000 corrispondeva con:"}
{"id": "459340", "revid": "117834237", "url": "https://it.wikipedia.org/wiki?curid=459340", "title": "Chitarra flamenca", "text": "La chitarra flamenca differisce dalla chitarra classica per alcune caratteristiche costitutive, oltre che per una tecnica diversa soprattutto dell'uso della mano destra.\nPer quanto riguarda la costruzione la chitarra flamenca tradizionale ha fondo e fasce in cipresso e piano armonico (pi\u00f9 assottigliato che nella classica) in abete, caratteristica che produce un suono pi\u00f9 acuto e \"forte\", anche se di pi\u00f9 rapida estinzione.\nPer ovviare a questo problema negli ultimi anni i costruttori di chitarre flamenche hanno cominciato ad utilizzare il palissandro per fondo e fasce, e il cedro per il piano armonico, in modo da ottenere un suono pi\u00f9 \"caldo\" e dotato di maggior sustain. Naturalmente ci possono essere varie combinazioni (es. fasce e fondo in cipresso e piano in cedro) a seconda della sonorit\u00e0 ricercata.\nIl ponte della chitarra \u00e8 pi\u00f9 basso che nella classica in modo da diminuire l'altezza delle corde dal manico. Ci\u00f2 produce quel suono caratteristico dovuto allo sfregamento delle corde sui tasti e sul manico della chitarra che differenzia una \"classica\" da una \"flamenca\". Intorno alla buca, nelle parti inferiore e superiore del piano armonico si colloca un rivestimento in plastica trasparente chiamato \"golpeador\" che serve a proteggere la laccatura del legno quando si usa la tecnica del \"golpe\".\nLa tensione delle corde \u00e8 di solito pi\u00f9 bassa che nelle chitarra classica, e nei modelli pi\u00f9 tradizionali la paletta non \u00e8 dotata di meccaniche per l'accordatura ma di piroli, in omaggio all'antica tradizione di liuteria.\nPer quanto riguarda il modo di suonare la chitarra flamenca, le principali differenze dalla classica si hanno nell'uso della mano destra e consistono nelle tecniche del \"pulgar\", \"alzap\u00faa\", \"rasgueo\", \"golpe\", \"picados\" e \"arpegios\".\nLa prima composizione considerata toque flamenco \u00e8 il Ronde\u00f1a di Julian Arcas, suonato con chitarre di D. Antonio de Torres Jurado c. 1860, che \u00e8 considerato il \"Padre\" della chitarra. Queste chitarre (Torres) sono state le prime preparate per i concerti."}
{"id": "459341", "revid": "1318658", "url": "https://it.wikipedia.org/wiki?curid=459341", "title": "Parsi", "text": "I parsi sono seguaci del Mazdeismo che nell'VIII secolo lasciarono la Persia per recarsi in India, nel Gujarat, presso il re induista Jadav Rana.\nAttualmente sono circa 100.000 individui, il 70% dei quali vive ancora in India, soprattutto presso Mumbai e parlano la lingua gujarati.\nL'altra comunit\u00e0 zoroastriana dell'India \u00e8 rappresentata dagli Irani.\nDefinizione e identit\u00e0.\nIl termine \"parsi\" non \u00e8 attestato in testi zoroastriani indiani fino al XVII secolo. Fino a quel periodo venivano usati i termini \"Zarthoshti\" (\"Zoroastriani\") o \"Vehdin\" (\"[di] buona natura\" o \"[de] la buona religione\"). \u00c8 in un testo sanscrito del XII secolo, scritto probabilmente da un hindu, che si utilizza per la prima volta il termine.\nLa prima fonte europea risale al 1322, quando il monaco francese Jordanus riferisce della presenza dei parsi a Thana e Broach. Il termine ricorrer\u00e0 in molti diari di viaggiatori europei, prima portoghesi e francesi e inglesi poi.\nChi \u00e8 un parsi?\nChi sia un parsi \u00e8 una questione controversa all'interno della comunit\u00e0 mazdea in India. Generalmente \u00e8 considerato parsi:\nAlcuni membri della comunit\u00e0 per\u00f2 sostengono che un bambino debba avere un padre parsi per essere ammesso nella comunit\u00e0, ma questo viene visto dalla maggioranza come una violazione dei principi zoroastriani dell'uguaglianza di genere e potrebbe essere un residuo di un'antica definizione legale di \"parsi\".\nUna definizione legale di \"parsi\", spesso citata, si basa su una decisione del 1909 (ormai annullata) che stabil\u00ec non solo che una persona non pu\u00f2 diventare parsi convertendosi alla fede zoroastriana (che era il caso in questione), ma anche che la comunit\u00e0 parsi \u00e8 composta a) dai discendenti degli emigranti persiani e che sono nati da genitori, entrambi di religione zoroastriana; b) da \"Irani\" (intesi come iraniani, non altri gruppi di zoroastriani indiani) di religione zoroastriana; c) i figli di padri parsi e di madre non-parsi che \u00e8 stata debitamente e correttamente ammessa nella religione.\nQuesta definizione \u00e8 stata poi pi\u00f9 volte ribaltata. I principi di uguaglianza della Costituzione indiana annullano le restrizioni patrilineari espressa nel terzo punto. La seconda clausola \u00e8 stata contestata e rovesciata nel 1948 (Sarwar Merwan Yezdiar v. Merwan Rashid Yezdiar 1948). In appello, nel 1950, venne accolta la sentenza del 1948 e l'intera definizione del 1909 fu ritenuta un \"obiter dictum\", cio\u00e8 un parere dato in via incidentale e non giuridicamente vincolante (decisione riaffermata nel 1966).(Merwan Rashid Yezdiar v. Sarwar Merwan Yezdiar 1950;Jamshed Irani v. Banu Irani 1966). Tuttavia, l'opinione che la decisione del 1909 sia ancora legalmente vincolante, continua a persistere, anche tra i parsi pi\u00f9 colti e moderati.\nStatistiche demografiche.\nLa stima tradizionale del numero di Parsi nel mondo \u00e8 di circa 100.000. Il censimento indiano del 1981 contava 71.630 Parsi nel paese. \nI dati dei censimenti indiani hanno evidenziato il costante declino nel corso dei diversi decenni. Il censimento del 1940-'41 (che includeva gli attuali India, Pakistan e Bangladesh) contava 114.890 parsi. Il censimento del 1951, che riguarda la sola India, contava 111.791 e i dati dei successivi censimenti hanno evidenziato una diminuzione del 9% ogni anno. Secondo la National Commission for Minorities ci sono diverse cause che spiegano il declino numerico, la mancanza di figli e le migrazioni.\nLa pi\u00f9 grande comunit\u00e0 parsi \u00e8 quella di Bombay, ma ci sono comunit\u00e0 anche in altre citt\u00e0 indiane, tra cui Delhi.\nDivisioni interne alla comunit\u00e0.\nCalendario.\nFino al XII secolo tutti gli zoroastriani seguivano lo stesso calendario di 365 giorni, che era rimasto praticamente lo stesso dalla riforma di Ardashir I (r. 226-241). Il calendario per\u00f2 non contemplava la compensazione delle frazioni di giorni del calendario solare, con il passare del tempo non vi fu pi\u00f9 corrispondenza tra mesi e stagioni. Ad un certo punto, tra il 1125 e il 1250 i parsi aggiunsero un mese, cosa per\u00f2 non imitata dagli altri zoroastriani."}
{"id": "459342", "revid": "465169", "url": "https://it.wikipedia.org/wiki?curid=459342", "title": "Finlandia all'Eurovision Song Contest", "text": "La Finlandia ha debuttato all'Eurovision Song Contest 1961, e vanta 54 presenze, avendolo mancato solo in sei occasioni, nel 1970, 1995, 1997, 1999, 2001 e 2003.\nTra gli stati nordici \u00e8 sicuramente quello di meno successo, avendo raggiunto l'ultima posizione per ben nove volte nel corso dei decenni, tre dei quali a zero punti, e senza aver mai raggiunto la top 5 prima degli anni duemila: dopo ben 45 anni, infatti, finalmente riesce a guadagnarsi la vittoria (dopo il risultato peggiore di sempre nel 2005) con una delle canzoni pi\u00f9 ricordate del contest, \"Hard Rock Hallelujah\" cantata dal gruppo heavy metal Lordi. Fino a quel momento il risultato migliore era stato un sesto posto raggiunto nel 1973, seguito da numerosi settimi e noni posti.\nDal 2010 in poi si guadagna la finale solo cinque volte, e il risultato migliore \u00e8 un sesto posto nel 2021.\nPartecipazioni.\nNOTE:\nStatistiche di voto.\nFino al 2021, le statistiche di voto della Finlandia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:"}
{"id": "459352", "revid": "287204", "url": "https://it.wikipedia.org/wiki?curid=459352", "title": "Dentinogenesi", "text": "La dentinogenesi \u00e8 la fase dell'odontogenesi durante la quale gli odontoblasti formano la dentina dei denti.\nGli odontoblasti sono cellule altamente specializzate, di origine mesenchimale, che si differenziano su stimolo dell'organo dello smalto.\nPredentina.\nAppena maturati, gli odontoblasti secernono la predentina, una sostanza amorfa costituita di proteine e sali minerali. La predentina viene apposta dal fronte odontoblastico in direzione dell'organo dello smalto.\nMineralizzazione.\nLa predentina va rapidamente incontro al processo di maturazione, che inizia nello strato pi\u00f9 esterno (a livello della dentina mantellare). Con l'intervento degli odontoblasti, nella predentina si accrescono vescicole contenenti cristalli di idrossiapatite, fino a scoppiare e riversare i cristalli che si fondono tra loro in piccoli globuli, che a loro volta si fondono tra loro fino alla completa mineralizzazione del tessuto dentinale."}
{"id": "459361", "revid": "124264521", "url": "https://it.wikipedia.org/wiki?curid=459361", "title": "Bucaniere", "text": "La parola bucaniere inizia a essere documentata dal tardo XVII secolo, nell'area dei Caraibi: indicava i cacciatori di frodo che affumicavano la carne su una graticola di legno. Questo metodo, chiamato barbacoa e dal quale deriva il barbecue, sarebbe stato insegnato loro dagli Arawak, trib\u00f9 di Santo Domingo.\nTuttavia gli abitanti delle isole utilizzarono ben presto questa parola per indicare i pirati dei Caraibi. I coloni inglesi che occuparono la Giamaica usarono questo termine per indicare pirati ribelli che navigavano nei porti e nei mari caraibici. Questo nome divenne poi d'uso universale con l'uscita, nel 1684, del libro di Alexandre Exquemelin \"The Buccaneers of America\".\nIl termine italiano deriva dal francese \"boucanier\".\nStoria.\nAttorno al 1630, alcuni coloni francesi che erano stati scacciati dall'isola di Saint Kitts si stabilirono prima sulla costa occidentale di Hispaniola e poi nella vicina Tortuga (che oggi fa parte di Haiti). Qui vissero in capanne cacciando e vendendo pelli ai mercanti olandesi. Questi coloni erano conosciuti come eccellenti tiratori. La loro repressione da parte degli spagnoli fu probabilmente la causa del loro graduale passaggio alla pirateria e alla migrazione verso l'isola della Tortuga, pi\u00f9 difendibile. Secondo Alexandre Exquemelin il bucaniere delle tortue Pierre La Grand apr\u00ec la strada agli attacchi contro i galeoni spagnoli che facevano il viaggio di ritorno in Spagna carichi d'oro e altre merci preziose. Questi attacchi venivano compiuti con piccole imbarcazioni assalendo il nemico di notte prima che le sentinelle riuscissero a dare l'allarme, essendo ottimi tiratori erano inoltre capaci di uccidere il timoniere e gli ufficiali nemici prima di tentare l'arrembaggio.\nI bucanieri si unirono ai corsari francesi, olandesi e inglesi che gi\u00e0 predavano le navi spagnole in quella zona e formarono i \"Fratelli della Costa\".\nIl progressivo arrivo nella zona di sempre pi\u00f9 avventurieri, pirati, filibustieri e corsari porter\u00e0 nel 1660 alla nascita di quella \u00e8 definita \"l'et\u00e0 dell'oro della pirateria nei Caraibi\".\nSi stima che la loro forza nel 1663 fosse di 15 navi con pi\u00f9 di mille uomini tra francesi, olandesi e inglesi, con base a Tortuga o a Port Royal, nella quale furono invitati ad attraccare per rifornirsi, vendere i loro bottini e spendere i loro soldi dai governatori stessi.\nI bucanieri furono anche visti dall'Inghilterra come un sistema di guerra a basso costo per contrastare la Spagna, sua rivale, tagliandole il flusso di ricchezze che le giungevano dalle colonie. Per questo molti bucanieri furono legittimati a compiere razzie tramite lettere di corsa, come accadde quando nel 1667 il governatore della Giamaica Thomas Madyford ne concesse una al suo amico e celebre bucaniere Henry Morgan.\nTra le pi\u00f9 grandi imprese compiute dai bucanieri si annoverano i saccheggi anche a importanti citt\u00e0 costiere del vicereame della nuova Spagna come Campeche, Cartagena e Veracruz. Le citt\u00e0 venivano attaccate da terra dove erano pi\u00f9 vulnerabili, sopraffatte per la sorpresa e con rapidit\u00e0 da eserciti di anche un migliaio di uomini e saccheggiate.\nCaratteristiche.\nSebbene ve ne fossero di molte nazionalit\u00e0, i bucanieri erano per lo pi\u00f9 provenienti da Inghilterra, Paesi Bassi e Francia settentrionale. All'inizio i bucanieri ebbero come basi Hispaniola e Tortuga. Nonostante sembrino essere stati un fenomeno locale, limitato alla zona caraibica, i bucanieri fecero e cambiarono la storia nel tardo XVII secolo: combatterono per gli inglesi, ebbero un forte impatto sulle rotte commerciali e vinsero numerose battaglie nel corso delle dispute territoriali verificatesi nei Caraibi. Sebbene il termine sia oggi usato come sinonimo di pirata, in realt\u00e0 i bucanieri non depredavano solo in mare aperto, ma anche lungo le coste. Di fatto, quella dei bucanieri rappresenta la prima fase dello sviluppo della pirateria caraibica.\nBucanieri celebri.\nFamosi bucanieri furono: Francesco Nau detto l'Olonese (Jacques Jean David Nau), il gallese Henry Morgan (che fu anche fatto cavaliere da re Carlo II d'Inghilterra), Ravenau de Lussan, Bartolomeu il Portoghese, Roc Brasiliano, Alexander Braccio di Ferro e il francese Montambars lo Sterminatore e una delle pochissime donne: Jacquotte Delahaye detta \"Back From the Dead Red\"."}
{"id": "459368", "revid": "419119", "url": "https://it.wikipedia.org/wiki?curid=459368", "title": "Filologia romanza", "text": "La filologia romanza \u00e8 la scienza che studia le lingue neolatine e i testi scritti in tali lingue.\nLa prospettiva di questa disciplina \u00e8 triplice:\nIl padre della filologia romanza come moderna disciplina scientifica, tuttavia, pu\u00f2 essere considerato il francese Fran\u00e7ois Raynouard (1761-1836), bench\u00e9 altri importanti contributi nella sistematizzazione della filologia siano giunti dall'opera del filologo classico tedesco Karl Lachmann verso la met\u00e0 del XIX secolo, dalle osservazioni dello studioso francese Joseph B\u00e9dier a inizio Novecento e dalle successive intuizioni dell'antichista Giorgio Pasquali negli anni trenta dello scorso secolo (v. Indicazioni bibliografiche).\nDefinizione di \"romanzo\".\nL'aggettivo \"romanus\" e il concetto di Rom\u00e0nia.\nL\u2019etimologia di \"romanzo\" e il significato profondo che esso comporta ha, come per il termine \"filologia\", una lunga storia. \u00c8 evidente l\u2019appartenenza alla stessa famiglia semantica dell\u2019aggettivo \"romanus\", che, se inizialmente designa quei pochi appartenenti alle tre \"tribus\" di Roma, passa poi a designare chiunque, facendo parte dei domini imperiali, parlasse latino (gli stessi Greci di Costantinopoli erano \u1fec\u03c9\u03bc\u03b1\u1fd6\u03bf\u03b9). Dopo le invasioni barbariche, l\u2019aggettivo \"romanus\" comincia ad essere disprezzato e cade in disuso.\nSopravvive perlopi\u00f9 (o forse nasce) il termine volgare \"Rom\u00e0nia\", attestato per la prima volta solo nel V secolo d.C. nel presbitero Paolo Orosio, il quale scrive che i barbari vogliono soprannominare \"Gothia\" la regione volgarmente chiamata \"Romania\", con ogni probabilit\u00e0 designante l\u2019intero impero romano, o almeno ci\u00f2 che un tempo era (Agostino, fra l\u2019altro, chiamer\u00e0 i Goti \"Romaniae eversores\"). Tuttavia il concetto politico di \"Rom\u00e0nia\", che persiste nell\u2019Impero d\u2019Oriente, viene sempre meno in Occidente, e alla fine il termine non designa che l\u2019attuale Romagna, l\u2019unico territorio della penisola settentrionale sfuggito agli imperatori tedeschi.\nDa \"romanus\" a \"romanzo\".\nAurelio Roncaglia sottolinea come, per\u00f2, all\u2019aggettivo \"romanus\" viene sostituito \"romanicus\", un altro aggettivo meno colto e letterario, che dopo la disgregazione dell\u2019Impero designa nella locuzione \"romanice parabolare\" o \"romanice\" \"fabulare\" la lingua, o meglio le lingue, che stavano nascendo dall\u2019evoluzione del latino e che si opponevano alla lingua dei barbari. E cos\u00ec la parola \"romanice\" muta, diventa *\"romance\" e viene attestata per la prima volta come \"romanz\" nel francese antico. Dal concetto politico di \"romanus\" si passa dunque al concetto esclusivamente etnico-linguistico di \"romanicus\" e di \"Rom\u00e0nia\". Con il tempo il \"romanice loqui\" di un territorio comincia a differenziarsi da quello di un altro, dando luogo a diverse lingue romanze con norme pi\u00f9 o meno identificabili: nel \"Floovant\" ad esempio l\u2019autore riconosce diverse variet\u00e0 linguistiche del \"romanz\" (\u00abDa come parlate il romanzo mi sembrate francese\u00bb), o ancora Brunetto Latini afferma di scrivere in \"rouman\u00e7\" alla maniera dei francesi, sebbene lui sia italiano. Di qui la filologia moderna usa l\u2019aggettivo \"romanzo\" nelle espressioni \"volgare romanzo\" e \"lingue romanze\", nel senso di \u201clingue neolatine\u201d. In Italia comunque il sostantivo \"romanzo\" \u00e8 utilizzato per indicare un genere letterario e non una lingua: per quest\u2019ultima Dante e Boccaccio preferiscono utilizzare il termine \"volgare\"; dal termine francese \"romanz\" gli italiani formulano infatti \"romanzo\", indicante esclusivamente i componimenti scritti in volgare.\nGi\u00e0 nel XIV secolo anche in Francia l\u2019aggettivo \"romanzo\" non viene pi\u00f9 usato per indicare le lingue dell\u2019epoca, che cominciano ad assumere i nomi che oggi conosciamo (nascono i termini \"fran\u00e7ais\" e \"proensal\"), e il \"roman antique\" \u00e8 l\u2019antico francese ormai incomprensibile.\nRoncaglia passa in rassegna tutti i mutamenti morfologici e semantici della parola \"romanzo\" nel corso del tempo, che potremmo riassumere in tal modo: \"romanicu\"(\"m\") &gt; \"romanice\" &gt; *\"romance\" &gt; \"romanz\" &gt; \"romant\" &gt; \"roman\".\nIl termine \"romanice\", un tempo d\u2019uso avverbiale, passa dunque al \"romanz\" nominale dell\u2019antico francese indicante, come s\u2019intende anche oggi in filologia, la lingua volgare senza alcuna specificazione di variet\u00e0 territoriale (si evidenzia in particolare l\u2019espressione \"mettre en romanz\", cio\u00e8 \u201ctradurre in lingua volgare\u201d, \u201ctrasportare dal latino nel volgare\u201d \u2014 attestata ad esempio in Chr\u00e9tien de Troyes e Robert Wace); e poi al \"roman\" del XII secolo come opera in volgare, soprattutto in versi nel XIII secolo (attestato per la prima volta senza equivocit\u00e0 in una traduzione francese dei proverbi di Salomone: \"test romanz\", \u201copera\u201d); infine, nei secoli XIII-XIV, al \"roman\" come opera di gesta (ad esempio la \"Chanson de Roland\" era chiamata \"Roumans de Ronsevaut\"). La nascita del romanzo come genere letterario a s\u00e9 avviene solo quando il componimento poetico non viene pi\u00f9 scritto per essere cantato in pubblico (come l\u2019opera di gesta) ma per essere letto ad alta o bassa voce, una innovazione in campo letterario che dalla Francia, culla del romanzo moderno, passa anche all\u2019Italia.\nLa linguistica romanza.\nLa linguistica romanza studia le lingue romanze nei fenomeni per l\u2019appunto \"romanzi\" che esse hanno in comune. Categorizzare rigidamente un comune carattere romanzo da altri fenomeni non \u00e8 tuttavia facile poich\u00e9, come si sa, i concetti della lingua sono molto fluidi e non possono essere incatenati in schemi rigidi.\nLa linguistica romanza deve in particolare \"astrarre\", per potere studiarli, i sistemi di ciascuna lingua dai relativi \"discorsi\". Per \"discorsi\" s\u2019intendono tutte le testimonianze dirette e indirette, letterarie e non, anche attuali, che le lingue romanze ci hanno lasciato: nel Medioevo e nell\u2019et\u00e0 moderna le lingue romanze si sono infatti costituite, grazie all\u2019evoluzione della loro letteratura, come lingue letterarie proprie. \u00c8 in questo senso di particolare importanza anche lo studio dei dialetti, in quanto essi risalgono per un\u2019ininterrotta tradizione orale al latino parlato e poi al romanzo delle regioni corrispondenti; dialettologia e folkloristica insieme rappresentano quindi un valido strumento per lo studio delle varie aree linguistiche.\nUn appropriato studio della linguistica romanza richiede ovviamente numerosi presupposti e soprattutto una buona formazione nella conoscenza delle lingue (latino, greco, ebraico, francese, inglese, tedesco, ecc.), della storia e della letteratura, ma richiede anche abilit\u00e0 matematiche e logiche.\nLa padronanza pratica delle lingue romanze pu\u00f2 inoltre essere passiva \u2014 quando ci si limita alla comprensione dei testi orali e scritti \u2014 oppure attiva \u2014 quando si producono testi \"di consumo\" orali e scritti. Una via intermedia fra padronanza attiva e passiva \u00e8 la capacit\u00e0, importante, di saper \"ripetere\" i testi letterari, cio\u00e8 di saperli leggere e recitare.\nSicuramente la padronanza completa, passiva e attiva, di tutte le lingue romanze \u00e8 impossibile da raggiungere per un solo filologo, ma ci\u00f2 che pi\u00f9 importa \u00e8 che tale padronanza completa sia raggiunta almeno a livello collettivo grazie alla ricerca. Il singolo romanista deve invece concentrarsi su una precisa area linguistica romanza e da qui espandere la propria indagine al \"carattere romanzo\" comune alle lingue romanze.\n\u00c8 comunque importante per lo studio specifico di una lingua romanza la conoscenza di almeno un'altra lingua che ha fatto parte dell'ambiente linguistico di essa: cos\u00ec l\u2019ispanista dovr\u00e0 conoscere anche l\u2019arabo e il basco, l\u2019italianista dovr\u00e0 conoscere l\u2019etrusco, l\u2019osco-umbro, il greco antico e moderno, chi studia il galloromanzo dovr\u00e0 attenzionare anche le lingue celtiche (in particolare il gallico), chi sceglie il romeno dovr\u00e0 studiare l\u2019albanese. Ma oltre al settore ambientale linguistico, per lo studio della lingua di sua competenza il filologo deve porre attenzione anche all\u2019ambiente culturale di essa, e in particolare: al folklore primitivo (che si pu\u00f2 riscontrare nei dialetti parlati ancora oggi e nelle comunit\u00e0 quali i pastori), alla cultura \u201cprofana\u201d (e quindi alla storia di quell\u2019area linguistica con la conoscenza delle sue strutture sociali ed economiche, delle sue arti meccaniche e liberali, della filosofia e della letteratura) e alla cultura cristiana (con lo studio della patrologia, della filologia mediolatina e della medievalistica romanza).\nStoria della filologia romanza.\nLa filologia romanza studia le lingue e le letterature romanze o neolatine. Sebbene questa materia, a differenza della linguistica romanza, persegua soprattutto l\u2019analisi dei testi letterari, essa non pu\u00f2 prescindere dall\u2019indagine linguistica.\nLa filologia come disciplina a s\u00e9 stante nasce in particolare nel XVIII secolo grazie al movimento culturale del Romanticismo, e dunque in Germania. Padri fondatori della materia sono considerati, insieme a Fran\u00e7ois Raynouard sul quale ci si soffermer\u00e0 in seguito, i fratelli Friedrich (1772-1829) e Wilhelm (1767-1845) Schlegel, e Franz Bopp (1791-1867), le cui idee ebbero un potente influsso in tutti i Paesi (prima fra tutti la Francia con gli studi di Claude Fauriel sulla poesia popolare e trobadorica, sull\u2019epica medievale francese e sulla cavalleria). I primi studiarono i rapporti che intercorrono fra il greco, il latino e il germanico, classificando gli idiomi secondo il loro sistema morfologico (da loro la classificazione di lingue isolanti, agglutinanti e flessive). Bopp fece invece una classificazione genealogica, considerando affini le lingue derivanti da un idioma unico. E come le lingue indoeuropee sono affini perch\u00e9 continuazione di una lingua pi\u00f9 antica, non attestata (appunto l\u2019indoeuropeo), cos\u00ec le lingue romanze lo sono fra di loro in quanto continuazione del latino.\nI fratelli Schlegel e Bopp ebbero comunque secoli di indagini linguistiche a loro precedenti, che in qualche modo contribuirono alla nascita della filologia vera e propria.\nDa Dante ai primi vocabolari.\nGi\u00e0 Dante Alighieri nel \"De vulgari eloquentia\" aveva osservato una certa affinit\u00e0 fra lingue romanze occidentali (le aveva classificate in lingue del Nord Europa, orientali e meridionali), ma per lui il latino restava una lingua artificiale, creata \"ex novo\" per le Lettere, grazie al consenso dei pi\u00f9. Lingue quali lo spagnolo, il provenzale, il francese e l\u2019italiano sarebbero state invece la corruzione di un altro idioma ignoto. Questa concezione scomparve solo nel Rinascimento grazie ai grandi studi umanistici, e soprattutto grazie a Poggio Bracciolini (1380-1459) che vide il latino come una lingua non artificiale. \u00c8 questo il periodo dei primi vocabolari e dei primi saggi sulla lingua: si ricordino in tutta Europa gli studi di Antonio de Nebrija (1446-1522) con il \"Vocabulario espa\u00f1ol-latino\", di Pietro Bembo (1470-1547) con le \"Prose della volgar lingua\", di Charles Du Cange (1610-1688) con il \"Glossarium mediae et infimae latinitatis\", di Gilles M\u00e9nage (1613-1692) con le \"Origini\" della lingua francese e della lingua italiana, di Gregorio Mayans y Siscar (1699-1781) con le \"Or\u00edgenes de la lengua espa\u00f1ola\", e di molti altri.\nIn particolare, nel 1798 fu pubblicata la quinta edizione del \"Dizionario dell\u2019Accademia Francese\", a cura del gi\u00e0 citato Fran\u00e7ois Raynouard. Sebbene non ritenesse le lingue che noi oggi sappiamo romanze come discendenti del latino, questi si rese comunque conto di importanti fenomeni di evoluzione (ad esempio la natura del futuro \"habeo\") e studi\u00f2 inoltre a fondo il provenzale, pubblicando un\u2019antologia di testi e un vocabolario. Il lavoro di Bopp fu invece ereditato da Friedrich Diez (1794-1876), che con la \"Grammatica\" e il \"Dizionario etimologico\" delle lingue romanze pose non soltanto le basi della linguistica romanza come disciplina storica, ma anche della filologia romanza, ripercorrendo la storia letteraria in particolare degli idiomi spagnoli e provenzali.\nI primi esempi di metodo filologico severo vengono per\u00f2 dalla filologia classica e dalle prime \u201cedizioni critiche\u201d, soprattutto quelle di Karl Lachmann (1793-1851), e dalla filologia classica il metodo dell\u2019edizione critica pass\u00f2 alla filologia germanica e alla filologia romanza.\nLa dialettologia.\nA cavallo tra Settecento e Ottocento nacque poi la dialettologia, e in Italia grazie a Graziadio Isaia Ascoli (1829-1907) con i \"Saggi ladini\". Questo settore della linguistica \u00e8 di straordinaria importanza per \u201cl\u2019osservazione diretta dei fenomeni linguistici, applicata alla lingua viva\u201d che ci pu\u00f2 dire con sicurezza come si sono svolte le modificazioni di ogni genere nelle fasi anteriori di un idioma qualsiasi (I. Iordan). Le lingue erano ora viste come \u201corganismi viventi\u201d, tanto che si parlava della loro \u201cvita\u201d, della loro \u201cnascita\u201d e della loro \u201cmorte\u201d (cfr. A. Darmesteter, W. D. Whitney, G. Paris\u2026), ma a questa ideologia si contrappose presto quella pi\u00f9 razionale di August Schleicher (1821-1868), un hegeliano, e di altri suoi contemporanei che vi vedevano soltanto l\u2019elemento fonetico, delle leggi che agivano ciecamente sulla loro evoluzione. Una posizione intermedia fu trovata dalla scuola neogrammatica (\"junggrammatische Richtung\"), che ammetteva da una parte l\u2019ineccepibilit\u00e0 delle leggi fonetiche, dall\u2019altra il fattore psichico individuale (l\u2019analogia) come freno, ma che comunque ripiegava soprattutto sulle prime leggi. Una soluzione pi\u00f9 moderata ed oggi accettabile fu data invece dai romanisti. Hugo Schuchardt (1842-1929) in particolare affermava nel suo \"\u00dcber die Lautgesetze. Gegen die Junggrammatiker\" [\u00abIntorno alle leggi fonetiche. Contro i neogrammatici\u00bb] che nella lingua non vi possono essere leggi cieche come in natura, ma che le leggi fonetiche sono relative e condizionate dal tempo e dallo spazio. Scrisse inoltre che il concetto di \u201cdialetto\u201d \u00e8 una nozione astratta, senza consistenza, perch\u00e9 in una stessa comunit\u00e0 linguistica si possono ritrovare variet\u00e0 individuali infinite, che dipendono dall\u2019et\u00e0, dal sesso, dalla condizione sociale, ecc. (aveva insomma enucleato i concetti di variet\u00e0 diatopiche, diastratiche, diafasiche).\nNel 1872 Johannes Schmidt (1843-1901) fece conoscere la sua teoria delle onde, un principio di fondamentale importanza per le indagini filologiche successive. Secondo tale teoria infatti, le lingue sono come delle onde che si propagano da punti diversi ma \"sbattono\" le une contro le altre, influenzandosi a vicenda: i tratti comuni a due o pi\u00f9 lingue sono direttamente proporzionali alla vicinanza tra loro.\nLa scuola di Vossler.\nA cavallo tra Ottocento e Novecento sorse invece la scuola idealistica ed estetica di Karl Vossler (1872-1949), che vedeva la lingua come espressione dell\u2019anima dell\u2019uomo, e la sua storia come la variet\u00e0 di forme espressive (identificandola dunque nella storia dell\u2019arte): le parole sono dei simboli e ogni espressione linguistica ha carattere individuale, rendendo alogica la lingua. Soprattutto, ne \"La cultura della Francia vista nel suo sviluppo linguistico\" (1913), Vossler chiam\u00f2 \u201cspirito della lingua\u201d le trasformazioni storiche di essa, e tracci\u00f2 i rapporti fra l\u2019evoluzione della lingua francese e quella della vita politica e letteraria della Francia.\nLa geografia linguistica.\nSempre in questo periodo si ricorda la nascita della geografia linguistica con Georg Wenker (1852-1911), che partendo dal proposito di fissare i confini geografici di ogni lingua si accorse tuttavia che i confini dei singoli dialetti procedevano in modo irregolare ed era impossibile tracciare delle linee nette: fra di essi infatti, oltre ad alcune differenze, possono anche esserci caratteri comuni, presentando grandi oscillazioni. I linguisti riuscirono comunque a suddividere geograficamente gli idiomi in generici blocchi e nel 1881 fu pubblicato il primo atlante moderno della lingua, l\"Atlas linguistique de la France\", per opera dello svizzero Jules Gilli\u00e9ron (1854-1926). In Francia infatti i dialetti stavano dissolvendosi velocemente di fronte all\u2019ascesa di una lingua nazionale, e la necessit\u00e0 di una loro raccolta sistematica era pi\u00f9 che mai essenziale. E se l\u2019opera di Wenker alla fine rest\u00f2 come una raccolta di materiali, quella di Gilli\u00e9ron aveva presentato per la prima volta i materiali stessi in forma cartografica. Gilli\u00e9ron pose inoltre in primo piano i concetti dell\u2019\u201comofonia\u201d e dell\u2019\u201cetimologia popolare\u201d affermando che alcuni lessemi si confondono per omofonia con altri lessemi di diverso significato (ad esempio in alcune regioni della Francia manca il verbo \"serrare\" nel senso di \u201cchiudere\u201d perch\u00e9 \u00e8 invece usato il verbo omofono \"serrare\" nel senso di \u201csegare\u201d: nel Meridione infatti, dove era usata la falce dentata, era pi\u00f9 utilizzato quest\u2019ultimo termine). Si pu\u00f2 allora concludere che la geografia linguistica ha dimostrato che non esistono limiti precisi fra dialetti, ma solo confini di singoli fatti linguistici; definire quindi un dialetto in base a una sola caratteristica \u00e8 del tutto arbitrario.\nDopo Gilli\u00e9ron, in tutta Europa furono redatti sempre pi\u00f9 atlanti linguistici (si ricordi in Italia l\"Atlante Linguistico Italiano\" di Matteo Bartoli, ripreso poi da Ugo Pellis, Carlo Grassi, Michele Melillo, Giovanni Tropea e Temistocle Franceschi).\n\"Parole e Cose\" ed onomasiologia.\nAltra importante teoria fu quella dell\u2019indirizzo Parole e Cose (\"W\u00f6rter und Sachen\") di Hugo Schuchardt e Rudolf Meringer, per cui il significato delle parole non pu\u00f2 essere studiato basandosi soltanto sul puro materiale linguistico, ma la ricerca etimologica e semantica dev\u2019essere affiancata dallo studio delle \u201ccose\u201d, dando cos\u00ec origine all\u2019onomasiologia. Carlo Salvioni (1858-1920) e Ernst Tappolet (1870-1939) vengono considerati i fondatori di quest'ultima indagine, ovvero lo studio dei concetti e degli oggetti in base al loro dominio linguistico. Prendendo ad esempio un concetto \"x\", si indaga su come il suo significato sia espresso attraverso i vari significanti. Si tratta al tempo stesso di ricerche lessicologiche, semantiche e di geografia linguistica, che dimostrano come certi significati incidano sull\u2019immaginario collettivo a prescindere dalla lontananza geografica di certi territori. Cos\u00ec la ricerca etimologica si trasforma in viva e completa storia della parola, non pi\u00f9 ridotta esclusivamente alla fonetica e alla semantica.\nSi \u00e8 ad esempio notato come la pupilla dell\u2019occhio sia chiamata in molti territori \u201cperla dell\u2019occhio\u201d (\"perla de l\u2019o\u010do\" a Venezia, \"perle del voli\" a Udine, \"perna\" a Cosenza, \"m\u00e2rdzeaua di ocliu\" in macedo-rumeno, \"acu z\u00eele\" in lettone, \"kus-s\u0259r\u017ai\" in ciuvasso, \"yen-\u010d\u016b\" in cinese).\nFerdinand de Saussure e altre scuole di linguistica romanza.\nUn pilastro della linguistica romanza contemporanea \u00e8 senz\u2019altro la scuola ginevrina di Ferdinand de Saussure (1875-1913). Lo studioso aveva tenuto tre corsi universitari di linguistica senza aver mai prodotto alcuna pubblicazione. A diffondere le sue idee furono i due allievi Charles Bally (1865-1947) e Albert Sechehaye (1870-1946) nel \"Cours de linguistique g\u00e9n\u00e9rale\", in cui si ritrovano le famose nozioni di \"langue\" e \"parole\", di significato e significante, dell\u2019arbitrariet\u00e0 del segno e degli assi diacronico e sincronico.\nPunti di contatto con la scuola di Saussure li presentava il Circolo di Praga (con Sergej Karcevskij, Rom\u00e0n Jakobson e Nikolaj Sergeevi\u010d Trubeckoj), presso il quale nacque la fonologia, disciplina che ha trovato seguaci anche in campo romanzo. Tale Circolo concepiva la lingua come un \u201csistema\u201d che poteva studiarsi nel suo asse sincronico in quanto avente particolarit\u00e0 foniche distintive e nel suo asse diacronico in quanto anche l\u2019evoluzione della lingua \u201cdev\u2019essere studiata in funzione del sistema all\u2019interno del quale si verifica\u201d. La linguistica americana ha particolarmente giovato della distinzione fra sincronia e diacronia, avendo necessit\u00e0 di studiare le lingue amerindie, idiomi totalmente privi di fasi antiche e spesso anche scritte, nel loro stato attuale, per come venivano comunicate oralmente dai parlanti.\nConseguenza diretta della scuola di Saussure e della fonologia di Praga fu poi la scuola di Copenhagen che si occup\u00f2 di \u201cglossematica\u201d, un campo della linguistica molto teorico e astratto, di grande complessit\u00e0. I suoi princ\u00ecpi furono semplificati e sintetizzati da diversi romanisti come Emilio Alarcos Llorach e Knud Togeby.\nPer concludere, tutti questi aspetti pi\u00f9 recenti della linguistica hanno dunque in comune la ricerca della \u201cstruttura\u201d e, pur con le dovute differenze, possono riassumersi sotto il nome di linguistica strutturale.\nLa filologia romanza in Italia dal Seicento in poi.\nPrecursore in un certo senso della filologia tedesca fu in Italia Ludovico Antonio Muratori (1672-1750), che nelle \"Antiquitates Italicae Medii Aevi\" aveva dato alla luce la prima vera opera di filologia romanza comparsa in Europa. E sempre in Italia si ricorda Girolamo Tiraboschi, che fra il 1771 e il 1782 aveva pubblicato la \"Storia della letteratura italiana\". Tuttavia il vero e proprio indirizzo filologico tedesco giunse nel nostro Paese con molto ritardo, e i primi studiosi accusavano diverse manchevolezze (Tagliavini cita ad esempio Giovanni Galvani). E soltanto nell\u2019anno accademico 1873-74 furono create le prime cattedre di filologia romanza con il titolo di \"Storia comparata delle [lingue e] letterature neolatine\" (si ricordano alla Sapienza i filologi Ernesto Monaci, Cesare De Lollis, Giulio Bertoni e Angelo Monteverdi). Anche dalle cattedre di letteratura italiana tuttavia il metodo storico e comparativo si faceva strada attraverso gli insegnamenti di professori del calibro di Giosu\u00e8 Carducci. Infine nacquero per ultime, nel 1937, le cattedre di \"Storia della lingua italiana\"."}
{"id": "459369", "revid": "729019", "url": "https://it.wikipedia.org/wiki?curid=459369", "title": "Puma (trasporto truppe)", "text": "Il Puma \u00e8 un veicolo trasporto truppe (APC) ruotato leggero pensato per il combattimento in operazioni a bassa intensit\u00e0, per l'esplorazione tattica e l'uso da parte di reparti di cavalleria. Il \"Puma\" \u00e8 prodotto in due versioni (4\u00d74 e 6\u00d76) con differenze nella trazione e nelle dimensioni, quindi anche nella capienza.\nSviluppo.\nIl Puma, prodotto dal \"consorzio Iveco Fiat - Oto Melara\", risponde ad un requisito specifico dell'Esercito Italiano. L'azienda si \u00e8 aggiudicata una gara d'appalto per la realizzazione di alcune varianti sul veicolo, fra cui un modello Puma dotato di piattaforma per il lancio di missili anticarro, uno portamortaio, un veicolo ambulanza e uno per l'ordine pubblico: infatti il Puma era nato con l'intento espresso di fornire una completa famiglia di veicoli da combattimento leggeri. Le varianti sopraddette tuttavia non entrarono in produzione, pertanto alla fine dell'anno 1999, l'Esercito Italiano fece un ordine per 580 autoblindo Puma: 250 nelle configurazioni 6\u00d76 e 330 nelle configurazioni 4\u00d74. Le consegne sono distribuite fra 2001 e 2004.\nInizialmente pensato come complementare all'impiego dell'autoblindo armata Centauro, \u00e8 stato poi adottato anche da altri reparti. Attualmente la versione 4x4 \u00e8 in servizio in tutti gli otto Reggimenti di Cavalleria ed essendo elitrasportabile dall'elicottero CH-47 dell'Aviazione dell'Esercito \u00e8 in servizio con il 4\u00ba Reggimento Ranger Monte Cervino e con il 66\u00ba Reggimento fanteria aeromobile \"Trieste\" mentre la versione 6x6, aerotrasportabile dai C130 J dell'Aeronautica Militare, \u00e8 in servizio con il 9\u00ba Reggimento Incursori Paracadutisti Col Moschin, con i tre reggimenti paracadutisti della Brigata paracadutisti \"Folgore\", con il 1\u00ba Reggimento Carabinieri Paracadutisti \"Tuscania\" e con i sei Reggimenti Alpini delle due Brigate Alpine.\nArmamento e protezione.\nIl VBLM Puma pu\u00f2 essere armato con mitragliatrice da 12,7 mm o 7,62 mm o con un missile anticarro Milan con una gittata massima di 1950 m , tali armi sono manovrate dal capocarro e sono in semplice installazione su ralla senza protezione alcuna.\nLo scafo del veicolo consiste in alcune piastre d'acciaio saldate sia nella parte superiore che quella inferiore, consentendogli una protezione contro le armi di piccolo calibro. I lati dello scafo sono composti da piastre d'acciaio fissate anzich\u00e9 saldate. Il veicolo \u00e8 dotato di una protezione NBC che comprende anche un sistema di aria condizionata. Lo scompartimento \u00e8 dotato di un sistema di rilevazione del fuoco con estinzione automatica. Vi e installato inoltre un gruppo di tre lancia-fumogeni, in maniera tale da generare una cortina di fumo intorno al veicolo.\nIl posto di guida \u00e8 situato nella sezione di sinistra e dispone di 3 iposcopi e di un sistema per la visione notturna. Il capocarro \u00e8 sistemato al centro dello scafo e dispone di 5 iposcopi che permettono una visione a 360\u00b0. Lo scompartimento del motore \u00e8 disposto nella parte anteriore del veicolo. Il mezzo \u00e8 dotato di un motore turbo diesel a quattro cilindri raffreddato ad aria, costruito dalla ditta Iveco.\nLa trasmissione automatica, prodotta dalla ZF, \u00e8 costruita su licenza dalla stessa Iveco ed \u00e8 dotata di cinque rapporti, compresa la prima e la retromarcia. Le sospensioni sono indipendenti su ogni ruota. La trazione del veicolo \u00e8 di tipo integrale per tutti i modelli. La velocit\u00e0 massima del mezzo \u00e8 di circa di 110 km/h su strada. Il veicolo non dispone di capacit\u00e0 anfibie ma pu\u00f2 pur sempre affrontare guadi fino ad una profondit\u00e0 massima di un metro. L'autoblindo, di peso e dimensioni contenute, \u00e8 particolarmente adatto ad essere aerotrasportato (versione 6x6) ed elitrasportato (versione 4x4).\nAll'inizio del 2008 sono state impiegate operativamente torrette a controllo remoto Hitrole di produzione Oto Melara calibro 7,62 mm, che permettono di ingaggiare bersagli senza far esporre membri dell'equipaggio e sono dotate di sistemi di puntamento diurni/notturni e di stabilizzazione."}
{"id": "459370", "revid": "958290", "url": "https://it.wikipedia.org/wiki?curid=459370", "title": "Guido Grandi (entomologo)", "text": "Ancora liceale, pubblic\u00f2 il suo primo lavoro nel 1904, occupandosi di coleotteri. \nBiografia.\nEra ancora nei primi anni dell'infanzia quando suo padre, ufficiale di carriera, per trasferimento rientr\u00f2 con la famiglia a Bologna, dove Grandi comp\u00ec gli studi e nel 1910 consegu\u00ec la laurea in scienze naturali., presso l'Ateneo di Bologna. \nNello stesso anno egli abbandon\u00f2 Bologna per recarsi a Napoli presso l'Istituto di Entomologia di Portici, in qualit\u00e0 di assistente avventizio del Prof. Filippo Silvestri. Nel 1910-1911 lavor\u00f2 alla stesura delle Dispense di Entomologia Agraria \"Secondo le lezioni di Filippo Silvestri\" di oltre 500 pagine. Grazie a materiale spedito dal Prof. Silvestri durante i suoi viaggi, incominci\u00f2 ad occuparsi di Imenotteri Agaonidi.\nNel 1919 venne nominato assistente ordinario del Laboratorio di zoologia.\nNel 1921 consegu\u00ec la libera docenza con trattazione di temi di Entomologia Generale.\nNel 1923 torn\u00f2 a Bologna come incaricato di Entomologia all'Universit\u00e0, presso l'Istituto di Zoologia diretto dal prof. Alessandro Ghigi; nel 1925 ne assunse la Cattedra.\nNel 1928 fond\u00f2 l'Istituto di Entomologia dell'Universit\u00e0 di Bologna e quasi contemporaneamente il \" Bollettino dell'Istituto di Entomologia dell'Universit\u00e0 di Bologna\" . Rimase direttore di entrambi fino al 1958, anno di suo collocamento a riposo. \nProfessore Emerito, continu\u00f2 a frequentare regolarmente l'Istituto da lui fondato, fino al 9 dicembre 1970 (mor\u00ec quella notte).\n\u00c8 stato socio fondatore e Presidente a vita dell'Accademia Nazionale di Entomologia, fondatore e direttore della collana dei volumi \"Fauna d'Italia\"; Preside per oltre un decennio della sua Facolt\u00e0; Direttore per circa quarant'anni dell'Osservatorio fitopatologico per la sezione di Entomologia.\nFu membro della Accademia Nazionale dei Lincei, socio \"honoris causa\" delle societ\u00e0 entomologiche di Belgio, Francia, Germania, Inghilterra, Svizzera e di altre accademie e societ\u00e0 scientifiche internazionali. Ricevette la laurea \"honoris causa\" dall'Universit\u00e0 di Torino, fu insignito della \"Medaglia d'Oro\" della Scuola e del \"Premio\" dello Studio Bolognese per i Professori dell'Universit\u00e0 di Bologna che ne avessero accresciuto la gloria.\nFra i suoi maestri egli stesso ricorda: Carlo Emery, Giovanni Battista Grassi, Filippo Silvestri.\nTra i suoi allievi vanno ricordati: Athos Goidanich, Filippo Venturi, Antonio Servadei, Minos Martelli, Maria Matilde Principi, Giorgio Fiori, Egidio Mellini, Pierino Giunchi, Rodolfo Zocchi, Sergio Zangheri, Giorgio Celli e come \"esterni\", Leo Pardi e Baccio Baccetti e la nipote Marta Grandi.\n\u00c8 sicuramente il pi\u00f9 grande entomologo del suo tempo, e uno dei pi\u00f9 grandi entomologi italiani di tutti i tempi.\nOpere.\nTra le opere di maggiore interesse vanno ricordate:\nFu inoltre autore di 255 pubblicazioni scientifiche tra cui:"}
{"id": "459375", "revid": "254401", "url": "https://it.wikipedia.org/wiki?curid=459375", "title": "Telefonia", "text": "La telefonia, nel campo delle telecomunicazioni, \u00e8 la trasmissione, a distanza e in tempo reale, della voce per mezzo di un opportuno impianto per telecomunicazioni. \u00c8 una delle varie applicazioni o servizi offerti dalle telecomunicazioni agli utenti.\nDescrizione.\nTipologie di telefonia.\nLa telefonia pu\u00f2 essere suddivisa in: \nLa telefonia privata \u00e8 suddivisa in:\nQuest'ultima appartiene alla radiotelefonia ovvero la telefonia implementata per mezzo di onde radio la quale pu\u00f2 essere ulteriormente suddivisa in:\nUn particolare tipo di telefonia \u00e8 la videotelefonia.\nNegli ultimi anni si \u00e8 diffusa la telefonia su Internet grazie alla tecnologia VoIP che si appoggia sul protocollo IP di Internet.\nImpieghi della telefonia.\nLa telefonia \u00e8 utilizzata primariamente per comunicare vocalmente tra le persone. Tale tipologia di comunicazione \u00e8 implementata nella maggior parte dei casi attraverso una rete telefonica, cio\u00e8 un impianto per telecomunicazioni implementante la telefonia attraverso un meccanismo tipico di commutazione di circuito e di norma in grado di offrire un collegamento e una trasmissione full-duplex (cio\u00e8 bidirezionale e contemporanea) tra due punti geografici.\nLa pi\u00f9 nota, e certamente pi\u00f9 utilizzata, delle reti telefoniche \u00e8 la rete telefonica generale, la pi\u00f9 grande rete telefonica esistente al mondo, rete telefonica pubblica che copre l'intero pianeta e che permette quindi di comunicare tra le persone in tutto il mondo. Ma reti telefoniche private, spesso interconnesse con la rete telefonica generale, sono diffusissime in tutto il mondo sia in ambito residenziale sia lavorativo.\nImpianto di telecomunicazioni.\nL'impianto di telecomunicazioni necessario per realizzare la telefonia \u00e8 composto dai seguenti elementi:\nIl \"telefono\" \u00e8 il dispositivo che le persone devono utilizzare per la comunicazione sonora dal vivo o per interagire con un dispositivo sonoro automatico. Trasforma il suono in segnale elettrico e il segnale elettrico in suono. Il suono infatti, per essere trasmesso a distanza, viene trasformato ovvero trasdotto in segnale elettrico.\nIl dispositivo sonoro automatico svolge particolari funzioni sonore in modo automatico. Ad esempio la segretaria telefonica, dispositivo che rientra in tale categoria, permette di lasciare un messaggio all'utente che non pu\u00f2 o non vuole rispondere a una chiamata.\nIl \"mezzo trasmissivo\" \u00e8 il mezzo con cui viaggiano i segnali elettrici rappresentanti il suono. Il mezzo trasmissivo collega quindi tra loro i telefoni, ed eventualmente i telefoni e i dispositivi sonori automatici se questi ultimi sono presenti.\nNormalmente la telefonia \u00e8 utilizzata per fare comunicare persone dislocate in pi\u00f9 di due punti geografici diversi. L'impianto di telecomunicazioni assume quindi la struttura particolare di rete di telecomunicazioni in quanto la rete di telecomunicazioni ottimizza le infrastrutture di telecomunicazioni necessarie per tali comunicazioni. L'alternativa, cio\u00e8 la realizzazione di un impianto di telecomunicazioni distinto per ogni possibile diversa comunicazione tra i punti geografici interessati, comporterebbe infatti un numero maggiore di infrastrutture di telecomunicazioni (lo scopo delle reti di telecomunicazioni \u00e8 infatti quello di ottimizzare le infrastrutture di telecomunicazioni).\nNel caso venga implementata una rete di telecomunicazioni l'impianto di telecomunicazioni presenta un terzo elemento:\nEssa rappresenta il cosiddetto nodo della rete di telecomunicazioni: nella centrale telefonica i segnali elettrici vengono instradati sul percorso pi\u00f9 appropriato della rete di telecomunicazioni (commutazione).\nCodifica e canale di fonia.\nNel dettaglio il segnale di fonia, una volta convertito in segnale elettrico, \u00e8 trasportato attraverso la rete di accesso dall'utente fino alla prima centrale di commutazione tramite protocollo PSTN dove viene poi digitalizzato e \"affasciato\" (multiplato) pi\u00f9 volte su canali di comunicazione comuni insieme ad altri segnali di fonia appartenenti ad altri utenti e infine commutato ovvero instradato nella rete di trasporto. \nIn particolare alla prima centrale telefonica la procedura di \"digitalizzazione\" prevede che il segnale elettrico analogico subisce una conversione analogico-digitale e trasformato in sequenza di bit attraverso la codifica PCM. In particolare avendo il segnale vocale umano una banda lorda di circa 4\u00a0kHz (spettro da 0 a 4\u00a0kHz), per il teorema del campionamento di Nyquist-Shannon sar\u00e0 necessario campionare tale segnale con una frequenza di campionamento almeno doppia della frequenza massima del segnale, cio\u00e8 dunque con 8.000 campioni al secondo. Poich\u00e9 ogni campione nel tempo sar\u00e0 quantizzato in ordinata e codificato con una stringa numerica pari a un byte (8 bit), per il trasporto efficiente e affidabile dei dati vocali sar\u00e0 necessario un canale di fonia con velocit\u00e0 di trasmissione almeno pari a 8.000 campioni/s * 8\u00a0bit = 64\u00a0kbit/s, che di fatto rappresenta il bit-rate tipico effettivo del canale di telefonia.\nLa tipologia di traffico relativo al canale telefonico \u00e8 quindi di tipo CBR (\"Constant Bit Rate\"). Successivamente alla codifica PCM in centrale i canali provenienti dai vari utenti vengono multiplati in modalit\u00e0 TDM su canale di comunicazione comune, cio\u00e8 con una tipica struttura a \"trama\" di durata complessiva pari a 125 microsecondi e composta normalmente da 32 \"slot\" temporali cui sono assegnati altrettanti canali (30 riconducibili al traffico utenti e 2 di sincronizzazione/segnalazione, totale 2.048\u00a0kbit/s) e infine inoltrati verso il primo commutatore della rete cio\u00e8 dunque verso la rete di trasporto e la destinazione finale.\nSe bit-rate pi\u00f9 alti dei consueti 64\u00a0kbit/s sono del tutto inutili e causano perdita di efficienza spettrale del sistema, bit-rate pi\u00f9 bassi di 64\u00a0kbit/s comportano dunque perdita di informazione e quindi cattiva riproduzione del segnale vocale a destinazione; pur tuttavia essi sono possibili, e di fatto utilizzati, senza alcuna perdita di informazione in trasmissioni digitali che fanno uso di Codec ovvero di dispositivi di compressione dell'informazione applicando comuni tecniche di codifica di sorgente consentendo cos\u00ec un risparmio di banda di trasmissione a favore di una maggiore efficienza spettrale del sistema di trasmissione. Questo \u00e8 possibile ad esempio nella tecnologia VOIP cos\u00ec come \u00e8 di fatto sfruttato nell'accesso radio nelle reti cellulari.\nSpesso inoltre \u00e8 possibile operare la cosiddetta soppressione del silenzio ovvero la riduzione dei tempi morti di inattivit\u00e0 del canale di fonia abbassando ulteriormente il bit-rate di emissione: tale tecnica consente l'abbattimento fino al 40% del tasso di emissione.\nSincronizzazione.\nLa trama TDM in virt\u00f9 della multiplazione TDM deve essere costantemente sincronizzata ovvero gli slot temporali devono essere allineati con la temporizzazione del dispositivo di estrazione degli slot in ricezione e viceversa. Per ottenere tale condizione, ovvero evitare disallineamenti, \u00e8 necessario aggiungere extra-informazione nella trama TDM, detta informazione di sincronizzazione, all'interno di un certo time-slot fisso dedicato, che quindi non trasporter\u00e0 dati utili di utente, ma assolver\u00e0 appunto le suddette funzionalit\u00e0 di sincronizzazione. In particolare la rete dedurr\u00e0 perdita di sincronizzazione se il segnale associato allo slot di competenza non risulter\u00e0 conforme a quello atteso prefissato (per appunto disallineamento) e in tal caso entrer\u00e0 in fase di ricerca di allineamento/sincronizzazione di trama finch\u00e9 la suddetta condizione non sar\u00e0 verificata.\nSegnalazione.\nUn'altra serie di funzionalit\u00e0 che la rete telefonica deve supportare sono le funzionalit\u00e0 di \"segnalazione\" cio\u00e8 tutte quelle operazioni necessarie all'instaurazione della chiamata telefonica prima che questa venga servita dalla rete stessa e all'abbattimento finale: queste funzionalit\u00e0 possono essere suddivise a loro volta in segnalazione tra utente e centrale e segnalazione tra centrali. Al distacco della cornetta del telefono viene inviato un segnale da parte del terminale che segnala alla centrale l'intenzione di instaurazione di una chiamata. La centrale verifica la disponibilit\u00e0 delle risorse di rete necessarie e risponde al mittente con un segnale di \"libero\" se la rete si dichiara disponibile in quel momento a servire il cliente con le sue risorse oppure di \"occupato di linea\" se la rete \u00e8 momentaneamente non disponibile a servire il cliente per eventuale congestione o guasti. A questo punto, se l'utente \u00e8 abilitato alla chiamata, digita il numero di telefono dell'utente destinatario da chiamare attraverso i segnali di toner della tastiera del telefono univocamente associati ai numeri selezionati che la centrale \u00e8 in grado di riconoscere senza equivoci, attende l'instaurazione del circuito fisico dedicato lungo i nodi della rete fino al destinatario attraverso il protocollo ST7 secondo quanto richiesto dalla commutazione di circuito e quindi l'inoltro della segnalazione di chiamata tramite apposito segnale acustico al destinatario il quale eventualmente risponder\u00e0 instaurando cos\u00ec la comunicazione vocale con il mittente. La comunicazione, e le risorse a essa dedicate, si interrompe o si abbatte con la terminazione di chiamata da parte del chiamante al riaggancio della cornetta del telefono. Tutte le informazioni di segnalazione da centrale a centrale sono trasportate nella trama TDM telefonica in un apposito slot temporale a essa dedicato.\nRete telefonica.\nLa rete di telecomunicazioni utilizzata per implementare la telefonia viene chiamata rete telefonica.\nNegli ultimi anni, con la nascita del VoIP, si \u00e8 iniziato a utilizzare reti di computer basate sul protocollo IP, ovvero reti dedicate inizialmente allo scambio di dati non vocali, per implementare la telefonia stessa, spesso utilizzate anche per molti altri servizi oltre a quello telefonico (prima fra tutte la rete Internet) con il vantaggio quindi di utilizzare un'unica rete di telecomunicazioni per pi\u00f9 servizi.\nAttualmente \u00e8 in atto una progressiva affermazione del VoIP. Sempre pi\u00f9 reti di telecomunicazioni appositamente realizzate per la telefonia vengono sostituite da reti di computer spesso utilizzate per molti altri servizi oltre a quello telefonico, e molto probabilmente il futuro della telefonia \u00e8 nel VoIP in quanto, oltre alla possibilit\u00e0 di utilizzare la medesima rete di telecomunicazioni per pi\u00f9 servizi, la commutazione di pacchetto utilizzata nelle reti di computer permette reti di telecomunicazioni pi\u00f9 efficienti rispetto a quelle basate sulla commutazione di circuito utilizzate inizialmente per la telefonia.\nA livello utente la situazione attuale vede il VoIP affiancato alle tradizionali tecnologie legate alla commutazione di circuito con una percentuale di utilizzo molto limitato rispetto a queste ultime, anche se in continua crescita. Il VoIP \u00e8 invece ampiamente utilizzato dagli operatori telefonici proprietari della rete telefonica generale nelle tratte principali, nazionali e internazionali, di tale rete. Per una telefonata a media o lunga distanza sulla rete telefonica generale quindi, gi\u00e0 oggi, si ha una forte probabilit\u00e0 che per un ampio tratto di tale rete venga utilizzato il VoIP.\nRete telefonica pubblica e rete telefonica privata.\nEsistono sia reti telefoniche private, realizzate per servire un gruppo ristretto di utenti, sia reti telefoniche pubbliche, nate invece per servire l'intera popolazione e quindi in continua espansione. Le reti telefoniche pubbliche, inizialmente non connesse tra loro, sono oggi tutte connesse tra loro e costituiscono quella che \u00e8 chiamata rete telefonica generale, la pi\u00f9 grande rete telefonica esistente, dislocata sull'intero globo e in grado di far comunicare persone da tutte le nazioni del mondo. Spesso comunque anche le reti telefoniche private sono connesse alla rete telefonica generale al gruppo di utenti per cui sono state realizzate di comunicare anche con il resto del mondo attraverso la rete telefonica generale .\nRete telefonica fissa e rete telefonica mobile.\nUna rete telefonica si distingue poi in rete telefonica fissa se prevede l'utilizzo di telefoni connessi alla rete telefonica per mezzo di un cavo di telecomunicazioni (normalmente il cosiddetto doppino telefonico, ma anche altri tipi di cavi di telecomunicazioni) e in rete telefonica mobile se invece prevede l'utilizzo di telefoni connessi alla rete telefonica per mezzo di un ponte radio."}
{"id": "459379", "revid": "287204", "url": "https://it.wikipedia.org/wiki?curid=459379", "title": "Guido Grandi", "text": ""}
{"id": "459388", "revid": "261173", "url": "https://it.wikipedia.org/wiki?curid=459388", "title": "Venalit\u00e0 delle cariche", "text": "La venalit\u00e0 delle cariche \u00e8 una modalit\u00e0 di assegnazione delle cariche pubbliche fondato sulla compravendita delle medesime. \u00c8 un fenomeno storico che si sviluppa nei secoli XIV-XVIII, soprattutto in Francia e Spagna, ma con qualche riflesso, magari tardivo e incompleto, anche negli antichi stati italiani del Rinascimento e dell'et\u00e0 moderna.\nAlternativamente, ed in via estensiva, \u00e8 qualsiasi pratica non meritocratica di assegnazione delle cariche, degli uffici o di ogni altro incarico, pubblico o privato, civile o ecclesiastico, basata sulla vendita e sull'acquisto delle medesime, sia in forma di transazione legale e autorizzata, sia nel caso la compravendita abbia luogo illegalmente.\nRequisiti.\nLa nozione pi\u00f9 restrittiva postula la necessit\u00e0 dei seguenti \"prerequisiti\" per parlare compiutamente di venalit\u00e0 delle cariche:\nFondamenti teorici dell'istituto.\n\u00c8 noto che nell'antichit\u00e0 lo status di cittadino era connesso alla partecipazione alle attivit\u00e0 belliche, ed ogni guerriero doveva essere in grado di provvedere in proprio alla fornitura del richiesto equipaggiamento (nel caso di chi militava nella cavalleria, ci\u00f2 valeva anche per il cavallo stesso).\nDa ci\u00f2 alla stratificazione della societ\u00e0 in classi basate sul censo il passo \u00e8 ovviamente breve.\nDi fatto, il commercio degli uffici pubblici andava quindi di pari passo con il concetto di aristocrazia collegata alla disponibilit\u00e0 di ingenti fortune, e ci\u00f2, peraltro, innescava un circolo vizioso di immobilizzazione sociale: l'abbiente poteva aspirare al potere, il potere andava esercitato dall'aristocratico in quanto \"solvibile\".\nSul piano dell'ideologia, evidentemente la venalit\u00e0 delle cariche \u00e8 il riflesso di una mentalit\u00e0 incapace di distinguere il patrimonio dello stato da quello del re e/o dell'\u00e9lite dominante.\nStoria.\nNell\"'Ancien R\u00e9gime\".\nAlmeno fino a tutto il XVIII secolo, i reggimenti di regola erano oggetto di propriet\u00e0 privata del colonnello che li comandava e che ne sopportava ogni necessaria spesa. Ma il sistema della vendita degli uffici, con cui lo Stato assolutista di Luigi XIV reintegr\u00f2 le finanze del Regno depauperate dalle sue campagne belliche, non si limitava alle cariche militari.\nNella Francia pre-rivoluzionaria tutti gli uffici amministrativi potevano essere tenuti in cambio del versamento di una tassa annuale di un sessantesimo del valore, nota come la \"paulette\". L'opportunit\u00e0 di profitto si aggiungeva all'innalzamento dello status personale del beneficiario, perch\u00e9 la carica diveniva ereditaria, dopo tre generazioni.\nAttraverso la venalit\u00e0 dell'ufficio, molti borghesi potevano sperare in un eventuale ingresso nella nobilt\u00e0 di toga, e ci\u00f2 forniva una via importante alla mobilit\u00e0 sociale per la classe media in espansione. Prima della rivoluzione francese, la borghesia occupava 47.000 dei 51.000 \"uffici venali\", sebbene ci\u00f2 rappresentasse meno della met\u00e0 del totale delle risorse investite in venalit\u00e0.\nNel XVIII secolo, l'ufficio del consigliere di un Parlamento locale poteva essere venduto per 100.000 lire, ma a partire dalla met\u00e0 del secolo l'incarico - che fu ricoperto dallo stesso Montesquieu, che nel 1726 lo mise in vendita - inizi\u00f2 a deprezzarsi fino a raggiungere la met\u00e0 del valore. Tra gli incarichi conferiti in questo modo si segnala quello di Antoine Lavoisier: appassionato in privato della chimica, cui diede un fondamentale contributo scientifico, egli nella vita pubblica gestiva un'impresa di esazione delle tasse in appalto (si potrebbe definirlo un pubblicano moderno).\nEstinzione del fenomeno.\nCon un provvedimento normativo esplicito, la venalit\u00e0 delle cariche fu abolita in concomitanza all'abolizione del feudalesimo gi\u00e0 nelle prime fasi della vicenda rivoluzionaria francese (4 agosto 1789).\nEffettivamente, per la coscienza dell'uomo contemporaneo, la venalit\u00e0 delle cariche \u00e8 generalmente considerata riprovevole sul piano morale ed inaccettabile su quello della scienza politica.\nSia pure con i \"corsi e ricorsi\" che contraddistinguono il divenire storico, si pu\u00f2 - con accettabile grado di approssimazione - indicare nella Rivoluzione francese, e nella conseguente legislazione di Napoleone (entrambe radicate in valori razionalistici e borghesi), la causa che decreter\u00e0 la fine storico-pratica della venalit\u00e0 delle cariche, quanto meno, sul piano dell'ufficialit\u00e0 giuridica; i fenomeni di commercio delle cariche rimangono oggi per lo pi\u00f9 confinati nel dominio del diritto penale)."}
{"id": "459389", "revid": "124207459", "url": "https://it.wikipedia.org/wiki?curid=459389", "title": "Collembola", "text": "I Collemboli o Oligoentomata sono un ordine di circa 7500 specie di Esapodi, in passato classificati come Insetti, in seguito iscritti alla classe degli Entognati, oggi considerati sottoclasse degli Hexapoda (Oligoentomata) ed iscritti al gruppo eterogeneo dei Paraentoma, insieme a Protura e Diplura, in opposizione agli Insetti veri e propri detti Euentoma. Sono distinti in 4 sottordini: \u00a0Poduromorpha (), Entomobryomorpha (), Neelipleona () e Symphypleona ().\nMorfologia.\nSono sempre molto piccoli (solo in alcuni casi superano i 5\u00a0mm di lunghezza), spesso di colore pallido, con apparato boccale masticatore entognato, talora trasformato in succhiatore-perforante in seguito all'allungamento delle mandibole e delle mascelle. Nei Collemboli Neoarthropleona il labrum forma col labium un tubo conico che contiene mandibole e mascelle stiliformi con 2 palpi. Il labium porta anche 2 palpi, ma \u00e8 privo di glosse e paraglosse, e l'ipofaringe porta lingue e superlingue lamellari. I Collemboli mancano di tubi malpighiani ed in alcuni gruppi mancano le trachee (respirazione tegumentale) e mancano armature genitali esterne.Il maschio produce spermatofori raccolti dalla femmina senza accoppiamento.\nLe antenne sono segmentate, fra 4 e 6 articoli.\u00a0Ogni antenna possiede una muscolatura, quindi le antenne si possono muovere in maniera indipendente l'una dall'altra. Dietro le antenne hanno, caso unico fra gli esapodi, un organo sensoriale speciale detto organo di T\u00f6m\u00f6svary, di forma variabile e che percepisce stimoli chimici ambientali di vario genere, variazioni di pressione, umidit\u00e0 e vibrazioni. Sono senza occhi composti, ma con ocelli riuniti in due gruppi laterali oppure con un ocello fontale vestigiale.\nL'addome \u00e8 composto da 6 segmenti, i quali possono essere tutti distinti (negli Artropleoni) o parzialmente fusi (nei Sinfipleoni, dove i primi 4 sono fusi). Il primo urosternite porta un singolare tubo ventrale, detto\u00a0\"colloforo\"\u00a0(da cui deriva poi il nome dell'Ordine). Il colloforo permette la regolazione della pressione osmotica dell'organismo del collembolo (egli beve attraverso il tubo ventrale) e lo scambio di gas, grazie alla parete estremamente sottile del tubo che partecipa cos\u00ec alla respirazione cuticolare. Il colloforo ha anche funzioni di adesione al substrato.\nSi \u00a0spostano quasi tutti a salti. Sono provvisti, sulla faccia ventrale del V segmento addominale, di una appendice bifida ed elastica, la \"furca\", che viene tenuta fissata sotto l'addome in posizione di riposo da un paio di appendici uncinate. Il salto che li caratterizza si realizza con lo sganciamento della furca dal \"tenacolo\" (una sorta di pinzetta presente sul terzo urosternite) e lo scatto all'indietro della furca stessa, con un funzionamento simile ad una molla. Il salto li pu\u00f2 portare fino a 20mm di distanza. Questo meccanismo \u00e8 assente nelle specie ipogee.\nSviluppo.\nI Collemboli sono oligometaboli, con mute che continuano anche nello stato di adulto.\nBiologia.\nI collemboli si nutrono di alghe, batteri, crittogame, polline, e altro. \n\u00c8 facile trovarli in grande quantit\u00e0 nella lettiera dei boschi, nelle praterie umide, nei vegetali in decomposizione, nei nidi delle formiche e delle termiti, come anche in vere proprie colonie sotterranee scavate da loro stessi. La concentrazione pu\u00f2 essere quindi grandissima, in un ettaro di prato possono essere presenti negli strati superficiali del terreno (di circa 15\u00a0cm) anche oltre 500 milioni di individui.\nSono diffusissimi in ogni regione, soprattutto in terreni ricchi di humus, alla cui formazione essi contribuiscono sensibilmente, ma anche in luoghi ove vi siano detriti umidi. Si contano circa 7500 specie al mondo, delle quali 2000 in Europa. Alcune specie vengono usate per controllare la fertilit\u00e0 dei campi agrari per la produzione agricola. Spesso si aggregano in numero elevatissimo di molti milioni di individui in pochi metri quadrati. Si ritrovano fino sui ghiacciai a 6000 metri di altezza. Alcune specie, che vivono sulla pellicola superficiale delle acque dolci, hanno di recente assunto una funzione speciale in quanto indicatori della qualit\u00e0 biologica delle acque fluviali. Alcune specie hanno abitudini mirmecofile o termitofile. Vi sono specie alpine che vivono anche oltre i 3000 mt. come la Pulce dei ghiacciai (\"Isotoma saltans\"), collembolo piccolo e tozzo, di colore nerastro. Alcune specie sono marine, quali le \"Anurida\", che si trovano nella zona di flusso e riflusso delle maree e nelle pozze di scogliera.\nAlcuni Collemboli che vivono su piante in vegetazione, come lo \"Sminthurus viridis\", provoca delle erosioni puntiformi sulle foglie e sono dannosi all'agricoltura.\nClassificazione.\nIn passato i Collembola erano considerati insetti Apterigoti, ma oggi formano una classe separata, classificata sia come ramificazione degli Hexapoda (quindi una classe sorella degli Insecta), sia fra i Pancrustacea. I Collembola sono suddivisi in quattro ordini ed una trentina di famiglie. Tradizionalmente, erano distinti in 4 sottordini: Arthropleona, Neoathropleona, Metaxipleona e Simphypleona, occasionalmente anche Neelipleona. Allo stato attuale, solo due superfamiglie dei Arthropleona (Entomobryoidea e Poduroidea) e i Symphypleona formano tre gruppi monofiletici raggruppanti collemboli con capo prognato o subprognato, antenne inserite nella met\u00e0 anteriore del capo, apparato boccale masticatore, mandibole (o area molare) e mascelle presenti, capo allungato e con la generalit\u00e0 dei segmenti distinti. Gli Arthropleona sono quindi cancellati dalle classificazioni moderne e le sue superfamiglie elevate al rango di ordini come Entomobryomorpha e Poduromorpha. Il termine \"Neopleona\" \u00e8 sinonimo di Symphypleona\u00a0+\u00a0Neelipleona."}
{"id": "459390", "revid": "1745361", "url": "https://it.wikipedia.org/wiki?curid=459390", "title": "Roberto Colombo (musicista)", "text": "Biografia.\n\u00c8 noto soprattutto per i propri lavori di sonorizzazione per programmi radiotelevisivi: sono di sua composizione, tra gli altri, il motivo d'accompagnamento della sigla dell'edizione italiana delle prime stagioni della soap opera \"Beautiful\", \"Viaggiando\", sigla del programma RaiStereoNotte, i jingle del telegiornale Studio Aperto, delle rubriche meteorologiche dei canali RTI, nonch\u00e9 \"Segnatempo\", sottofondo del segnale orario di Canale 5. Molti dei suoi lavori di tale fattispecie sono stati pubblicati in EP e come singoli digitali negli anni 2010.\nCollaboratore della Premiata Forneria Marconi (PFM), debutta come arrangiatore col secondo LP di Ivan Cattaneo \"Primo secondo e frutta (Ivan compreso)\", e bissa nel 1979 con \"Superivan\", terzo album di Cattaneo, realizzato interamente con la PFM. Per quest'ultima, cura in quel periodo alcuni nuovi arrangiamenti per \"Sally\" e \"Via del campo\", composizioni di Fabrizio De Andr\u00e9 gi\u00e0 note al pubblico, in prospettiva della tourn\u00e9e che vede il cantautore genovese accompagnato proprio dal complesso milanese per 33 date tra la fine del 1978 e l'inizio del 1979, alle quali Colombo prende parte nel ruolo di tastierista aggiunto, e da cui furono ricavati due album dal vivo (\"Fabrizio De Andr\u00e9 in concerto - Arrangiamenti PFM\" e \"Fabrizio De Andr\u00e9 in concerto - Arrangiamenti PFM Vol. 2\u00ba\"). Gli arrangiamenti creati per \"Faber\" nel tempo sono stati non solo assai apprezzati dalla critica, ma lo stesso De Andr\u00e9 ne ha sempre riconosciuto il grande valore, in quanto capaci di rinnovare il suo repertorio, nonch\u00e9 influenzare decisivamente gli sviluppi successivi del suo percorso creativo.\nNella seconda met\u00e0 degli anni settanta pubblica tre album solisti di progressive, influenzati dalla musica di Frank Zappa: \"Sfogatevi bestie\" (1976), \"Botte da orbi\" (1977) e \"Astrolimpix\" (1980), di recente ristampati su CD.\nAttivo da anni nel panorama musicale italiano, ha curato numerose produzioni sanremesi tra le quali il brano \"Vacanze romane\" dei Matia Bazar dei quali \u00e8 produttore storico. Ha prodotto, tra l'altro, dischi di Giuni Russo, Alberto Camerini, Garbo, Le Orme, Fabio Rigato, i Matia Bazar, Miguel Bos\u00e9, Morgan, Enzo Jannacci, arrangiatore per Adriano Celentano, Edoardo Bennato, oltre a tutta la discografia solista di Antonella Ruggiero, di cui \u00e8 il marito.\nColombo \u00e8 direttore artistico dell'etichetta musicale Liberamusic, che annovera tra i suoi prodotti i lavori dei chitarristi Maurizio Colonna e Frank Gambale e del percussionista Ivan Ciccarelli, oltre alla musica di Antonella Ruggiero. Senza dimenticare una collaborazione prestigiosa come quella con la cantante e compositrice originaria di Tuva Sainkho Namtchylak nell'album \"Stepmother city\u201d (2000).\nHa spesso diretto l'orchestra del Festival di Sanremo. \u00c8 uno dei pi\u00f9 importanti produttori technopop italiani.\nIl suo ultimo prodotto \u00e8 \"Pomodoro genetico\" (2008), realizzato con la moglie Antonella Ruggiero. Il progetto musicale \u00e8 composto da una base elettronica a tinte forti, poco ritmica e che non deborda nella musica dance, a cui si aggiunge la sonorit\u00e0 dell'orchestra d'archi composta da professori del Maggio Musicale Fiorentino. Le emozioni del progetto sono espresse musicalmente e visivamente. Infatti i brani di Antonella Ruggiero e di Roberto Colombo hanno ispirato uno dei pi\u00f9 significativi e originali videoartisti: Fabio Massimo Iaquone, che \u00e8 stato affiancato dal giovane regista Luca Attilii nella realizzazione del video \"Attesa\".\nL'8 novembre 2019 esce il suo nuovo lavoro dal titolo \"La musica del buonumore\", su etichetta Liberamusic, che contiene tre CD e una chiavetta USB."}
{"id": "459391", "revid": "339392", "url": "https://it.wikipedia.org/wiki?curid=459391", "title": "B-2 Spirit", "text": ""}
{"id": "459393", "revid": "3311426", "url": "https://it.wikipedia.org/wiki?curid=459393", "title": "Accumulatori", "text": ""}
{"id": "459394", "revid": "1005847", "url": "https://it.wikipedia.org/wiki?curid=459394", "title": "Benemeriti della salute pubblica", "text": "Le medaglie per i benemeriti della salute pubblica furono uno degli strumenti utilizzati dai governi per manifestare ufficialmente la gratitudine verso coloro che si erano prodigati per alleviare le sofferenze delle popolazioni colpite dalle epidemie che periodicamente flagellavano l'Europa ed il mondo.\nIn Italia questa benemerenza, che esisteva gi\u00e0 in alcuni Stati preunitari, fu istituita nel neonato Regno d'Italia nel 1867, fu confermata dalla Repubblica nel 1946, ed \u00e8 ancora in essere, immutata nelle caratteristiche fondamentali.\nDucato di Parma e Piacenza.\nUna medaglia di benemerenza fu creata da Maria Luigia per premiare coloro che \"seppero co' provvedimenti, co' consigli, coll'opera, farsi degni della Nostra gratitudine in occasione dell'epidemia di colera del 1836\".\nInsegne.\nLa medaglia, in oro o d'argento, reca:\nLa medaglia si portava sul petto, dal lato sinistro, appesa a un nastro verde.\nUna seconda medaglia fu successivamente creata da Luisa Maria il 12 novembre 1855 e utilizzata anche in occasione di altre calamit\u00e0 pubbliche.\nLa medaglia, in oro, argento o bronzo, reca:\nLa medaglia era appesa ad un nastro di colore turchino e listato di rosso nei lembi.\nRegno di Sardegna.\nNel 1854 una nuova epidemia di colera si diffuse in tutta Europa, in Italia i morti furono moltissimi, fu colpito anche il Corpo di Spedizione Sardo in Crimea che perse circa 1300 uomini, tra i quali il generale Alessandro Lamarmora.\nNel Regno di Sardegna, con regio decreto del 13 settembre 1854, Vittorio Emanuele II istitu\u00ec una medaglia ai benemeriti della salute pubblica per \"premiare le persone che si resero in modo eminente benemerite nella recente invasione di colera\".\nLa medaglia veniva conferita dal re su proposta del Ministro dell'interno.\nContrariamente a quanto stabilito con il provvedimento istitutivo del 1854, con regio decreto n. 4394 del 1868, emesso quindi dal Regno d'Italia dopo l'unificazione, le medaglie furono dichiarate portabili, con un nastro identico a quello previsto per la medaglia che nel frattempo era stata istituita con il regio decreto n. 3872 del 1867.\nPer fregiarsi della medaglia i decorati dovettero munirla di appiccagnolo.\nInsegne.\nLa medaglia, d'argento dorato o d'argento, reca:\nLe medaglie si portavano sul petto, a sinistra, appese a un nastro di seta largo trentasei millimetri di color cilestro, con orli neri di sei millimetri.\nRegno d'Italia.\nIl colera torn\u00f2 ad imperversare nella penisola nel 1866 per poi ricomparire nel 1867, rendendo necessario per il neonato regno un segno di riconoscimento per coloro che si erano particolarmente impegnati a combattere il morbo.\nLa medaglia ai benemeriti della salute pubblica fu istituita dal Governo italiano con regio decreto n. 3872 del 1867 per manifestare la riconoscenza e l'ammirazione del paese a coloro che, dal gennaio 1867 in poi, si erano coraggiosamente adoperati per dare sollievo alle popolazioni colpite dal colera.\nAnche le donne e le persone di umile condizione potevano essere insignite della medaglia.\nLa medaglia poteva essere d'oro, argento o bronzo a seconda del grado di merito.\nDopo l'epidemia di colera del 1884, con regio decreto n. 2773 del 1884 e regio decreto n. 3706 del 1886 fu istituita anche un'\u00abattestazione di benemerenza\u00bb a favore di quelle persone i cui titoli non erano tali da poter ottenere una medaglia.\nCriteri di eleggibilit\u00e0.\nLa benemerenza era \nCon regio decreto n. 6092 del 5 maggio 1889 furono autorizzati a fregiarsi della medaglia di bronzo tutti coloro che avevano conseguito un regolare attestato di menzione onorevole per fatti compiuti durante le epidemie che precedettero la pubblicazione del decreto istitutivo del 28 agosto 1867; questi potevano ottenere che in calce all'attestato stesso fosse apposto \u00ab Autorizzato a fregiarsi della medaglia di bronzo pei benemeriti della salute pubblica a senso del R. decreto 5 maggio 1889 \u00bb e ricevere la medaglia con il relativo nastro e astuccio.\nCon decreto luogotenenziale n. 1711 del 1915 il conferimento della medaglia fu esteso \nDurante la Prima guerra mondiale, con decreto luogotenenziale n. 624 del 1916 il conferimento della medaglia fu esteso \nQuesta speciale concessione poteva essere fatta entro il termine di sei mesi dalla conclusione della pace.\nConcessione.\nLa benemerenza veniva conferita dal re, su proposta del Ministro dell'interno in seguito al parere espresso da Commissioni all'uopo costituite.\nCon regio decreto n. 2706 del 1884 fu stabilita una procedura speciale per la concessione: quando l'atto generoso era sufficientemente accertato, per le circostanze di tempo e di luogo nelle quali era stato compiuto e per la qualit\u00e0 delle persone che vi avevano assistito, il re poteva conferire la medaglia su semplice proposta del Ministro degli interni.\nCommissioni circondariali.\nIl Ministro dell'interno proponeva le concessioni a seguito di pareri espressi da Commissioni costituite in ogni Circondario e composte da:\nCon regio decreto del 1868 fu fissato al 16 gennaio 1869 il termine ultimo per il ricevimento delle domande da parte del Ministero.\nCommissione centrale del 1884.\nDurante l'epidemia di colera del 1884 la benemerenza fu conferita in gran numero e la relativa normativa riformata.\nAllo scopo di esprimere un parere sulle proposte avanzate dalle Commissioni circondariali, con il regio decreto n. 2773 del 1884 fu istituita presso il Ministero dell'interno una Commissione centrale: il Ministro dell'interno ne nominava membri:\nla funzione di segretario era esercitata da un impiegato di prima categoria del Ministero.\nCon lo stesso decreto fu stabilito che le Commissioni circondariali dovevano presentare le proposte, tramite i prefetti, entro il termine perentorio di tre mesi, poi prorogato a tutto il mese di marzo 1885 con regio decreto n. 2982 del 1885.\nCommissione centrale del 1888.\nNell'anno 1887 un'epidemia di colera si diffuse in circa 372 comuni appartenenti a 18 diverse province del Regno, si verificarono 12.372 casi di malattia con 6.578 morti.\nDi conseguenza la commissione fu istituita nuovamente con regio decreto n. 5688 del 1888, il Ministero dell'interno ne nominava componenti:\nLa commissione esamin\u00f2 2.399 proposte fatte dalle Commissioni locali e diede 1.525 pareri positivi: 632 per medaglie e 872 per attestazioni di benemerenza che furono concesse con regio decreto del 23 novembre 1889, con il quale furono pubblicati gli elenchi dei premiati (suddivisi per comune, per ciascuno dei quali venne indicato il numero degli abitanti, dei casi di colera e dei morti).\nCommissione centrale permanente.\nCon il regio decreto n. 184 del 1914 fu istituita presso il Ministero dell'interno una Commissione centrale permanente, ogni triennio il Ministro dell'interno ne nominava membri:\nla funzione di segretario era esercitata da un funzionario di prima categoria del Ministero.\nModifiche tra il 1916 e il 1918.\nCon il decreto luogotenenziale n. 1910 del 1915 la composizione della Commissione fu cos\u00ec modificata, a decorrere dal 1\u00ba gennaio 1916:\ninoltre fu prevista una indennit\u00e0 ed un rimborso spese viaggio per i membri.\nLa normativa del 1914 fu riportata in vigore, a decorrere dal 1\u00ba gennaio 1917, con decreto luogotenenziale n. 209 del 1917.\nCon decreto luogotenenziale n. 1048 del 1918 fu istituita la Medaglia al merito della sanit\u00e0 pubblica e si stabil\u00ec che la Commissione avrebbe espresso parere anche sul conferimento di questo riconoscimento.\nModifica del 1929.\nCon regio decreto n. 2193 del 1929 fu nuovamente modificata la composizione della Commissione; ne facevano parte:\nla funzione di segretario era esercitata da un funzionario di prima categoria del Ministero.\nInsegne.\nMedaglia d'oro, d'argento o di bronzo, del diametro di tre centimetri e mezzo, avente:\nLe medaglie si portavano sul petto, a sinistra, appese a un nastro largo trentasei millimetri di color cilestro, con orli neri di sei millimetri.\nI nomi dei premiati erano pubblicati nella Gazzetta Ufficiale del Regno.\nVersioni.\nLa prima versione prodotta dalla Regia zecca reca sul recto il volto del re rivolto a sinistra, sotto il collo la scritta \"A.M.INC.\" e sul bordo la leggenda \"VITTORIO EMANUELE II RE D'ITALIA\".\nSuccessivamente l'effigie venne sostituita con quelle dei re che si succedettero al trono: Umberto I e Vittorio Emanuele III. Ne esistono versioni con le scritte in latino.\nLa medaglia fu prodotta anche da ditte private, come la Stefano Johnson di Milano.\nPer l'epidemia di colera del 1884 fu coniata una variante della medaglia che al rovescio presenta la scritta \"Anno 1884\" al centro della corona di quercia.\nRepubblica italiana.\nDopo la caduta della monarchia la normativa del 1867 e 1886 \u00e8 stata confermata con il DCPS n. 344 del 1946, tuttora in vigore.\nLe medaglie e l'\u00abattestazione di benemerenza\u00bb sono conferite con decreto del Presidente della Repubblica, su proposta del Ministro della Sanit\u00e0, sentito il parere della Commissione centrale permanente incaricata di esaminare il merito delle azioni da premiare.\nLa Commissione ha sede presso il Ministero della Sanit\u00e0, \u00e8 nominata con decreto Ministeriale e si rinnova ogni triennio; ne fanno parte:\nle funzioni di segretario sono disimpegnate da un funzionario in servizio presso Ministero della Sanit\u00e0.\nInsegne.\nCon il d.p.R. n. 637 del 1952 sono state apportate alcune modifiche alla decorazione: la medaglia d'oro, d'argento o di bronzo, ha un diametro di tre centimetri e reca:\nIl nastro non \u00e8 variato."}
{"id": "459395", "revid": "287204", "url": "https://it.wikipedia.org/wiki?curid=459395", "title": "Ursula Cavalcanti", "text": "Biografia.\nUrsula Cavalcanti altern\u00f2 l'attivit\u00e0 di attrice pornografica a quella di dirigente dell'azienda metalmeccanica del marito Giovanni, con cui si era sposata nel 1989.\nInizi\u00f2 la carriera nei \"club priv\u00e9\" e successivamente divent\u00f2 spogliarellista. Dopo l'esordio nel 1997 nel film \"Le due anime di Ursula\" di Marzio Tangeri, conobbe il regista Silvio Bandinelli e con lui gir\u00f2 \"Mamma\", \"Cuba\", \"Macbeth\", \"Grazie zia\", \"Anni di piombo\" (uno dei primi film pornografici italiani dei quali fu possibile per gli appassionati seguire il backstage via web) e \"Festival\", il quale suscit\u00f2 molto scalpore per l'ambientazione nel Festival di Sanremo. Sempre per Bandinelli fu anche protagonista di \"Grazie zia\"; la pellicola per\u00f2 secondo Gaetano Cappelli risult\u00f2 meno \"cool\" dell'omonima commedia erotica che ebbe invece per protagonista Lisa Gastoni. Successivamente lavor\u00f2 per altri importanti registi del genere pornografico, come Mario Salieri, Jenny Forte e Steve Morelli.\nNel 1997 viene premiata a Pistoia con Antonella Del Lago per la miglior scena lesbo nel film \"Le due anime di Ursula\" del regista Silvio Bandinelli.\nNell'agosto del 2005 le venne diagnosticato un tumore ai polmoni e il 22 settembre, \u00e8 deceduta per il complicarsi della malattia."}
{"id": "459397", "revid": "287204", "url": "https://it.wikipedia.org/wiki?curid=459397", "title": "Adelia Marra", "text": "Ha esordito alle Olimpiadi Invernali di Torino 2006 finendo ventesima nei 3.000 metri e trentunesima nei 1.500 metri.\nGareggia con il Circolo Pattinatori Pin\u00e8-Pulinet, ha esordito in nazionale nel 2003.\nIn precedenza ha gareggiato nel pattinaggio a rotelle conquistando 3 titoli mondiali (nei 300 metri a cronometro nel 1997 ,la maratona nel 1998), 23 titoli europei e oltre 50 titoli italiani.\nAttualmente insegna pattinaggio di velocit\u00e0 sia agli atleti pi\u00f9 piccoli che vogliono imparare sia a coloro che lo praticano a livello agonistico, continuando per\u00f2 la sua carriera di pattinatrice.\nRisultati.\n20\u00ba 500 m Heerenveen (Paesi Bassi)\n21\u00ba 1500 m Heerenveen (Paesi Bassi)\n23\u00ba 1000 m Heerenveen (Paesi Bassi)\n21\u00ba Overall Heerenveen (Paesi Bassi)\n5\u00ba ins. a Squadre / team pursuit Inzell (Germania)\n18\u00ba 3000 m Heerenveen (Paesi Bassi)\n21\u00ba 500 m Heerenveen (Paesi Bassi)\n21\u00ba 1500 m Heerenveen (Paesi Bassi)\n19\u00ba Overall Heerenveen (Paesi Bassi)\n11\u00ba 3000m Hamar (Norvegia)\n12\u00ba 5000 m Hamar (NOR)\n14\u00ba 500 m Hamar (NOR)\n17\u00ba 1500 m Hamar (NOR)\n13\u00ba Overall Hamar (NOR)\n4\u00ba 3000 m B Torino (ITA)\n6\u00ba 5000 m B Heerenveen (Paesi Bassi)\n8\u00ba 1500 m B Torino (ITA)\n10\u00ba 1000 m B Torino (ITA)\n11\u00ba 3000 m B Calgary (Canada)\n12\u00ba 3000 m B Salt Lake City (USA)\n17\u00ba 500 m Collalbo (ITA)\n17\u00ba 1000 m Collalbo (ITA)\nRecord personali.\n500 m 41,64\n1000 m 1.21,10\n1500 m 2.05,16\n3000 m 4.09,52 \"record italiano\"\n5000 m 7.33,47"}
{"id": "459398", "revid": "125261850", "url": "https://it.wikipedia.org/wiki?curid=459398", "title": "Libro dei Giudici", "text": "Il libro dei Giudici (ebraico \u05e9\u05d5\u05e4\u05d8\u05d9\u05dd \"shofet\u00ecm\"; greco \u039a\u03c1\u03b9\u03c4\u03ad\u03c2 \"krit\u00e9s\"; latino \"Iudicum\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la sua redazione definitiva, ad opera di autori ignoti, \u00e8 collocata al VI-V secolo a.C. in Giudea, sulla base di precedenti tradizioni orali e scritte, in particolare della cosiddetta fonte deuteronomista del VII secolo a.C. (vedi Ipotesi documentale).\n\u00c8 composto da 21 capitoli descriventi la storia delle dodici trib\u00f9 in Canaan e dei Giudici, carismatici capi militari occasionali. \nIntroduzione.\nGiudici, in ebraico \"Shofetim\" (il termine in ebraico significa anche governatori), sono presentati come capi militari e civili suscitati da Dio in determinate occasioni per liberare una o pi\u00f9 trib\u00f9 israelitiche dalla minaccia delle popolazioni vicine. Accanto a queste figure di stampo militare, il libro racconta anche dei giudici responsabili dell'ordinaria amministrazione e della vita legislativa all'interno delle varie trib\u00f9, i cosiddetti giudici minori.\nIl libro non \u00e8 dominato da un personaggio principale, bens\u00ec presenta diverse figure tra le quali non esiste quasi continuit\u00e0. La percezione di disomogeneit\u00e0 che ne deriva non \u00e8 da attribuire a presunti limiti dell'autore, piuttosto riflette la fluidit\u00e0 del periodo storico, un periodo di transizione tra Giosu\u00e8 e l'inizio della monarchia: \"In quel tempo non c'era re in Israele; ciascuno faceva ci\u00f2 che sembrava giusto ai suoi occhi\" (\"Giudici\", ).\nPeriodo storico.\nPer gli studiosi, che collocano l'ingresso degli ebrei in Palestina al XIII secolo avanti Cristo, il periodo dei giudici corrisponderebbe al 1150-1050 a.C.. Questa datazione breve, tuttavia, provoca notevoli incongruenze col testo biblico, che sembra collocare l'Esodo due secoli prima (in 1 Re 6,1 si afferma che fra l'Esodo e la costruzione del tempio nel X secolo trascorsero 480 anni). Anche i dati cronologici che compaiono nel libro dei Giudici non sono compatibili con una durata troppo breve di questo periodo.\nLa successione cronologica fu organizzata in modo da ottenere cicli di quarant'anni e un numero totale di giudici pari alle trib\u00f9 di Israele, cio\u00e8 12 che sono nell'ordine di citazione del libro: Otniel, Eud, Samgar, Debora, Gedeone, Tola, Iair, Iefte, Ibsan, Elon, Abdon e Sansone. Tale successione cronologica non \u00e8 per\u00f2 storicamente congruente con una durata breve del periodo e, come osservano gli esegeti dell'interconfessionale Bibbia TOB, \"effettivamente il libro dei giudici non ha data alcuna. \u00c8 solamente indicata la durata di ciascuna giudicatura; ma se si sommano le cifre fornite per ogni giudice, si ottiene una durata di 410 anni, cosa che non \u00e8 compatibile con gli altri dati cronologici della storia di Israele. La maggior parte delle cifre proviene da redattori e se \u00e8 certo che ciascuno aveva la propria logica, \u00e8 quasi impossibile ritrovarla e comprenderla\". \nQuesto giudizio scoraggiante \u00e8 stato successivamente ritenuto erroneo da David Miano, che sosteneva come le cronologia dei Giudici \u00e8 stata costruita proprio in accordo con la durata totale di 480 anni affermata nel libro dei Re Gli esegeti della Bibbia di Gerusalemme, negli stessi anni, sottolineavano comunque, al pari di quelli dell'interconfessionale Bibbia TOB, che il testo biblico \"ha punteggiato i racconti con indicazioni convenzionali, in cui compaiono le cifre di 40, durata di una generazione, o del suo multiplo 80, o della sua met\u00e0 20, con un evidente sforzo di ottenere un totale che, combinato con altri dati della Bibbia, corrisponde ai 480 anni che la storia deuteronomista pone tra l'uscita dall'Egitto e la costruzione del tempio [...] non permette per\u00f2 di scriverne una storia continuata. La cronologia che d\u00e0 \u00e8 artificiale, come abbiamo detto [...] e l'epoca dei giudici abbraccia un secolo e mezzo\".\n&lt;br&gt;Gli stessi esegeti notano ancora che \"questa concezione teologica della storia, che suppone che i giudici si siano susseguiti secondo l'ordine cronologico del libro e che ciascuno abbia agito a favore di tutto Israele, non corrisponde che imperfettamente alla realt\u00e0 storica; ci sono, alla base del libro, racconti originariamente indipendenti su eroi locali; la relazione cronologica tra gli uni e gli altri \u00e8 stabilita arbitrariamente\".\nLa formazione.\nL'origine del libro \u00e8 da ricercarsi nelle tradizioni orali tramandate all'interno dei clan e delle trib\u00f9 ebraiche, tradizioni che avevano al centro le vicende belliche dei cosiddetti \"grandi giudici\": Ehud, Debora e Barak, Gedeone, Iefte e Sansone. Questo ciclo epico, risalente al IX secolo a.C., fu progressivamente ampliato e riadattato fino agli interventi della scuola deuteronomistica, cui si deve la sistemazione finale del materiale. Sempre nell'ambito della scuola deuteronomistica furono introdotti anche gli avvenimenti che vedono protagonisti i \"giudici minori\". \nDall'insieme dei racconti si delinea un periodo storico caratterizzato dall'ostile e incombente pressione dei vicini, Edomiti, Madianiti, Filistei, la costante tensione e insicurezza e la necessit\u00e0 di fronteggiare questa crescente ostilit\u00e0 attraverso un contrasto unitario e non per singola trib\u00f9 sar\u00e0 la causa prima della nascita della monarchia presentata nel successivo libro (1 Re), questo nonostante la negativit\u00e0 con cui \u00e8 presentata questa istituzione (Gdc 9, 7-15), una necessit\u00e0 per non precipitare nel caos sapientemente delineato come prospettiva dall'intreccio narrativo. &lt;br&gt;Nel libro si riscontrano, oltre ai problemi con la cronologia, una serie di difficolt\u00e0 a livello storico e geografico e gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme), nel sottolineare alcune delle incongruenze, puntualizzano anche che \"il libro \u00e8 quasi l'unica fonte a nostra disposizione per la conoscenza dell'epoca dei giudici. Non permette per\u00f2 di scriverne una storia continuata. La cronologia che d\u00e0 \u00e8 artificiale\", mentre i curatori della Bibbia Edizioni Paoline osservano, in riferimento ad esempio al c.20, come \"nel capitolo abbondano le difficolt\u00e0 testuali, letterarie e storiche, dovute alla fusione di diverse fonti. I numeri sono astronomici\"; anche Samgar, presentato come un giudice in , non era originariamente nella lista dei giudici e tale versetto \u00e8 un'aggiunta posteriore.\nAspetti teologici.\nAlla rielaborazione deuteronomistica si deve dunque la forma attuale del Libro dei Giudici, in cui gli avvenimenti sono presentati in una successione cronologica come se ogni giudice avesse esercitato il pieno controllo su tutto il territorio e non (come doveva essere) su specifiche e limitate aree geografiche. Lo svolgimento dei fatti fu poi compreso in uno schema narrativo fisso composto da quattro fasi: \"peccato-castigo-pentimento-liberazione\".\nL'inosservanza dell'alleanza sinaitica, presentata nell'espressione \u201cGli Israeliti fecero ci\u00f2 che \u00e8 male agli occhi del Signore\u2026\u201d , ad esempio un atteggiamento troppo accondiscendente verso altre divinit\u00e0 (i Baal), suscita il castigo, castigo che si concretizza in sconfitte militari, privazioni di beni materiali \u201d\u2026Perci\u00f2 l'ira del Signore si accese contro Israele e li mise nelle mani di\u2026\u201d; quindi il pentimento e l'intervento divino che comporta la liberazione \u201c\u2026gli Israeliti gridarono al Signore, e il Signore suscit\u00f2 loro un liberatore\u2026\u201d.\nStruttura e contenuto.\nDal punto di vista narrativo il libro dei Giudici \u00e8 formato da 21 capitoli ed \u00e8 suddivisibile in tre parti:\nLa redazione finale \u00e8 dagli studiosi collocata intorno al sec. VI a.C."}
{"id": "459399", "revid": "118878457", "url": "https://it.wikipedia.org/wiki?curid=459399", "title": "Jack (periodico)", "text": "Jack \u00e8 stato un mensile italo-tedesco pubblicato dal 2000 al 2012 per un totale di circa 150 uscite mensili. Il prodotto editoriale nacque dalla joint venture del principale editore tedesco, Gruner + Jahr, e l'italiana Arnoldo Mondadori Editore, che all'epoca pubblicava in Italia anche \"Focus\" e GEO Italia.\nIl primo numero usc\u00ec nell'ottobre 2000. Con una media di 146.000 copie vendute al mese e 432.000 lettori certificati dall'ADS (anno 2005), fu la pi\u00f9 diffusa rivista italiana di tecnologia. L'ultimo numero (151/152) \u00e8 uscito in edicola nel gennaio 2012\nContenuto.\nJack si propose come una guida per orientarsi fra le offerte del mercato dell'alta tecnologia, e in quello pi\u00f9 vasto dei consumi e del tempo libero. Ogni mese la redazione effettuava test su computer, dispositivi mobili, cellulari, gadgets elettronici e apparecchi audio&amp;video. Vi furono poi sezioni dedicate al cinema, alla musica, ai videogames, allo stile, ai motori, al tempo libero e ai viaggi. Internet fu spesso al centro dell'inchiesta della sezione \"Primo Piano\".\nLe ultime pagine del giornale erano riservate al \"listino\" dell'hi-tech: i prezzi ufficiali di cellulari, fotocamere, videocamere e pc portatili, affiancati da quelli \"migliori\" sul mercato, frutto delle ricerche della redazione nei negozi della grande distribuzione e in Internet.\nLa redazione.\nDirettore di Jack dalla sua fondazione \u00e8 stato il giornalista Jacopo Loredan, principale ideatore della testata. La redazione era allora composta da Marta Dore (Caporedattore), Guido Da Rozze (Caporedattore Tecnologia), Valentina Quattrocchi, Emanuele Colombo, Sabrina Patan\u00e8 (Photo Editor), Maria Pia Eccher (Caporedattore Grafico), Francesca Patuzzi (Grafico), Manuela Guerra (Segreteria di Redazione)."}
{"id": "459401", "revid": "124696269", "url": "https://it.wikipedia.org/wiki?curid=459401", "title": "Libro di Rut", "text": "Il libro di Rut (ebraico \u05e8\u05d5\u05ea; greco \u1fec\u03bf\u03c5\u03b8; latino \"Rut\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e la sua redazione, ad opera di autori ignoti, \u00e8 collocata dai diversi studiosi tra il V e il II secolo a.C., probabilmente in Giudea.\nIl libro di Rut descrive la storia, ambientata nella Giudea del tempo dei Giudici (XI secolo a.C.), della gentile (cio\u00e8 non ebrea, in quanto moabita) Rut, modello di piet\u00e0 e bisnonna del futuro re Davide. Rut ha sposato un ebreo emigrato nel suo Paese, \u00e8 rimasta vedova. A sua volta immigra in terra di Israele, dove incontra un parente del marito, Booz, che inaspettatamente \u00e8 disposto a sposarla per riscattarla dalla disperazione. Filo conduttore di questi eventi \u00e8 il fortissimo legame che esiste tra la giovane vedova e sua suocera Noemi (nome trascritto anche come \"Naomi\"), a sua volta vedova, un legame che far\u00e0 s\u00ec che le due donne non si separino neanche nel momento pi\u00f9 disperato, e che la giovane sacrifichi le sue ultime possibilit\u00e0 di rifarsi una vita nel suo Paese di origine pur di rimanere con l'anziana.\nContenuto.\nDiviso in quattro capitoli, il libro biblico narra le vicende di una famiglia di Betlemme (Elimelech, la moglie Noemi, e i figli Maclon e Chilion), che spinta dalla carestia si trasferisce nel paese di Moab. I figli sposano due donne moabite, Rut e Orpa, ma sia Elimelech sia Maclon e Chilion muoiono in terra moabita. Dopo dieci anni, Noemi decide di far ritorno alla sua antica patria: Orpa rimane nella sua terra, mentre Rut decide di seguire la suocera, rinunciando al proprio popolo e ai propri d\u00e8i.\nMentre Rut \u00e8 intenta a spigolare in un campo, viene notata dal proprietario, Booz, un parente di Noemi. Quest'ultima consiglia Rut di indurre Booz a prenderla in moglie (\"\u00abNoemi, sua suocera, le disse: 'Figlia mia, non devo io forse cercarti una sistemazione, cos\u00ec che tu sia felice?'\u00bb\", ), cosa che effettivamente avviene dopo che un altro parente, pi\u00f9 prossimo rispetto a Booz, ha rinunciato ad averla in sposa.\nRut generer\u00e0 quindi con Booz un figlio, Obed, che sar\u00e0 padre di Iesse, che a sua volta sar\u00e0 padre di Davide.\nEpoca di composizione e Sitz im Leben.\nLa vicenda \u00e8 ambientata all'epoca dei Giudici, in un periodo che in modo molto approssimativo potrebbe collocarsi tra il XIII e l'XI secolo a.C.. Le trib\u00f9 di Israele, dopo l'esperienza esaltante e fondativa (in questo senso, \"mitica\") dell'Esodo, tentano di insediarsi nel territorio di quella che sar\u00e0 la Terra di Israele.\nIl testo, per\u00f2, \u00e8 stato scritto in un periodo molto successivo all'epoca in cui sono ambientati i fatti narrati. Molto probabilmente la redazione finale del testo \u00e8 da collocare verso il 200 a.C. (quasi mille anni dopo gli eventi descritti!), anche se non \u00e8 da escludere che la storia di Rut, la bisnonna del re David, gi\u00e0 circolasse nelle tradizioni orali ebraiche. L'autore conosce gi\u00e0 la lezione dei profeti, in particolare di Ezechiele , Isaia , Osea, etc.\nIn un contesto in cui il giudaismo era tentato di vedere il rapporto con gli stranieri soltanto come il pericolo di una contaminazione religiosa, il libro di Rut annuncia non solo l'universalit\u00e0 della salvezza, come gi\u00e0 avevano fatto i profeti, ma anche il fatto che la salvezza giunger\u00e0 per Israele proprio attraverso la discendenza di una donna straniera (si tenga presente che si \u00e8 Ebrei se si \u00e8 figli di madre ebrea); Rut, infatti, appartiene al popolo di Moab, insieme con Amm\u00f2n uno dei due nemici \"storici\" di Israele (non il nemico assoluto, metafisico, incarnato in Amal\u00e8k, con il quale non si pu\u00f2 avere nessun contatto, ma due nemici concreti, con cui il popolo doveva fare i conti nella vita quotidiana). Proprio all'epoca della redazione del libro di Rut cominciava a consolidarsi la fede in un Messia, discendente di Davide, che sarebbe venuto per dare salvezza a Israele. Ebbene: questo figlio di Davide \u00e8 un ebreo che ha in s\u00e9 il sangue di Moab. Come nel caso di Abramo, la salvezza non dipende dalla carne e dal sangue, ma dalla fede e dall'amore: l'amore di Rut per Noemi, un amore che sceglie la povert\u00e0, la fame, la disperazione in cui era precipitata la suocera, diventa un modello per il popolo di Israele.\n\u00c8 chiaro che un racconto del genere era portatore di un messaggio gi\u00e0 per i suoi primi lettori (o forse anche ascoltatori, in una fase di trasmissione orale, precedente alla messa per iscritto), degli Ebrei che si interrogavano sulla loro identit\u00e0 nel contesto della diaspora o della difficile ricostruzione postesilica: un solo atto di amore da parte di un membro insignificante di una minoranza disprezzata (una donna, non ebrea, originaria di una famiglia politeista) rappresenta un momento chiave per la pienezza della benedizione futura di Israele.\nNoemi sperimenta il dolore, il disincanto: lei, ebrea che si fidava fino in fondo di Dio, arriva ad affermare: \u00abEl Shadday (l'Onnipotente), mi ha dato molte amarezze\u00bb. \u00c8 interessante notare come in Noemi perda addirittura il nome, diventando semplicemente \"la donna\", dopo avere perduto tutti i maschi della sua famiglia. Ma Noemi sapr\u00e0 osservare, sapr\u00e0 essere spettatrice della \"redenzione\", della \"risurrezione\" di Rut, e proprio \"osservando\" la storia di un'altra persona prender\u00e0 atto che si pu\u00f2 ancora sperare in Dio. Il \"corpo\" di Rut viene salvato dalla fame e dalla marginalizzazione, e l'\"anima\" di Noemi viene salvata dalla disperazione, dal cinismo.\nIl racconto \u00e8 stato scritto in un'epoca in cui si venivano consolidando alcuni istituti sociali volti a tutelare soprattutto l'onore dei maschi (salvaguardare la continuit\u00e0 del nome da trasmettersi attraverso la discendenza) e la propriet\u00e0 (tutelare una \"mitica\" assegnazione di ogni parcella della Terra di Israele ad una famiglia ebraica fin dall'epoca dell'arrivo dall'Egitto): tra questi soprattutto il cosiddetto levirato. Era una legge congegnata perch\u00e9 nessuno restasse solo: cos\u00ec una vedova senza figli poteva pretendere di essere sposata dal fratello del defunto, e seguendo gli ordini di parentela praticamente da tutti i suoi famigliari di sesso maschile. Analogamente, nel caso in cui una persona fosse strozzata dai debiti, poteva pretendere che la sua terra venisse acquistata da un parente (del lignaggio maschile), in modo che non cadesse in mano di estranei. Dal punto di vista storico, \u00e8 possibile che la legge del levirato, e quella del giubileo, siano degli istituti abbastanza utopici, in realt\u00e0 mai applicati, che tentavano di tradurre nella legislazione un'idea sacra della terra e della storia, in cui tutto \u00e8 di Dio e tutto viene ricondotto al momento fondante dell'uscita dall'Egitto e della conquista della Terra. \u00c8 interessante notare, per\u00f2, come il racconto della vicenda di Rut non sia volto semplicemente a confermare che \"questa legge funziona\" (una specie di esempio da giurisprudenza), ma sia introdotto anche un elemento inatteso: Booz non \u00e8 il primo nell'ordine di coloro che hanno il diritto-dovere di sposare Rut (e di comprare i campi di Noemi), ma riesce a convincere il parente pi\u00f9 prossimo a rinunciare a suo favore, evidentemente perch\u00e9 \u00e8 conquistato dalla giovane donna.\nIl libro si chiude proprio con la genealogia che illustra l'ascendenza di Davide, una collocazione che conferisce particolare enfasi al tema della discendenza davidica. Questo tema \u00e8 ritenuto dalla maggior parte degli esegeti come parte originaria e costitutiva del racconto, e non un'aggiunta posteriore. Perch\u00e9 i redattori abbiano sentito la necessit\u00e0 di esporre in modo cos\u00ec puntuale l'ascendenza moabitica della dinastia di Davide \u00e8 stato diversamente interpretato: alcuni esegeti suppongono che circolassero delle critiche mosse verso l'origine straniera della dinastia dei re di Giuda, e l'esemplare esposizione del negozio giuridico del levirato sarebbe proprio una reazione a queste critiche (proprio per un istituto prescritto dalla Torah il figlio di Rut \u00e8 considerato discendente di Elimelech e Noemi, e quindi stirpe di Abramo); altri studiosi, invece, interpretano il racconto come una reazione alle riforme volute da Esdra e Neemia dopo l'esilio babilonese, riforme radicalmente contrarie ai matrimoni misti.\nIl testo nella tradizione esegetica ebraica e cristiana e nella cultura europea.\nIl libro di Rut fa parte delle cinque megilloth, cinque testi che - secondo l'esegesi tradizionale ebraica - si richiamano l'un l'altro, e quindi hanno bisogno l'uno dell'altro per essere intesi in modo completo. Il libro di Rut parlerebbe cos\u00ec dell'amore tra due persone adulte (Rut e Booz), l'amore del matrimonio, che sa affrontare anche la componente del sacrificio. Dal momento, poi, che il contesto temporale del racconto \u00e8 quello della raccolta dei cereali, all'inizio dell'estate, il testo viene letto e commentato nella festa di Shavuot, cinquanta giorni dopo Pesach.\nNella tradizione cristiana il libro di Rut \u00e8 stato letto spesso nel contesto dell'Avvento:\nLa bellezza poetica e gli aspetti idillici del libro sono stati ampiamente celebrati nel tempo (per esempio da Herder e Goethe).\nIl legame tra Rut e Noemi nel dibattito su religioni e omosessualit\u00e0.\nNel racconto del Libro di Rut avviene tutta una serie di eventi inattesi, in un contesto che sembra disperato: quando ormai quel che rimane della famiglia di Noemi sembra destinato allo scioglimento e al fallimento (e infatti Orpa ritorner\u00e0 in Moab), inaspettatamente Rut sceglie la fedelt\u00e0. Rut stringe alleanza con Noemi, un'alleanza tra due donne, di et\u00e0 molto diverse, di religioni diverse, di popoli diversi.\nCome \u00e8 accaduto per la relazione tra Davide e Gionatan, anche in questo caso alcuni commentatori contemporanei hanno visto un paradigma di amore omosessuale.\nIl testo non dice che l'amore tra le due donne avesse una componente erotica. \u00c8 vero per\u00f2 che i versetti (\"\u00abRut rispose: 'Non pregarmi di lasciarti, per andarmene via da te; perch\u00e9 dove andrai tu, andr\u00f2 anch'io; e dove starai tu, io pure star\u00f2; il tuo popolo sar\u00e0 il mio popolo, e il tuo Dio sar\u00e0 il mio Dio; dove morirai tu, morir\u00f2 anch'io, e l\u00e0 sar\u00f2 sepolta. Il Signore mi tratti con il massimo rigore, se altra cosa che la morte mi separer\u00e0 da te!'\u00bb\") colpiscono per quanto in effetti richiamano l'alleanza matrimoniale. Questo \u00e8 un dettaglio notevole e importante, perch\u00e9 in tutta la Bibbia si nota una progressiva tensione a scardinare il linguaggio dell'alleanza in senso militare (molto maschilista) per sostituirlo con il linguaggio dell'alleanza in senso sponsale, in cui l'amore gioca un ruolo centrale. Lo stesso Booz appare ancora un personaggio molto legato a schemi maschilisti (interessante la sua domanda \"\u00abDi chi \u00e8 questa ragazza?\u00bb\" in , come se una ragazza acquisisse una identit\u00e0 solo per il fatto di appartenere a qualcuno); sono invece Rut e Noemi a portare una novit\u00e0 di iniziativa e di coraggio, pur negli schemi culturali del tempo (Rut chiede all'uomo di stendere il mantello su di lei: lei stessa vuole divenire \"propriet\u00e0\" del marito)."}
{"id": "459403", "revid": "1521874", "url": "https://it.wikipedia.org/wiki?curid=459403", "title": "Volo su Vienna", "text": "Il volo su Vienna del 9 agosto 1918, detto anche \"folle volo\", fu una trasvolata compiuta da otto Ansaldo S.V.A. dell'87\u00aa Squadriglia aeroplani battezzata \"La Serenissima\", ideata dal poeta italiano Gabriele D'Annunzio, con la quale vennero lanciati nel cielo di Vienna migliaia di manifestini tricolori contenenti una provocatoria esortazione alla resa e a porre fine alle belligeranze.\nAntefatti.\nIl volo era stato progettato dallo stesso Gabriele D'Annunzio pi\u00f9 di un anno prima, ma difficolt\u00e0 tecniche e politiche, legate soprattutto al problema dell'autonomia degli apparecchi per un volo di mille chilometri e al rischio che il Poeta potesse finire in mani nemiche, con conseguenze propagandistiche incommensurabili, avevano indotto il comando supremo dapprima a negare il consenso e poi a ordinare cautamente delle prove di collaudo. Il 4 settembre del 1917 D'Annunzio comp\u00ec con un Caproni Ca3, pilotato dai tenenti Pagliano e Gori, un volo di dieci ore e mille chilometri senza particolari problemi ma, a ridosso della successiva partenza per Vienna, l'autorizzazione venne definitivamente negata. In verit\u00e0, D'Annunzio aveva gi\u00e0 considerato il problema dell'autonomia di volo, sottoponendolo ai tecnici della Pomilio, la fabbrica torinese che all'epoca costruiva gli S.V.A. Il problema era stato brillantemente risolto, attraverso una serie di piccole modifiche aerodinamiche e strutturali, da Ugo Zagato, un giovane caporeparto della Pomilio, destinato a divenire un protagonista nella storia dell'automobile.\nPoich\u00e9 D'Annunzio non aveva il brevetto di pilotaggio, fu necessario approntare un velivolo SVA biposto. Il velivolo modificato and\u00f2 per\u00f2 distrutto in un banale incidente pochi giorni prima dell'impresa. Il poeta non si perse d'animo e riusc\u00ec a far modificare presso le officine della Ansaldo (SVA era l'acronimo di Savoia, Verduzio Ansaldo, dai nomi dei due progettisti e della ditta produttrice) un secondo velivolo, approntato in tempo record da Giuseppe Brezzi, modificando il serbatoio del carburante a forma di sedile (ribattezzato \"la seggiola incendiaria\"). Lo SVA modificato, pilotato dal capitano Natale Palli, poteva cos\u00ec prendere parte al \"folle volo\". Cos\u00ec l'autorizzazione necessaria all'impresa arriv\u00f2 sotto forma di un bizzarro messaggio che avrebbe voluto attingere al dannunzianesimo (moda dell'epoca):\nUn primo tentativo venne compiuto i\nl 2 agosto, ma a causa della nebbia incontrata sulle Alpi e in Pianura Padana i tredici apparecchi che vi parteciparono dovettero rinunciare all'impresa; sette velivoli riuscirono a ritornare alla base, mentre altri furono costretti ad atterrare in campi diversi e tre aerei risultarono perfino inutilizzabili. Un ulteriore, secondo tentativo si comp\u00ec l'8 agosto, ma il vento contrario mand\u00f2 a monte l'impresa anche questa volta. Dopo questi due fallimenti, il progetto dannunziano rischi\u00f2 seriamente di esser rimandato in un futuro indeterminato e in ogni caso molto lontano; D'Annunzio, tuttavia, riusc\u00ec a ottenere che il volo si effettuasse il giorno successivo, anche per sfruttare al massimo l'\u00abeffetto sorpresa\u00bb, gi\u00e0 parzialmente compromesso avendo il tenente Censi gettato un ingente carico di volantini in territorio austriaco per alleggerire il velivolo. \nIl volo.\nPoich\u00e9 gli era stato ordinato di non proseguire se nella rotta lo stormo si fosse ridotto a meno di cinque SVA, all'alba del 9 agosto D'Annunzio convoc\u00f2 nell'hangar i piloti pi\u00f9 fidati: Natale Palli, Antonio Locatelli, Gino Allegri, Daniele Minciotti, Aldo Finzi, Piero Massoni, Ludovico Censi, Giordano Bruno Granzarolo, Alberto Masprone, Vincenzo Contratti, Giuseppe Sarti e Francesco Ferrarin, legandoli a un solenne giuramento: \u00abSe non arriver\u00f2 su Vienna, io non torner\u00f2 indietro. Se non arriverete su Vienna, voi non tornerete indietro. Questo \u00e8 il mio comando. Questo \u00e8 il vostro giuramento. I motori sono in moto. Bisogna andare. Ma io vi assicuro che arriveremo. Anche attraverso l'inferno. Alal\u00e0!\u00bb. Finalmente, alle 5:30, dal Campo di Aviazione di San Pelagio (nel comune di Due Carrare, Padova) partirono gli undici apparecchi (dieci SVA monoposto e uno SVA modificato a due posti, guidato dal capitano Palli, nel quale si trovava D'Annunzio).\nPochi minuti dopo la partenza, il capitano Alberto Masprone per un\u2019avaria deve fare un atterraggio di fortuna, per cui l\u2019aereo \u00e8 danneggiato e l\u2019ufficiale si rompe la mandibola, il tenente Vincenzo Contratti e il sottotenente Francesco Ferrarin devono a loro volta riportare indietro gli aerei per un irregolare funzionamento del motore. Il tenente Giuseppe Sarti fu costretto ad atterrare per un arresto del motore, posandosi sul campo di Wiener Neustadt e incendiando il velivolo prima di esser fatto prigioniero da alcuni ufficiali austriaci.\nI sette aerei superstiti, invece, proseguirono il proprio volo verso la capitale austriaca, organizzati a cuneo e guidati dai seguenti piloti: il capitano Natale Palli e il maggiore Gabriele D'Annunzio; il tenente Ludovico Censi; il tenente Aldo Finzi; il tenente Giordano Bruno Granzarolo; il tenente Antonio Locatelli; il tenente Pietro Massoni; il sottotenente Girolamo Allegri detto \u00abFra\u2019 Ginepro\u00bb per la folta barba. Dopo aver sorvolato la valle della Drava, i monti della Carinzia, e infine le citt\u00e0 di Reichenfels, Kapfenberg e Neuberg, senza nessun agguato dall'aviazione austriaca (solo due caccia austriaci che avevano avvistato la formazione si affrettarono ad atterrare per avvertire il comando, ma non furono creduti), e superando formazioni temporalesche, la formazione italiana giunse su Vienna in gruppo compatto alle 9:20, mentre nelle strade e piazze sottostanti si stava verificando un grande concorso di folla, impaurita della presenza degli aeromobili. Grazie alla limpidezza del cielo, lo stormo pot\u00e9 abbassarsi a una quota inferiore agli 800 metri e lanciare 50.000 copie di un manifestino in italiano preparato da D'Annunzio che recitava:\nIl testo di D'Annunzio venne giudicato mancante di efficacia, nonch\u00e9 impossibile da rendere correttamente in tedesco, da Ferdinando Martini che cos\u00ec comment\u00f2:\nFurono perci\u00f2 lanciate anche 350.000 copie di un secondo, pi\u00f9 pratico quanto efficace, manifestino scritto da Ugo Ojetti e tradotto in tedesco:\nAvvenimenti successivi.\nDopo aver sganciato i manifestini lo stormo prese la via del ritorno, scegliendo un percorso diverso da quello intrapreso all'andata per scongiurare il verificarsi di attacchi della contraerea. Dopo aver valicato le Alpi, la formazione aerea sorvol\u00f2 Lubiana, Trieste e Venezia, dove D'Annunzio scelse di far cadere un messaggio augurale per comunicare all'ammiraglio e al sindaco il felice esito dell'impresa; alle 12:40, infine, gli aerei rientrarono al campo di San Pelagio dopo aver percorso in sette ore e dieci minuti mille chilometri, e oltre ottocento su territorio austriaco a sfida di ogni avversit\u00e0 balistica e aerea. Un comunicato ufficiale del Comando Supremo riport\u00f2:\nAnche D'Annunzio, esultante per il buon esito della sua impresa, invi\u00f2 alla \"Gazzetta del Popolo\" di Torino il seguente telegramma: \u00abNon ho mai sentito tanto profondo l'orgoglio di essere italiano. Fra tutte le nostre ore storiche, questa \u00e8 veramente la pi\u00f9 alta\u2026Solo oggi l'Italia \u00e8 grande, perch\u00e9 solo oggi l'Italia \u00e8 pura fra tante bassezze di odii, di baratti, di menzogne\u00bb.\nIl volo su Vienna, pur essendo stato militarmente inoffensivo, ebbe una vastissima eco morale, psicologica e propagandistica sia in Italia sia all'estero, e compromise sensibilmente l'opinione pubblica dell'Impero asburgico. La stessa stampa austriaca accolse favorevolmente l'\u00abincursione inerme\u00bb (cos\u00ec fu definita) degli aerei italiani a Vienna: analogamente, il \"Frankfurter Zeitung\" condusse una critica aspra e virulenta \u00abnon contro gl'Italiani, ma contro le autorit\u00e0, a cui i Viennesi devono gratitudine per la visita degli aviatori. La popolazione non fu avvisata prima, e non fu dato l'allarme quando gli aviatori arrivarono. Non occorre dire quale catastrofe poteva accadere se, invece di proclami, avessero gettato bombe. Non si comprende come abbiano varcato centinaia di chilometri senza essere avvistati dalle stazioni di osservazione austriache\u00bb. L\"'Arbeiter Zeitung\", invece, si pose una domanda, destinata a rimanere senza risposta:\nMusica.\nIl cantautore Enrico Ruggeri ha dedicato all'impresa dannunziana il singolo \"Il volo su Vienna\" tratto dall'album \"Un viaggio incredibile\" del 2016.\nUn anno dopo, al volo su Vienna \u00e8 tributato anche il brano \"Rombo di giovane ala\" del gruppo genovese Ianva, tratto dall'album \"Canone Europeo\" al quale prende parte (seppur in un altro brano, non correlato al tema) lo stesso Enrico Ruggeri."}
{"id": "459406", "revid": "1318658", "url": "https://it.wikipedia.org/wiki?curid=459406", "title": "Omo", "text": "L'Omo (\"Omo Bottego\" nella cartografia italiana d'epoca coloniale) \u00e8 un fiume dell'Etiopia.\nDescrizione.\nIL fiume nasce nell'altopiano etiopico e dopo 760\u00a0km sfocia nel lago Turkana passando in questo modo dai circa 2500 metri di altezza delle sorgenti ai 500 metri di altezza del lago. Il notevole dislivello rende il flusso dell'Omo impetuoso, interrotto solo da alcune cascate come quelle di Kokobi. L'Omo \u00e8 pertanto navigabile solo nel suo corso finale prima di sfociare nel lago Turkana.\nL'Omo riceve numerosi affluenti tra cui il Gogeb, il Wabi, il Mago ed attraversa i parchi nazionali di Mago e Omo ricchi di fauna.\nL'intero bacino dell'Omo ha una notevole importanza sia archeologica che geologica: qui sono stati trovati numerosi fossili di ominidi, risalenti ad epoche del Pliocene e del Pleistocene. Fra questi reperti sono stati ritrovati soprattutto scheletri appartenenti al genere australopithecus e homo, insieme ad utensili di quarzite risalenti a circa 2,4 milioni di anni fa. Per questo nel 1980 la valle dell'Omo \u00e8 stata inserita nell'elenco dei Patrimoni dell'umanit\u00e0 dell'UNESCO.\nEsplorazione.\nAl pari del Nilo, l'Omo ha destato alla fine dell'Ottocento notevoli perplessit\u00e0 circa il suo corso e le sue sorgenti. Numerosi esploratori cercarono invano di scoprire il mistero dell'Omo. Vi riusc\u00ec infine Vittorio Bottego nel corso della sua seconda spedizione del 1895-97 in cui l'esploratore italiano trov\u00f2 la morte.\nBottego raggiunse la valle dell'Omo il 29 giugno 1896 e ne segu\u00ec il corso fino alla foce nel lago Turkana (allora chiamato Rodolfo) dopodich\u00e9 la spedizione risal\u00ec il fiume ed il 1\u00ba gennaio 1897 entr\u00f2 nel bacino del Nilo.\nSfruttamento idroelettrico.\nNegli ultimi decenni il fiume Omo ha cominciato a divenire oggetto di uno sfruttamento idroelettrico: sono infatti state costruite le tre dighe Gilgel Gibe I, II e III e sono in via di pianificazione le due Gilgel Gibe IV e V. Questa serie di infrastrutture permetteranno all'Etiopia di aumentare di molto la produzione elettrica nazionale.\nSecondo varie fonti, per\u00f2, queste dighe avranno un forte impatto ambientale sui terreni circostanti e sociale sui popoli indigeni, anche quelli che vivono intorno al lago Turkana (che in buona parte si trova in Kenya). Secondo alcuni il lago potrebbe ridursi in modo considerevole, come accadde al lago d'Aral in Unione Sovietica."}
{"id": "459409", "revid": "77358", "url": "https://it.wikipedia.org/wiki?curid=459409", "title": "Secondo libro di Samuele", "text": ""}
{"id": "459410", "revid": "77358", "url": "https://it.wikipedia.org/wiki?curid=459410", "title": "Re I", "text": ""}
{"id": "459412", "revid": "77358", "url": "https://it.wikipedia.org/wiki?curid=459412", "title": "Secondo libro dei Re", "text": ""}
{"id": "459414", "revid": "339392", "url": "https://it.wikipedia.org/wiki?curid=459414", "title": "Linea Oder-Neisse", "text": ""}
{"id": "459416", "revid": "289247", "url": "https://it.wikipedia.org/wiki?curid=459416", "title": "Sant'Ireneo", "text": ""}
{"id": "459417", "revid": "3311677", "url": "https://it.wikipedia.org/wiki?curid=459417", "title": "Epicureo", "text": ""}
{"id": "459421", "revid": "1305772", "url": "https://it.wikipedia.org/wiki?curid=459421", "title": "Azerbaigian Orientale", "text": "L'Azerbaigian Orientale (in persiano \u0622\u0630\u0631\u0628\u0627\u06cc\u062c\u0627\u0646 \u0634\u0631\u0642\u06cc, \"\u0100z\u0101rb\u0101ij\u0101n-e Sharqi\"; in azero: \"\u015e\u0259rqi Az\u0259rbaycan\") \u00e8 una delle trentuno province dell'Iran.\nSituata nella parte nord-occidentale del paese confina con l'Armenia e con l'Azerbaigian, e con le province iraniane di Ardabil, Azerbaigian Occidentale e Zanjan. \nIl capoluogo \u00e8 la citt\u00e0 di Tabriz (1,2 milioni di abitanti).\nSuddivisione amministrativa.\nLa provincia \u00e8 suddivisa in 20 \"shahrest\u0101n\":"}
{"id": "459424", "revid": "196390", "url": "https://it.wikipedia.org/wiki?curid=459424", "title": "Padre della chiesa", "text": ""}
{"id": "459427", "revid": "15431", "url": "https://it.wikipedia.org/wiki?curid=459427", "title": "Aletschgletscher", "text": ""}
{"id": "459428", "revid": "657951", "url": "https://it.wikipedia.org/wiki?curid=459428", "title": "Stretto di Karimata", "text": "Lo stretto di Karimata \u00e8 un ampio braccio di mare che collega il mar Cinese Meridionale con il mar di Giava, separando l'isola indonesiana di Belitung dal Borneo.\nLo stretto ha un'ampiezza di circa 207 km dal Borneo all'isola di Belitung. L'isola di Belitung \u00e8 a sua volta separata ad est dall'isola di Bangka dallo stretto di Gaspar. L'isola di Bangka \u00e8 molto vicina a Sumatra, da cui \u00e8 separata dallo stretto di Bangka.\nL'arcipelago delle isole Karimata \u00e8 posto nello stretto."}
{"id": "459429", "revid": "339392", "url": "https://it.wikipedia.org/wiki?curid=459429", "title": "K\u014dhai", "text": ""}
{"id": "459436", "revid": "712828", "url": "https://it.wikipedia.org/wiki?curid=459436", "title": "Lucien Draay", "text": ""}
{"id": "459439", "revid": "113018799", "url": "https://it.wikipedia.org/wiki?curid=459439", "title": "Dispositivo elettronico", "text": ""}
{"id": "459442", "revid": "599013", "url": "https://it.wikipedia.org/wiki?curid=459442", "title": "Jon \u00deor Birgisson", "text": ""}
{"id": "459446", "revid": "339392", "url": "https://it.wikipedia.org/wiki?curid=459446", "title": "Steven Borden", "text": ""}
{"id": "459450", "revid": "22475", "url": "https://it.wikipedia.org/wiki?curid=459450", "title": "V/STOL", "text": "V/STOL \u00e8 l'acronimo inglese di Vertical or Short Take-Off and Landing\", letteralmente in italiano decollo ed atterraggio verticali o corti\" (in francese: \"a\u00e9ronef \u00e0 d\u00e9collage et atterrissage courts ou verticaux \u2013 ADACV\"). La definizione NATO di un aeromobile V/STOL \u00e8:\nDescrizione.\nIn sostanza un aeromobile V/STOL \u00e8 un aeromobile sia STOL che VTOL.\nI V/STOL vennero originariamente sviluppati per permettere l'impiego di aerei jet che potessero partire da spiazzi nelle foreste, eliminando la dipendenza da piste soggette a venire danneggiate, o da piccole portaerei che in precedenza erano in grado di trasportare solo elicotteri.\nI V/STOL sono stati rimpiazzati in popolarit\u00e0 dagli STOVL, perch\u00e9 questi riducono la quantit\u00e0 di spinta richiesta per sollevare da terra un aereo a pieno carico, e quindi permettono di trasportare un carico maggiore. Ad esempio, l'Harrier non \u00e8 in grado di decollare in verticale a pieno carico di armi e carburante, e viene quindi usato come uno STOVL quando possibile."}
{"id": "459459", "revid": "3311971", "url": "https://it.wikipedia.org/wiki?curid=459459", "title": "VSTOL", "text": ""}
{"id": "459481", "revid": "4506", "url": "https://it.wikipedia.org/wiki?curid=459481", "title": "Angoloide", "text": ""}
{"id": "459509", "revid": "203434", "url": "https://it.wikipedia.org/wiki?curid=459509", "title": "Foresteria", "text": "Una foresteria \u00e8 l'insieme dei locali adibiti all'alloggio di persone di passaggio o che devono temporaneamente dimorare in un certo luogo. Dal concetto, se ne \u00e8 desunta poi una tipologia di contratto d'affitto detto \"a uso foresteria\" o pi\u00f9 propriamente \"contratto di locazione di natura transitoria\". Questo tipo di affitto si realizza quando il proprietario di un immobile non lo usa per s\u00e9 stesso, ma ne concede l'utilizzo a terze persone per loro dimora temporanea. \nEtimologia.\nIl termine deriva dal latino \"foris\", che significa \"fuori\", cio\u00e8 proveniente da un altro territorio; da qui il latino volgare che l'ha modificato in \"foristarius\", forestiero, straniero, . \nTipologie.\nForesteria conventuale.\nLa foresteria \u00e8 uno degli ambienti di solito presenti nei conventi. In particolare era dedicato all'alloggio e alla permanenza degli ospiti, detti \"forestieri\" appunto, che potevano essere sia ospiti, sia persone di passaggio (pellegrini, viaggiatori, viandanti). Se accoglieva persone povere o bisognose in genere si parla di \"Spedale\", \"Ospedale\" o \"Ospitale\". La zona riservata ai monaci o alle monache era invece quella delle celle chiuse, cio\u00e8 la clausura, a chi non appartiene alla comunit\u00e0.\nForesteria in casa di riposo.\nIn qualche casa di riposo vi \u00e8 uno spazio riservato a una assistenza temporanea (ovvero foresteria) per gli anziani, chiamata anche modulo sollievo.\nForesteria in circoli sociali.\nCamere da letto a disposizione dei soci del circolo."}
{"id": "459560", "revid": "124939620", "url": "https://it.wikipedia.org/wiki?curid=459560", "title": "Guerra giugurtina", "text": "La Guerra giugurtina prende il nome dal re Giugurta di Numidia (in lingua berbera: Imen\u0263i n Yugurten), che dal 112 al 105 a.C. combatt\u00e9 contro i Romani. La fonte principale su questi eventi \u00e8 il \"Bellum Iugurthinum\" scritto dallo storico Sallustio.\nAntefatti.\nDopo aver sconfitto Cartagine, come deterrente contro future minacce Roma aveva lasciato crescere e consolidarsi il regno nordafricano di Numidia, che dopo la morte di Massinissa era passato al figlio Micipsa. Costui port\u00f2 avanti una politica di rafforzamento economico del regno e in guerra si schier\u00f2 sempre con Roma. Ma il sovrano commise un errore quando decise che alla sua morte il regno sarebbe stato diviso tra i suoi figli naturali Aderbale e Iempsale e il nipote Giugurta, che aveva dimostrato di avere grandi doti e che si era distinto combattendo per i romani a Numanzia.\nDopo la morte di Micipsa, nel 118 a.C. Giugurta uccise Iempsale e scacci\u00f2 Aderbale, che si rec\u00f2 a chiedere aiuto ai romani (116 a.C. ca.), che inviarono una commissione: si decise per una nuova suddivisione del regno tra i due fratellastri. La parte orientale (la pi\u00f9 ricca) and\u00f2 ad Aderbale e quella occidentale a Giugurta. Dopo un periodo di tregua, nel 112 a.C. Giugurta assedi\u00f2 Aderbale nella citt\u00e0 di Cirta. Impegnata per\u00f2 su altri fronti, Roma si limit\u00f2 a inviare due ambascerie che chiesero al numida di desistere dall'assedio, ma Giugurta riusc\u00ec a tergiversare fino a quando la citt\u00e0 fu espugnata. Nel massacro seguito alla capitolazione di Cirta perirono anche tutti gli italici che risiedevano l\u00ec e che si erano schierati con Aderbale.\nI primi anni di guerra.\nDi fronte a questo eccidio, la situazione a Roma precipit\u00f2: il Senato, che non aveva agito militarmente, fu accusato dal tribuno della plebe Caio Memmio di essere stato comprato dal re numida. La reazione romana fu a questo punto immediata: il console Lucio Calpurnio Bestia invase il territorio di Giugurta, ma di fronte all'inefficacia della sua fanteria, troppo pesante per affrontare la cavalleria leggera dei numidi, scese a patti con il re nemico.\nQuesta mossa offr\u00ec il destro al tribuno Memmio per far venire Giugurta a Roma (con un adeguato salvacondotto), affinch\u00e9 egli dimostrasse l'esistenza di accordi coi senatori. Ma quando il numida fu a Roma, un altro tribuno pose il veto e i Romani preferirono chiudere qui la questione, piuttosto che far scoppiare un terremoto istituzionale. Giugurta commise per\u00f2 un errore che gli fu fatale: fece assassinare il cugino Massiva, che s'era rifugiato a Roma. Sebbene i Romani lo lasciassero tornare in patria senza fare storie, il suo destino era ormai segnato. L'anno dopo una nuova spedizione romana, al comando del console Spurio Postumio Albino, attacc\u00f2 ancora il re numida, ma senza ottenere risultati.\nLa guerra fu poi continuata dal fratello di Spurio, Aulo Postumio Albino, che fu per\u00f2 sconfitto: l'esercito romano venne fatto prigioniero e umiliato (fu fatto sfilare sotto delle lance incrociate). A Roma scoppi\u00f2 la bufera: il tribuno Gaio Manilio fece istituire un tribunale speciale, presieduto da Emilio Scauro e con giudici scelti tra gli \"equites\", che process\u00f2 e condann\u00f2 molti senatori per corruzione.\nQuinto Cecilio Metello.\nNel 109 a.C., a dirigere le operazioni di guerra in Africa fu mandato il console Quinto Cecilio Metello, che conquist\u00f2 diverse citt\u00e0 (tra cui la capitale Cirta) e mise alle corde il re nemico, che per\u00f2 riusc\u00ec a riorganizzare il suo esercito, arruolando gli \"equites\" Mauri e Getuli e alleandosi con il re Bocco I di Mauretania (odierno Marocco). Pi\u00f9 il tempo passava senza che giungessero risultati concreti e pi\u00f9 a Roma la situazione diventava incandescente. Ad approfittarne fu l\"'eques\" Gaio Mario, \"homo novus\", legato di Metello in Africa. Nel 108 a.C., Mario ottenne il permesso dal suo comandante di andare a Roma a presentarsi per il consolato.\nGaio Mario al comando della guerra: la sconfitta di Giugurta.\nGiunto nella capitale, egli aizz\u00f2 il popolo contro la classe patrizia corrotta e contro Metello (che di questa classe era un esimio esponente) e cos\u00ec ottenne il consolato. Ma Mario riusc\u00ec ad avere dal popolo anche il comando della guerra contro Giugurta. Era la prima volta che il popolo si arrogava il diritto, tradizionalmente del Senato, di fare nomine militari. Un secondo strappo con la tradizione lo fece Mario, che, per sopperire al bisogno di soldati, arruol\u00f2 proletari in massa (vedi riforma mariana dell'esercito romano). Giunto in Africa, Mario trasform\u00f2 quest'accozzaglia di uomini in un esercito disciplinato e temibile, di cui seppe guadagnarsi la devozione.\nA questo punto, Mario sfoder\u00f2 un poderoso attacco contro Giugurta, penetrando in profondit\u00e0 nel cuore del suo territorio (107 a.C. e 106 a.C.). Giugurta e Bocco furono allora costretti allo scontro frontale con Mario, che riusc\u00ec per\u00f2 a infliggere loro perdite gravissime. Il re di Mauretania apr\u00ec quindi trattative segrete coi romani, che furono condotte dal patrizio Lucio Cornelio Silla, questore di Mario. Giocando d'astuzia e d'azzardo, Silla ottenne il sostegno di Bocco, che nel 105 a.C. fece catturare Giugurta, che venne giustiziato l'anno successivo."}
{"id": "459600", "revid": "287204", "url": "https://it.wikipedia.org/wiki?curid=459600", "title": "Simone di Cirene", "text": "Simone di Cirene, detto anche il Cireneo, \u00e8 l'uomo che, secondo quanto riportato da tre dei quattro Vangeli, fu obbligato dai soldati romani ad aiutare a trasportare la croce di Ges\u00f9, durante la salita al Golgota per la crocifissione.\nNel Nuovo Testamento.\nGes\u00f9, duramente provato dalla flagellazione e dagli altri tormenti che gli erano stati inflitti, non era pi\u00f9 in grado di proseguire con il pesante carico. \nI Vangeli non forniscono ulteriori informazioni sul Cireneo, salvo che egli era \"padre di Alessandro e Rufo\".\nSi ravvisa una discordanza tra quanto affermato dai vangeli sinottici e quanto invece riferito dal Vangelo di Giovanni; viene infatti precisato nei sinottici che, finito il processo, la croce viene data da portare a Simone di Cirene gi\u00e0 da subito, ovvero all'uscita del praetorium: invece, il Vangelo secondo Giovanni sostiene che la croce \u00e8 portata da Ges\u00f9 stesso dalla partenza fino al Golgota . \nGli esegeti curatori del cattolico \"Nuovo Grande Commentario Biblico\" - nel precisare che \"Giovanni non riporta nessuno degli episodi avvenuti durante il tragitto verso il luogo della crocifissione, contenuti negli altri vangeli\" - spiegano tale discrepanza storica supponendo che l'evangelista non fosse a conoscenza di tale tradizione o, a livello teologico, che Giovanni \"scelse di far portare la croce a Ges\u00f9 per significare che egli aveva ancora il pieno controllo del proprio destino\".\nArcheologia.\nNel 1941 nella valle del Cedron, a Gerusalemme, \u00e8 stato ritrovato un ossario risalente al I secolo d.C. e contenente le spoglie di una famiglia originaria di Cirene. \u00c8 citato, in particolare, il nome di \"Alessandro di Cirene, figlio di Simone\". Considerato che Cirene \u00e8 una localit\u00e0 molto distante da Gerusalemme e che Alessandro \u00e8 un nome relativamente poco diffuso nella comunit\u00e0 ebraica del tempo, gli studiosi ritengono plausibile l'ipotesi che l'ossario ospiti i resti della famiglia di Simone il Cireneo, che il Vangelo secondo Marco identifica appunto come \"padre di Alessandro e Rufo\".\nCulto.\nL'incontro di Ges\u00f9 con il Cireneo viene ricordato nella quinta stazione della Via Crucis.\nNella cultura di massa.\nIl Cireneo, per questo suo gesto, \u00e8 passato alla storia come la solidale figura di colui che sorregge positivamente fatiche altrui. In ogni caso, nell'uso comune, col termine \"cireneo\" si indica una persona che volente o nolente, si carica del peso di qualcun altro."}
{"id": "459609", "revid": "1649409", "url": "https://it.wikipedia.org/wiki?curid=459609", "title": "\u1e58obert K'o\u010daryan", "text": "Originario di quella regione \u00e8 stato Primo ministro dall'agosto 1992 al dicembre 1994 e quindi, fino al 20 marzo 1997 ha ricoperto la carica di Presidente della Repubblica del Nagorno-Karabakh.\nNel 1997 \u00e8 Primo ministro dell'Armenia e dal 4 febbraio 1998 al 9 aprile 2008 diviene il secondo Presidente della Repubblica armena.\nParla correntemente armeno, russo e inglese.\nBiografia.\nNato a Step'anakert, nell'Oblast' Autonoma del Nagorno Karabakh, allora RSS Azera, dopo aver conseguito un grado di istruzione superiore prest\u00f2 servizio nell'Armata Rossa tra il 1972 ed il 1974. Quindi consegu\u00ec la laurea al Politecnico di Erevan per poi fare ritorno nel Karabakh dove si impieg\u00f2 come ingegnere elettrico in una fabbrica della capitale. negli anni ottanta fece parte di numerose commissioni municipali nonch\u00e9 di strutture nell'ambito del locale partito comunista.\nHa partecipato attivamente alla lotta di liberazione del Nagorno Karabakh ed \u00e8 stato leader del movimento Miatsum che chiedeva l'unificazione dell'oblast' all'Armenia.\nDurante la guerra \u00e8 stato comandante militare."}
{"id": "459625", "revid": "1718925", "url": "https://it.wikipedia.org/wiki?curid=459625", "title": "Flussi migratori in Sardegna", "text": "I flussi migratori in Sardegna ebbero inizio sin dal Paleolitico; gli abitanti di quell'epoca vivevano esclusivamente di risorse spontanee, questa condizione mut\u00f2 col Neolitico. La cosiddetta \"rivoluzione neolitica\", che si attu\u00f2 nel Vicino Oriente e nell'Asia minore, indusse grandi cambiamenti anche nel tessuto primitivo dell'isola, che grazie alla presenza dell'ossidiana (allora materiale essenziale all'attrezzatura materiale) entr\u00f2 anche nei traffici commerciali del Mediterraneo. Dalla fase finale del neolitico la Sardegna \u00e8 parte integrante della dinamica delle varie genti nel bacino del Mediterraneo. \nPreistoria.\nLe migrazioni nel Paleolitico e Neolitico.\nDelle pietre scheggiate rinvenute a Perfugas (SS), sono databili al Paleolitico inferiore (un periodo di tempo compreso tra i 400.000 ed i 150.000 anni a.C). Resti di ossa umane appartenenti all'Uomo moderno sono stati ritrovati dagli archeologi nella \"grotta di Corbeddu\" a Oliena e sono databili al paleolitico superiore cio\u00e8 in un periodo di tempo compreso tra 35.000 e i 10.000 anni a.C. Nel mesolitico nuove genti si spinsero in Sardegna dall'Italia continentale e peninsulare, le loro tra tracce sono state individuate nella \"grotta di Su Coloru\" a Laerru. Il pi\u00f9 antico scheletro umano completo (ribattezzato \"Amsicora\") \u00e8 stato rinvenuto nel 2011 nel territorio di Arbus, risalirebbe a circa 9000 anni fa, periodo di transizione fra il mesolitico ed il neolitico.\nL'isola fu colonizzata stabilmente nel Neolitico antico (VI millennio a.C.) da popolazioni provenienti presumibilmente dalla penisola italiana e sicuramente anche dalla penisola iberica; i primi insediamenti sono stati rinvenuti sia nel versante settentrionale che in quello meridionale. Nella Sardegna settentrionale si sviluppa un aspetto neolitico, detto \"facies di Filiestru\", accomunabile a quello corso-toscano (\"gruppo di Basi-Filiestru-Pienza\") e ligure mentre nella Sardegna meridionale compare un aspetto neolitico, denominato \"facies di Su Carroppu\", che presenta forti somiglianze con l'aspetto neolitico dell'area franco-iberica.\nMa gi\u00e0 nel Neolitico recente si scorgono sull'Isola vari segni di un notevole progresso dovuto molto probabilmente a uomini venuti da Oriente, forse dalle Cicladi o da Creta. Questi contatti favorirono lo sviluppo della cultura di Ozieri considerata una delle pi\u00f9 importanti culture prenuragiche. Nello stesso periodo le tombe a circolo della Gallura marcano il debutto del megalitismo, che mostra strette similitudini con quello dell'area pirenaica.\nDurante l'et\u00e0 del rame e del bronzo.\nTra il 2400 e il 2100 a.C., durante l'et\u00e0 del rame, sull'isola si diffuse la cultura di Monte Claro, ritenuta da vari studiosi di origine allogena in quanto segna, per molti aspetti, una rottura con le culture precedenti. Si tratterebbe di piccoli gruppi umani giunti da oriente, attraverso l'Italia meridionale e la Sicilia.\nFra la fine del periodo calcolitico e la prima et\u00e0 del bronzo apparve in Sardegna la cultura del vaso campaniforme (2100-1800 a.C.), diffusa in gran parte dell'Europa centro-occidentale. Elementi caratteristici di tale cultura, oltre al vaso a forma di campana rovesciata presente in tutte le zone dell'Europa ove si diffuse, sono da citare il \"brassard\", ossia una sorta di bracciale di protezione indossato dagli arcieri per proteggersi dal rinculo dell'arco, i pugnali in rame e i bottoni in osso con perforazione a V.\nI primi apporti provennero dall'area pirenaica franco-iberica mentre nelle fasi pi\u00f9 tarde si avverte la comparsa di elementi centro-europei ed infine poladiani che daranno origine alla successiva cultura di Bonnanaro. Le genti portatrici di questa cultura si insediarono in Sardegna attraverso numerose piccole ondate migratorie, amalgamandosi rapidamente con le popolazioni preesistenti.\nPopoli del mare.\nLa tarda et\u00e0 del bronzo fu il periodo in cui nel Mediterraneo si verific\u00f2 un vasto movimento guerresco e verso il 1200 a.C., secondo alcune teorie non universalmente riconosciute, la Sardegna e la Corsica furono invase da popolazioni di navigatori-guerrieri provenienti da Oriente: i \"Popoli del mare\", e tra essi gli Shardana (o Sherden), .\nSecondo altri studiosi gli \"Shardana\" furono lo stesso popolo che eresse i nuraghi, quindi le popolazioni autoctone dell'isola.\nStoria antica.\nFenici, Punici e Romani.\nI fenici frequentarono le coste sarde a partire dal IX secolo a.C. circa, dove impiantarono alcuni insediamenti generalmente in localit\u00e0 protette quali penisole (Bithia, Nora, Tharros ecc.) o isole come nel caso di Sulki. In quest'epoca la Sardegna ebbe un ruolo rilevante nei circuiti di commercio internazionale.\nI cartaginesi subentrarono ai fenici a partire dal VI secolo a.C.; a differenza dei predecessori (i fenici, interessati quasi esclusivamente al commercio limitarono la loro presenza alla fascia costiera da dove intrattenevano scambi di merci con le popolazioni nuragiche) i punici penentrarono gradualmente verso l'interno dell'isola fino ad estendere il loro dominio a tutta l'area meridionale e centro-occidentale della Sardegna. La parte settentrionale e centro-orientale, cos\u00ec come nel periodo fenicio, anche nel periodo punico (come testimoniato dalla scarsit\u00e0 di insediamenti fenicio-punici di rilievo nell'area, ad eccezione di Olbia) rimase pressoch\u00e9 immune alla presenza straniera. Durante la dominazione cartaginese ci fu flusso d'immigrazione nell'isola di genti puniche dal Nord Africa.\nIn seguito alla sconfitta di Cartagine nella prima guerra punica (238 a.C.) la Sardegna pass\u00f2 assieme alla Corsica sotto il controllo della Repubblica di Roma. In periodo romano, lo sviluppo agricolo e demografico, port\u00f2 un , principalmente nel periodo imperiale, con mirabili effetti culturali, sociali ed economici. Una prima migrazione di italici in Sardegna si ebbe probabilmente gi\u00e0 in epoca preromana (IV secolo a.C. circa) quando i coloni Falisci provenienti dall'Etruria meridionale fondarono la citt\u00e0 di Feronia (forse identificabile con l'attuale Posada) sulla costa nord-orientale dell'isola. Ad un'epoca remota potrebbe risalire anche lo stanziamento dei Siculensi nel Sarrabus, forse Siculi venuti direttamente dal Lazio prima della loro migrazione in Sicilia. Successivamente alla conquista del III secolo, i Patulcenses Campani molto probabilmente provenienti dall'attuale regione della Campania si stabilirono a nord di \"Caralis\" nel Parte\u00f2lla. Nell'area dove sorge l'attuale Porto Torres fu fondata la citt\u00e0 di \"Turris Libisonis\" popolata dai veterani di Giulio Cesare originari di Roma; coloni romani giunsero anche ad Usellus nella Marmilla. Forte nell'isola era inoltre la presenza di armatori e mercanti italici nonch\u00e9 dei legionari che contrastavano le rivolte delle popolazioni dell'interno, in particolare gli Iliensi e i Balari.\nCome di consuetudine, anche in Sardegna i romani deportarono un consistente numero di schiavi che venivano utilizzati principalmente per lavorare nei latifondi. Queste genti provenivano anche da posti molto lontani, sia geograficamente che culturalmente, come dimostrato, ad esempio, dalla recente scoperta di alcune tombe sarmatiche all'interno della necropoli di \"Pill'\u00e8 Matta\" a Quartucciu; \u00e8 stato ipotizzato che questi sarmati furono condotti sull'isola dai romani per migliorare la coltivazione della vite. Nel 19 d.C. l'imperatore Traiano invi\u00f2 sull'isola 4.000 liberti seguaci dei culti egizi ed ebraici con lo scopo di contrastare i frequenti atti di brigantaggio. Una piccola comunit\u00e0 ebraica crebbe poi per tutto il Medioevo fino a quando non fu costretta ad abbandonare la Sardegna nel 1492 a seguito del decreto di espulsione di ebrei e musulmani da tutti i territori appartenenti alle due corone iberiche.\nCol tempo, la lingua delle genti sarde sub\u00ec profonde trasformazioni con l'introduzione del latino che, soprattutto nelle zone interne, penetr\u00f2 lentamente ma alla fine si radic\u00f2 a tal punto che, fra le lingue romanze, il sardo \u00e8 quella che ne conserva pi\u00f9 chiaramente i caratteri; si ritiene che nella zona centro-settentrionale la variante del sardo parlata sia quella maggiormente affine all'idioma dei latini per la pronuncia.\nMedioevo ed epoca moderna.\nVandali, Bizantini e Goti.\nAlla caduta dell'Impero romano d'Occidente, la Sardegna venne a far parte del regno dei Vandali, popolazione germanica proveniente dal Nord Europa. Il nuovo regno comprendeva oltrech\u00e9 l'ex provincia di Sardegna e Corsica anche i territori nord-africani della ex provincia romana chiamata Africa. I Vandali confinarono nell'isola alcuni esuli africani tra cui i vescovi cattolici e dei Mauri provenienti dalla Mauretania.\nSecondo una tesi questi gruppi di Mauri furono deportati nel territorio del Sulcis; pare per\u00f2 che questo equivoco sia dovuto all'assonanza tra i termini \"Meurreddus\" e \"Maureddus\". Il termine \"Meurreddu\" deriva non gi\u00e0 dai \"Maurusii\" (Berberi), bens\u00ec dal termine \"meurra\" (dal latino \"turdus merula\") che tradotto in italiano significa \"merlo\": il costume tradizionale maschile del Sulcis ha la particolarit\u00e0 di essere colorato interamente di nero, indossato il quale gli uomini si dicono \"vestiti a modo di merlo\" (\"bistiu a meurreddu\") cio\u00e8 vestiti di nero come nero \u00e8 il colore del merlo. La storicit\u00e0 del termine \"meurreddu\" \u00e8 attestata anche dal complesso nuragico \"Meurra\" nel comune di Giba (basso Sulcis) che nel lontano passato ha avuto grande importanza.\nI gruppi di Mauri, con le loro mogli, furono inviati sull'isola probabilmente con funzione di presidio militare. Secondo Procopio di Cesarea i Mauri, situati nei \"monti vicino a Carales\" e divenuti circa 3000, si diedero al saccheggio guadagnandosi l'appellativo di \"barbaricini\". Sono poi localizzati nei pressi di Forum Traiani (Fordongianus), dove, nonostante le opere di fortificazione, continuarono le loro scorrerie. Contro questi il pretorio del prefetto bizantino Salomone pianific\u00f2 una spedizione militare per l'inverno del 537. L'elemento germanico in et\u00e0 bizantina appare invece pienamente integrato con il sostrato locale.\nDurante la guerra gotica l'isola venne occupata e governata per un breve periodo dagli Ostrogoti per poi passare nuovamente in mano bizantina poco tempo dopo. \u00c8 probabile che l'occupazione gota durata circa un anno (dal 551 al 552) si limit\u00f2 alla sola Carales, centro politico-amministrativo della Sardegna, e forse a qualche altra citt\u00e0 litoranea.\nL'isola era presidiata da contingenti di limitanei bizantini, solo in un secondo momento formati da Sardi. Tra i militari di stanza sull'isola figuravano probabilmente anche germanici.\nPreda molto ambita e oramai abbandonata a s\u00e9 stessa da Bisanzio, a partire dall'VIII secolo la Sardegna sub\u00ec gli attacchi degli Arabi che cercarono a pi\u00f9 riprese di conquistarla. I Sardi secondo gli \"Annales Loiseliani\" si opposero a tutti i tentativi di invasione degli Aglabiti del Nordafrica e degli Omayyadi di Spagna infliggendo loro molte perdite.\nPisani e Genovesi.\nNel periodo alto giudicale dei quattro regni, l'isolamento della popolazione sarda and\u00f2 aumentando. I commerci nelle zone costiere, con l'abbandono delle citt\u00e0 portuali a causa delle scorrerie barbaresche, conobbero una fase di arresto e si afferm\u00f2 un'economia autosufficiente, alimentata dalla produzione agricola e pastorale. I pisani e genovesi, interessati ad avere basi sicure nell'Isola per i loro viaggi verso l'Oriente, effettuarono sempre pi\u00f9 ingerenze sugli stati indigeni, ma contribuirono a stimolare i commerci e i matrimoni al di fuori del parentado.\nI pisani fondarono le citt\u00e0 di \"Villa di Chiesa\" (odierna Iglesias), popolata principalmente da coloni pisani, sardi e corsi, \"Castel di Castro\" (attuale Cagliari), la quale sarebbe rimasta in maggioranza pisana fino all'arrivo degli Aragonesi nel 1324, e \"Terranova\" (Olbia). Anche Sassari e Porto Torres furono investite da flussi migratori prima pisani e poi liguri.\nLe aree della Sardegna maggiormente influenzate da Genova furono il Sassarese, la Nurra e il Logudoro dove, per volere dei Doria, vennero fondate Alghero e \"Castelgenovese\" (l'attuale Castelsardo), mentre Sassari venne dichiarata comune confederato a Genova.\nCatalani e Spagnoli.\nAnche nel periodo di presenza \"aragonese-spagnola\", durata quasi quattro secoli, ci fu un flusso migratorio verso l'Isola. Come d'altra parte nella preistoria, fu alimentato da iberici e venne ritenuto necessario per consolidare il dominio sulla Sardegna. Sicuramente queste popolazioni provenivano dal regno di Aragona (e non tanto dal regno di Castiglia), come avvenne nel 1354 per la popolazione di Alghero la quale, essendosi ribellata al re di Aragona (Pietro il Cerimonioso) ed essendo filo-genovese, venne sostituita con popolazioni provenienti dalle Baleari, dall'Aragona e dalla Catalogna.\nAnche la citt\u00e0 di Cagliari, dopo la conquista aragonese e la conseguente espulsione dei pisani residenti (giugno 1326), fu ripopolata da coloni catalani e valenzani; le antiche vie della \"C\u00e0ller\" (Cagliari) catalano-aragonese richiamavano il luogo d'origine dei nuovi popolatori: \"Carrer de Barchinona\", \"Carrer de Lleyda\", \"Carrer de Gerona\", \"Carrer de Valencia\" ecc. Per secoli ai sardi fu vietato sostare nel Castello (il quartiere dei governanti e degli aristocratici) dopo il suono del corno al tramonto, e l'infrazione commessa veniva pagata con la vita: chi non si apprestava subito alle uscite e veniva trovato ancora all'interno della rocca, veniva catturato e buttato fuori dalle alte mura, gi\u00f9 negli strapiombi.\nDurante il XVI e il XVII secolo in citt\u00e0 (capitale del Regno dal 1324), oltre a iberici e sardi, erano presenti varie comunit\u00e0 provenienti da nazioni straniere con le quali vi erano stretti rapporti di natura politica e commerciale; tra le comunit\u00e0 pi\u00f9 importanti si possono citare quella dei genovesi (la cui presenza \u00e8 testimoniata dall\"'Arciconfraternita dei Genovesi\", tutt'oggi esistente), che si occupava principalmente delle attivit\u00e0 portuali e mercantili, e la comunit\u00e0 dei siciliani che faceva capo alla chiesa di Santa Rosalia; si ha inoltre notizia della presenza di toscani, campani, marmorari lombardi, liutai tedeschi, medici e chirurghi francesi etc.. Anche agli stranieri, come ai sardi, era proibito dimorare nel Castello, per cui le loro abitazioni erano concentrate soprattutto nel quartiere della Marina.\nNel mentre, la citt\u00e0 di Sassari aveva subito un tentativo di ripopolamento analogo a quello di Alghero e Cagliari, quando il 25 agosto del 1330 parte degli abitanti, nuovamente rivoltatisi contro la corona d'Aragona, furono cacciati fuori le mura e sostituiti con elementi iberici e sardi di provata fedelt\u00e0.\nL'impronta spagnola \u00e8 ancora visibile in tutta la Sardegna, sia negli usi sia nei costumi, ma anche nella lingua e nel patrimonio ereditario dei Sardi.\nI Corsi.\nLa presenza di frequenti contatti e movimenti tra la Sardegna e la Corsica \u00e8 attestata dai ritrovamenti, in quest'ultima isola, di ossidiana proveniente dalla zona del Monte Arci. Nel III millennio a.C., la civilt\u00e0 megalitica della Cultura di Arzachena nella Gallura settentrionale si estese a tutta la Corsica del sud, per poi fondersi con la civilt\u00e0 nuragica che edific\u00f2 torri anche in Corsica.\nAncora in epoca romana \u00e8 attestata dalle fonti la presenza stabile di popolazioni autoctone definite \"corse\" nella Gallura interna. In quel periodo le popolazioni della Gallura e del Sud della Corsica rappresentavano un \"continuum\" etnico e culturale.\nUn importante e documentato flusso migratorio dalla vicina isola verso l'intera Sardegna si verific\u00f2 invece nel Medioevo gi\u00e0 nel periodo giudicale, durante il quale sono attestati i primi cognomi corsi fino all'area cagliaritana. Questo fenomeno si accentu\u00f2 continuativamente dal XIV al XVIII secolo, con l'insediamento di un notevole numero di famiglie corse (ormai indelebilmente segnate dall'influsso toscano a seguito del dominio pisano) in Gallura, nella arcipelago della Maddalena, nel Sassarese e nell'Anglona.\nIn Gallura, a seguito dello spopolamento della regione per varie epidemie e dell'abbandono delle coste per le incursioni piratesche degli Arabi, l'elemento corso divenne prevalente in gran parte del territorio, riappropriandosi dell'originale specificit\u00e0 gallurese ed evidenziandola sia negli usi che nei costumi, ma anche con una maggior diffusione della lingua gallurese.\nL'elemento corso ha lasciato inoltre ampie tracce a Sassari - abitata in maggioranza da corsi nel XVI e XVII secolo - e a Castelsardo (popolata prevalentemente da individui originari della Corsica gi\u00e0 dai primi secoli della sua storia, tanto che ancora oggi la lingua locale \u00e8 di matrice c\u00f2rsa e presenta notevolissimi punti di comunanza con il gallurese e il corso) e tracce minori (influenze lessicali e fonetiche) nelle regioni dell'Anglona e del Logudoro settentrionale.\nLiguri e Piemontesi.\nNel XVIII secolo, arrivarono altre popolazioni e precisamente sull'isola deserta di San Pietro, ripopolata da Liguri provenienti da Tabarka, un'isoletta vicino alla Crumiria, in Tunisia: questi fondarono poi Carloforte.\nPopolazioni piemontesi e ancora liguri arrivarono a Sant'Antioco, a Calasetta, a La Maddalena. Sempre in quel pediodo ci fu anche un tentativo di insediare nella Planargia di Bosa, nella localit\u00e0 di Villa San Cristoforo dei Salti di Montresta, alcuni emigrati greci provenienti dalla vicina Corsica, senza grande successo.\nPescatori liguri di Camogli si stabilirono durante il XIX secolo nella Nurra e all'Asinara, contribuendo alla nascita di Stintino.\nEpoca contemporanea.\nNella Sardegna mineraria del XIX secolo.\nNel XIX secolo, il riassetto degli impianti minerari sardi attir\u00f2 nell'isola numerosi lavoratori forestieri e diede un impulso al rinnovamento sociale, economico e culturale della Sardegna. Inizialmente, a causa della carenza di tecnici specializzati e di manodopera, questo riassetto fu organizzato da maestranze straniere. Gi\u00e0 nel 1848 un primo gruppo di operai austriaci provenienti dalla Stiria, sotto la guida dell'ingegnere ungherese Giulio Keller, aveva riattivato la miniera di Montevecchio presso Guspini, mentre la miniera di Ingurtosu fu rimessa a regime da un altro gruppo di capi-minatori tedeschi della scuola di Friburgo guidati dall'ingegnere tedesco George Bornemann.\nNel mentre presero vigore i flussi migratori di lavoratori, provenienti principalmente dal nord Italia; infatti, dalla met\u00e0 dell'Ottocento fino al decennio 1870-1880, nelle miniere sarde circa i 2/3 dei minatori e degli operai specializzati adibiti alle miniere erano di origine peninsulare: i pi\u00f9 numerosi erano i piemontesi, provenienti in maggioranza dal Canavese, e i lombardi, in particolare del Bergamasco; cospicua era inoltre la presenza dei toscani e dei romagnoli. I lavoratori continentali venivano favoriti rispetto ai sardi, in quanto i primi sarebbero stati ritenuti pi\u00f9 resistenti alla fatica, come scrisse l'ingegnere del regio corpo delle miniere Eugenio Marchese:\nLe comunit\u00e0 dei minatori \"continentali\" si stabilirono soprattutto (e in parte definitivamente) nell'Iglesiente dove nel 1882, secondo un rapporto dell'ingegnere francese Leon Gouin, risiedevano 9.780 minatori (6.229 sardi e 3.571 forestieri) su una popolazione totale di poco inferiore ai 30.000 abitanti, ma anche nel Sarrabus e nella Nurra, nel sito dell'Argentiera. Nei primi decenni del Novecento i sardi divennero la maggioranza in tutte le miniere isolane, tuttavia i minatori peninsulari formavano ancora un nucleo numeroso. La rinata attivit\u00e0 mineraria ridiede slancio anche alla citt\u00e0 di Cagliari, che attir\u00f2 molti immigrati dalla penisola e dalla Svizzera, in particolare imprenditori e commercianti.\nCampani e Siciliani.\nAlla fine del XIX secolo sorsero nuovi insediamenti, con la migrazione di pescatori campani (provenienti da Ponza e Torre del Greco) e siciliani, che si stabilirono nei centri marinari della costa sud orientale e a La Maddalena e Santa Lucia di Siniscola.\nDurante il Ventennio.\nNel ventennio fascista all'interno di un ampio programma di opere pubbliche furono inseriti dei progetti di bonifica. I piani prevedevano di bonificare ed infrastrutturare delle zone incolte e afflitte dalla malaria. A questo scopo furono create delle \"aziende coloniche\"..\nPer cui nelle bonifiche dell'oristanese e nella zona di Alghero furono insediate alcune popolazioni della Pianura Padana che nel 1928 fondarono \"Mussolinia\", in seguito rinominata Arborea e nel 1933 Fertilia.\nFu fondato anche il centro minerario di Carbonia, nel Sulcis (1938), dove vennero insediati numerosi minatori provenienti, oltre che da varie parti dell'isola, principalmente da diverse regioni d'Italia in particolare dal Veneto, Marche, Abruzzo, Basilicata e Sicilia.\nDal dopoguerra ad oggi.\nIl primo importante flusso migratorio del dopoguerra nell'isola fu quello del 1946 quando, scampati all'epurazione etnica perpetrata in Dalmazia e nell'Istria, furono sistemati un gruppo di esuli Giuliano-Dalmati. In attuazione di un programma alloggiativo dell'O\"pera Profughi\", a Fertilia, nella Nurra, trovarono sistemazione oltre 600 profughi..\nIn seguito il flusso fu in maggioranza costituito da lavoratori specializzati provenienti da varie regioni, da segnalare anche l'arrivo di famiglie italo-tunisine che si stanziarano nel comune di Castiadas.\nNegli ultimi anni sono giunti nuovi immigrati provenienti in particolare dall'Europa centro-orientale, dall'Asia e dall'Africa. Un dato rilevante \u00e8 quello relativo alle rimesse degli immigrati, cio\u00e8 il denaro che i lavoratori extracomunitari spediscono dall'Italia ai loro paesi d'origine, che nel 2009 ha visto la Sardegna, fra tutte le regioni italiane, al quarto posto per il valore delle rimesse pro-capite. La popolazione straniera il 31-12-2016 ammontava a 50.346 persone, il 3% della popolazione totale sarda; le nazionalit\u00e0 di origine principali erano:"}
{"id": "459629", "revid": "436907", "url": "https://it.wikipedia.org/wiki?curid=459629", "title": "Maxi B", "text": "Biografia.\nMaxi B ha iniziato la carriera musicale nel 2000, vincendo un concorso per giovani rapper indetto dalla rivista hip hop \"AELLE\" con il quale ha avuto modo di realizzare e pubblicare due album nello stesso anno insieme a Kaso, ovvero \"Kaso &amp; Maxi B\" e \"Preso giallo\". Cinque anni pi\u00f9 tardi il duo ha pubblicato il secondo album \"Tangram\", mentre nel 2006 il rapper ha formato i Metro Stars, realizzando gli album \"Cookies &amp; Milk\" e \"Metrotape Vol. 1\".\nNel 2008 ha intrapreso la carriera solista, firmando un contratto con l'etichetta discografica Latlantide Promotion e pubblicando l'album \"Invidia\", nel quale \u00e8 presente un duetto con Giorgio Gaber a una versione riarrangiata di \"Destra-Sinistra\". Nel 2010 l'etichetta ha ripubblicato l'album con la denominazione \"DeLuxe Invidia Gold Edition\".\nNel 2011 Maxi B ha firmato un nuovo contratto con la Tempi Duri Records di Fabri Fibra, realizzando nello stesso anno il mixtape \"Cattivo\" e il secondo album da solista \"L'ottavo giorno della settimana\".\nNel 2013 entra a far parte di Radio 3i dove conosce il suo attuale partner radiofonico Michael Casanova, con il quale forma i Blues Brothers di Radio 3i. Insieme all'ex portiere del Football Club Lugano, conquista nel 2018 un Guinness dei primati per la trasmissione radiofonica pi\u00f9 lunga al mondo (100 ore, 2 minuti e 28 secondi).\nNel 2015 \u00e8 ritornato con la Latlantide, con la quale ha pubblicato il terzo album \"Maledetto\", anticipato dal singolo \"Senza di me\" e promosso anche da altri due singoli, \"Da solo\" e \"L'amore inutile\".\nNel 2017 pubblica il singolo \"Come cambiano le cose\" con il featuring di Giorgia Pino, cantante nota per la sua partecipazione a soli 18 anni al talent show \"The Voice of Italy\"."}
{"id": "459630", "revid": "14806", "url": "https://it.wikipedia.org/wiki?curid=459630", "title": "Kaso", "text": ""}
{"id": "459632", "revid": "16066", "url": "https://it.wikipedia.org/wiki?curid=459632", "title": "Twin spark", "text": ""}
{"id": "459633", "revid": "767487", "url": "https://it.wikipedia.org/wiki?curid=459633", "title": "Andranik Margaryan", "text": "Membro del Partito Repubblicano d'Armenia, di ispirazione conservatrice, dal 12 maggio 2000 fino al giorno della sua morte fu il Primo Ministro dell'Armenia.\nMor\u00ec prematuramente a causa di un presunto infarto probabilmente sollecitato da una dose di veleno, lo stesso che sarebbe costato la vita al cantante Aram Asatryan."}
{"id": "459638", "revid": "2208340", "url": "https://it.wikipedia.org/wiki?curid=459638", "title": "Miko", "text": "Il termine indica le giovani donne che lavorano presso i templi shintoisti.\nTradizione.\nLa tradizione delle miko risale alle antiche ere del Giappone. In tempi remoti le donne che entravano in trance, dando voce alle parole del Dio, venivano chiamate miko (sacerdotesse), in maniera non dissimile alle sacerdotesse dell'Oracolo di Delfi.\nPi\u00f9 avanti, \"miko\" divent\u00f2 il termine per indicare le giovani donne al servizio di altari e templi shintoisti. Erano spesso le figlie dei kannushi, sacerdoti incaricati di prendersi cura di uno dei santuari. I ruoli della miko includevano l'esibizione in danze cerimoniali (\"miko-mai\") e l'assistere i sacerdoti in varie funzioni, soprattutto nei matrimoni. La tradizione continua, ed ancora oggi le miko possono essere trovate in parecchi santuari shintoisti. Nei tempi moderni, le miko sono soprattutto volontarie, oppure lavoratrici part-time. I loro doveri includono l'assistere alle funzioni del santuario, esibirsi in danze cerimoniali, offrire Omikuji (un genere di oracolo) e prendersi cura della vendita di tutti quegli oggetti associati al santuario stesso.\n\u00c8 piuttosto difficile dare una definizione precisa dell'equivalente occidentale alla parola giapponese \"miko\", comunque \"vergini dell'altare\", per quanto impropria, \u00e8 quella usata pi\u00f9 di frequente. Altri termini sono stati usati come succedanei, quali profetesse, medium, sacerdotesse, suore, streghe. C'\u00e8 da sottolineare che, malgrado lo shintoismo comprenda sacerdoti donna, esse non sono miko. \u00c8 anche importante notare che le miko non hanno lo stesso grado di autorit\u00e0 di un sacerdote, per quanto possano ricoprire gli incarichi di un chierico anziano se non c'\u00e8 disponibile alcun sacerdote. Le uniche eccezioni a questa norma avvenivano in antichit\u00e0, quando le profezie rivelate dalle miko erano considerate come ispirate dalla stessa voce dei Kami (le divinit\u00e0).\nTeoricamente, requisito iniziale per essere miko era quello di essere vergine, per\u00f2 storicamente vennero fatte eccezioni a questa regola, in favore di donne dotate di grande carattere. \u00c8 probabilmente vero che, quando una donna che stava servendo ad un santuario si sposava, abbandonava il suo ruolo di miko per occuparsi del marito e della nuova famiglia. \nQuesta regola \u00e8 stata pressoch\u00e9 completamente rimossa nei tempi moderni, anche se la maggior parte delle miko ancora oggi, quando si sposa, lascia il servizio al santuario o il corso di apprendimento per diventare sacerdotessa. Tuttavia, soprattutto nel caso delle miko che insegnano la danza tradizionale Kagura, non \u00e8 insolito che continuino a servire come miko dipendenti del santuario anche dopo il matrimonio.\nIl costume tradizionale, o veste, di una miko consiste di un hakama rosso, che pu\u00f2 essere sia in foggia di pantaloni che di gonna, della tunica bianca del kimono con grandi maniche, spesso orlate di rosso ed \u00e8 associato ai tipici calzari giapponesi, i tabi.\nOccasionalmente alcuni altari, come il Santuario di Tsurugaoka Hachiman a Kamakura, vestono le loro miko in altri colori. Per le miko \u00e8 anche comune portare nastri e fiocchi ai capelli, o altri ornamenti, comunque colorati di rosso o di bianco.\nNella narrativa.\nLe miko sono personaggi comuni nella letteratura giapponese, nei manga e negli anime. Spesso sono personaggi secondari o che fanno da spalla ai primari, e si riconoscono facilmente grazie al loro costume caratteristico. Mediamente, la pi\u00f9 comune descrizione di una miko \u00e8 quella di un personaggio impegnato a spazzare il suolo di un santuario con una scopa di bamb\u00f9. In alcune storie romantiche, specialmente bish\u014djo, videogiochi e visual novels, le miko sono di solito mostrate come ragazze attraenti, ma estremamente noiose o prevenute, una caratteristica spesso dovuta ad una conoscenza limitata o negativa dei ragazzi. Un grosso contrasto con lo stereotipo della suora cristiana, vista in molte storie come amichevole e riservata.\nNonostante la sua immagine mondana, i manga e gli anime generalmente dipingono la miko come un'eroina che combatte gli spiriti malvagi, demoni e fantasmi, spesso attraverso l'uso di poteri magici o sovrannaturali. In queste storie, le miko sono usualmente descritte come particolarmente abili nell'utilizzo di una o pi\u00f9 arti marziali, specialmente nell'uso di armi tradizionali giapponesi come lo yumi (arco lungo), il tant\u014d (pugnale), od una delle varie spade giapponesi quali le katana o i wakizashi. \nAlle miko sono anche quasi sempre attribuite le capacit\u00e0 di fare magie di vario tipo, specialmente ofuda e varie forme di divinazione. \nNei giochi di ruolo occidentali, sono mediamente considerate alla stessa stregua di chierici, \"streghe bianche\" o paladini. A queste miko ci si riferisce mediamente come a Betsushikime. In alcuni casi, si crede che determinate miko storiche, come Izumo no Okuni, siano state Betsushikime.\nPer quanto riguarda, invece, le \"kuro miko\" (\"miko oscure\", pi\u00f9 spesso tradotto come \"sacerdotesse oscure\"), esse sono le controparti malvagie della miko tradizionale in anime e manga. Di solito servono sacerdoti rinnegati o demoni. La kuro miko \u00e8 spesso molto sapiente nel campo della demonologia, e ha un grande controllo della magia nera. Veste di una versione oscura della divisa tradizionale (borgogna, oro o nero al posto del rosso), spesso con una maschera. Questo tipo di personaggi sono apparsi in \"Inuyasha\" e \"Asagiri no miko\"."}
{"id": "459639", "revid": "110157", "url": "https://it.wikipedia.org/wiki?curid=459639", "title": "Partito Repubblicano d'Armenia", "text": "Il Partito Repubblicano d'Armenia (in armeno: \u0540\u0561\u0575\u0561\u057d\u057f\u0561\u0576\u056b \u0540\u0561\u0576\u0580\u0561\u057a\u0565\u057f\u0561\u056f\u0561\u0576 \u053f\u0578\u0582\u057d\u0561\u056f\u0581\u0578\u0582\u0569\u0578\u0582\u0576, HHK), \u00e8 un partito politico armeno conservatore, fondato nel 1990.\nHHK si considera erede del \"Partito del Pellegrinaggio Religioso Nazionale\" e del \"Partito Nazionale Unito\". \u00c8 stato il partito dominante in Armenia dalla fine degli anni novanta fino al 2018.\nStoria.\nRuolo importante nella fondazione del partito \u00e8 stato svolto dall\"'Armata dell'Indipendenza\", formazione politico-militare che si impegn\u00f2 alla fine degli anni ottanta del XX secolo per l'indipendenza dell'Armenia dal potentato russo. Dal 1990 al 1997 leader del partito fu Ashot Navasardyan, che venne sostituito da Andranik Margaryan. \nNel 1992 HHK prese parte alla coalizione \"Alleanza Nazionale\", che aveva tra i punti qualificanti la risoluzione della questione dell'Artsakh (Nagorno Karabakh), l'oblast' ad ampia maggioranza armena gi\u00e0 appartenente al territorio della Repubblica Socialista Sovietica Azera. Nel 1995, HHK prese parte all'Unione pre-elettorale \"Repubblica\", che si sciolse poco dopo a causa delle divergenze circa la questione dell'Artsakh. Nel 1998 HHK ha visto l'adesione di alcuni esponenti dell\"'Unione dei Volontari Yerkrapah\". Nel 1999, HHK diede vita all'alleanza pre-elettorale \"Unit\u00e0\". Le elezioni del 1999 segnarono la svolta nella vita del partito. Il HHK elesse infatti 30 deputati, contro i 5 del 1995 e l'unico del 1990. La coalizione \"Unit\u00e0\" ottenne la maggioranza dei seggi e Vazgen Sargsyan del HHK divenne primo ministro. Nell'ottobre del 1999 Vazgen Sargsyan venne assassinato, HHK nomin\u00f2, allora, primo ministro Aram Sargsyan, fratello di Vazgen.\nAlle elezioni del 2003 il partito raggiunse il 23,5% dei consensi ed elesse 40 deputati (17 nel maggioritario e 23 nel proporzionale). In tal modo Andranik Margaryan, leader di HHK, \u00e8 divenuto capo del governo, con il sostegno della \"Federazione Rivoluzionaria Armena\" (nazionalisti) e \"Governo della Legge\" (centristi). \u00c8 bene precisare che, a seguito delle elezioni del 2003, nel Parlamento armeno ben 42 deputati su 134 furono eletti come indipendenti, non essendo affiliati ad alcun partito di rilievo nazionale.\nAndranik Margaryan, leader del partito e primo ministro, mor\u00ec il 25 marzo 2007, venendo sostituito in entrambe le cariche da Ser\u017e Sargsyan.\nAlle legislative del 12 maggio 2007 HHK ottenne il 33,9%, con un incremento di 10 punti percentuali, ed eleggendo ben 33 deputati in pi\u00f9. Le elezioni del 2007 videro il numero dei partiti presenti in Parlamento ridursi a 5 e la netta riduzione dei deputati indipendenti (17). \nAlle elezioni presidenziali del 19 febbraio 2008 il leader del partito e primo ministro uscente Ser\u017e Sargsyan venne eletto presidente al primo turno col 52,82% dei voti. Ser\u017e Sargsyan entr\u00f2 in carica come presidente il 9 aprile successivo cedendo la carica di primo ministro a Tigran Sargsyan. \nAlle elezioni parlamentari del 6 maggio 2012 il HHK si riconferm\u00f2 primo partito con il 43,7% dei voti e 69 seggi.\nAlle elezioni presidenziali del 18 febbraio 2013 il presidente uscente Ser\u017e Sargsysan venne rieletto col 56,67% dei voti.\nNel 2014 si verificarono proteste contro la riforma delle pensioni proposta dal primo ministro Tigran Sargsyan, che venne anche dichiarata in parte incostituzionale da un tribunale. Per questi motivi Sargsyan lasci\u00f2 la carica di primo ministro, venendo sostituito il 13 aprile da Hovik Abrahamyan. \nNel 2015 il partito si fece promotore di una progetto di riforma costituzionale mirante a trasformare il paese da repubblica semi-presidenziale in repubblica parlamentare, in particolare la riforma prevedeva l'ampliamento dei poteri esecutivi del primo ministro, che avrebbe dovuto essere proposto dalla coalizione vincitrice delle elezioni e a cui sarebbe stato attribuito il comando supremo delle forze armate, e un forte ridimensionamento dei poteri del presidente della repubblica che non sarebbe stato pi\u00f9 eletto dai cittadini ma dal parlamento per un solo mandato di sette anni (mentre precedentemente il mandato presidenziale era stato di cinque anni e un presidente poteva ottenere al massimo due mandati). Tale riforma venne approvata dai cittadini con un referendum il 6 dicembre 2015 col 63,35% dei voti e sarebbe dovuta entrare in vigore nel 2018 allo scadere del mandato presidenziale di Ser\u017e Sargsyan.\nL'8 settembre 2016 il primo ministro Abrahamyan rassegn\u00f2 le dimissioni venendo sostituito il 13 dello stesso mese da Karen Karapetyan.\nAlle elezioni parlamentari del 2 aprile 2017 il partito ottenne il miglior risultato della sua storia col 49,15% dei voti e 58 seggi su 105.\nIl 2 marzo 2018 in accordo con le nuove norme costituzionali il parlamento ha eletto presidente della repubblica Armen Sarkissian, il quale il 17 di aprile ha nominato primo ministro l'ex presidente Ser\u017e Sargsyan, provocando cos\u00ec la forte reazione dell'opposizione guidata da Nikol Pashinyan, che, sostenendo che la riforma costituzionale fosse semplicemente un mezzo per mantenere al potere Sargsyan dopo la fine del suo secondo mandato, ha dato il via a una serie di imponenti manifestazioni e scioperi, definita da Pashinyan stesso come una Rivoluzione di Velluto. Il 23 aprile, pressato dalle proteste, Sargsyan si \u00e8 dimesso da primo ministro. L'8 maggio Pashinyan \u00e8 stato nominato primo ministro e ha formato un governo di coalizione con alcuni partiti che erano stati precedentemente alleati del HHK, che per la prima volta dopo oltre venti anni si \u00e8 trovato all'opposizione. \nIl 9 dicembre 2018 alle elezioni anticipate convocate per le dimissioni del primo ministro Pashinyan il HHK ha ottenuto il peggior risultato della sua storia col 4,7% dei voti insufficiente a superare la soglia di sbarramento per entrare in parlamento.\nIdeologia.\nNel programma del partito si legge che:"}
{"id": "459641", "revid": "599013", "url": "https://it.wikipedia.org/wiki?curid=459641", "title": "Usn", "text": ""}
{"id": "459643", "revid": "81103", "url": "https://it.wikipedia.org/wiki?curid=459643", "title": "Incertae sedis", "text": "L'espressione latina incertae sedis \u00e8 usata in tassonomia per indicare l'incapacit\u00e0 di collocare esattamente un taxon (per esempio una specie o genere) all'interno di uno schema di classificazione. Si abbrevia comunemente come \"inc. sed.\"\nTaxa \"incertae sedis\" in paleontologia.\nUn utilizzo relativamente abbondante del termine viene fatto in paleontologia per forme fossili di esseri conosciuti solamente allo stato fossile le cui affinit\u00e0 filogenetiche non sono riconoscibili con soddisfacente sicurezza.\nAlcuni di questi organismi non sono ascrivibili nemmeno a grandi gruppi noti (phyla). Tra queste forme, ricordiamo: "}
{"id": "459649", "revid": "1543377", "url": "https://it.wikipedia.org/wiki?curid=459649", "title": "Federazione Rivoluzionaria Armena", "text": "La Federazione Rivoluzionaria Armena (\"Hay Heghapokhakan Dachnaktsoutioun\" o \"\u0540\u0561\u0575 \u0540\u0565\u0572\u0561\u0562\u0578\u056d\u0561\u056f\u0561\u0576 \u0534\u0561\u0577\u0576\u0561\u056f\u0581\u0578\u0582\u0569\u056b\u0582\u0576\"), conosciuta anche come Dashnak o con la sigla HHD, \u00e8 un partito politico armeno. Il partito \u00e8 attivo, oltre che in Armenia, anche in Artsakh e in Libano.\n\u00c8 stato fondato nel 1890 a Tbilisi, in Georgia, da Christapor Mikaelian, marxista, Stepan Zorian, populista, e Simon Zavarian, bakuninista che di fatto guider\u00e0 il partito. \u00c8 un partito d'ispirazione socialista ed \u00e8 membro dell'Internazionale Socialista.\nL'origine.\nIl Dashnak nacque dalla fusione di vari gruppi politici armeni presenti in Turchia ed in vari stati dell'Est europeo. Fin dalla sua fondazione il partito mantenne una struttura molto decentrata, acquisendo connotati diversi a seconda dello stato o regione in cui era presente. Nel suo primo programma, infatti, HHD, pur definendosi socialista, non propugnava n\u00e9 la costruzione di uno stato socialista, n\u00e9 la riunificazione armena con la nascita di una repubblica indipendente. Nel IV Congresso generale, svoltosi nel 1907, HHD cerc\u00f2 di conciliare le diverse sensibilit\u00e0 sorte negli armeni della \"diaspora\". HHD pur essendo, infatti, influenzato dalla corrente marxista di stampo russo, accolse anche le istanze di democrazia e libert\u00e0 individuali, che gli armeni presenti nell'Europa occidentale avevano fatto proprie. Nel corso degli anni, HHD divenne punto di riferimento per tutti coloro che volessero porre l'attenzione internazionale sulla questione armena.\nIl Dashnak si pose come il principale partito armeno durante la breve esperienza (1917-1921) della Prima Repubblica di Armenia e della Comune di Baku. Nel 1918 Hovhann\u00e8s Khatchznouni di HHD form\u00f2 il primo governo armeno, monocolore. Alle elezioni del 1919 HHD ottenne quasi il 90% dei consensi. Nel 1920, Mustafa Kemal Atat\u00fcrk batt\u00e9 l'esercito armeno e HHD sotto la pressione dei bolscevichi diede vita ad un governo di coalizione, dividendosi per\u00f2 in due tronconi. Priva del sostegno dei paesi occidentali l'Armenia fu facilmente occupata dai Sovietici nel 1921. HHD venne, cos\u00ec, bandito dalla vita politica.\nNegli anni sessanta del XX secolo HHD si and\u00f2 riorganizzando in tutti quei paesi dove erano emigrati gli armeni, prima per sfuggire al genocidio perpetrato dal governo turco, poi all'occupazione sovietica. HHD fin\u00ec, cos\u00ec, per assumere posizioni spiccatamente nazionaliste e anti-comuniste.\nDall'indipendenza armena a oggi.\nDopo l'indipendenza armena (1990), HHD divenne una delle principali forze di opposizione al \"Movimento Nazionale Panarmeno\" di Levon Ter-Petrossian, presidente armeno dal 1991 al 1998. Nel 1994 Ter-Petrossian band\u00ec HHD dal Parlamento, accusandolo di essere un'organizzazione terrorista e facendone arrestare i leader. Il bando a HHD venne tolto solo nel 1998 quando Robert Kocharian succedette a Ter-Petrossian, costretto alle dimissioni dopo l'insuccesso della sua politica sul Nagorno Karabakh.\nAlle elezioni politiche del 1999, HHD conquist\u00f2 l'8% dei voti ed elesse 8 deputati, ponendosi all'opposizione del governo formato dagli esponenti del \"Blocco Unit\u00e0\", conservatori. Alle elezioni politiche armene del 2003 HHD increment\u00f2 i propri voti, ottenendo l'11,4% dei consensi, entrando, cos\u00ec, a far parte del governo, insieme al Partito Repubblicano d'Armenia, conservatori, e a Governo della Legge, centristi.\nAlle elezioni politiche del 2007, HHD ottenne il 13,6% dei voti ed elesse 5 deputati in pi\u00f9. Alle elezioni parlamentari del 2017 i deputati conquistati in Parlamento sono stati sette grazie agli oltre centomila voti ottenuti. Ma alle nuove consultazioni dell'anno successivo il consenso si \u00e8 pi\u00f9 che dimezzato e nessun rappresentante del partito siede in Assemblea nazionale..\nLa presenza in Artsakh (Nagorno Karabakh).\nLe ultime elezioni del 2020 hanno fatto registrare una perdita di consenso del partito nella repubblica \"de facto\" anche in conseguenza del proliferare di liste minori che hanno parzialmente occupato il suo bacino elettorale. Nonostante il forte calo di consensi \u00e8 riuscito comunque a far eleggere tre deputati nell'Assemblea nazionale."}
{"id": "459650", "revid": "61618", "url": "https://it.wikipedia.org/wiki?curid=459650", "title": "Dashnak", "text": ""}
{"id": "459651", "revid": "61618", "url": "https://it.wikipedia.org/wiki?curid=459651", "title": "Tashnak", "text": ""}
{"id": "459655", "revid": "1226", "url": "https://it.wikipedia.org/wiki?curid=459655", "title": "Jan Bruegel", "text": ""}
{"id": "459656", "revid": "125286769", "url": "https://it.wikipedia.org/wiki?curid=459656", "title": "Eric Singer", "text": "Biografia.\nEric Singer esord\u00ec nel mondo della musica nel 1984 come batterista della band di supporto per la cantante Lita Ford. L'anno successivo venne assunto da Tony Iommi nei Black Sabbath per sostituire Bill Ward. Con il gruppo inglese Singer incider\u00e0 due album: \"Seventh Star\", pubblicato nel 1986, e \"The Eternal Idol\", del 1987.\nSubito dopo la pubblicazione di quest'ultimo album Singer abbandoner\u00e0 il gruppo per entrare nei Badlands, gruppo hair metal fondato da Jake E. Lee ex chitarrista di Ozzy Osbourne, nel quale sar\u00e0 presente come cantante Ray Gillen, ex compagno di gruppo di Singer nei Black Sabbath. Con i Badlands Singer incider\u00e0 un solo album nel 1989 poi abbandonare la band nell'anno seguente. Al 1989 risale inoltre la collaborazione di Eric Singer con Paul Stanley, avvenuta in occasione di un tour da solista intrapreso dal cantante e chitarrista dei Kiss.\nA partire dal 1990 Eric Singer fa parte della band di supporto del cantante Alice Cooper, con il quale ha inciso gli ultimi quattro album in studio e l'album live \"Live at the Electric Lady\" del 1991.\nLa militanza che ha conferito pi\u00f9 notoriet\u00e0 a Singer \u00e8 stata tuttavia quella nei Kiss. Singer entr\u00f2 per la prima volta nel gruppo nel 1991 in sostituzione del defunto Eric Carr. Il primo album inciso con Eric Singer si intitola \"Revenge\" (pubblicato nel 1992) e d\u00e0 una svolta al genere del gruppo, irrobustendone ulteriormente il sound. Con i Kiss Singer registrer\u00e0 anche \"Alive III\" (pubblicato 1993), \"Kiss Unplugged\" (1996) e \"\" (pubblicato nel 1997 quando Singer aveva gi\u00e0 abbandonato il gruppo). Nel 1996 Singer abbandoner\u00e0 il gruppo per favorire la ricomposizione della formazione originale.\nNel 1998, Eric \u00e8 chiamato a sostituire il compianto Cozy Powell alla batteria nel tour di \"Another World\", ultimo lavoro discografico del chitarrista dei Queen Brian May. Con Questa collaborazione, Eric realizza uno dei suoi sogni personali, continuando a collaborare con May anche in altri progetti nel corso degli anni a venire. Sempre nello stesso anno, fond\u00f2 un progetto a suo nome chiamato ESP (Eric Singer Project), dove militano il chitarrista Bruce Kulick (ex Kiss) e il cantante John Corabi, ex M\u00f6tley Cr\u00fce. Nel 2000 Peter Criss lascia la band a causa di problemi contrattuali con il gruppo favorendo quindi il ritorno di Eric Singer nei Kiss che si esibir\u00e0 sul palco assumendo il trucco ed i costumi del personaggio di Peter Criss (\"The Cat Man\"). Singer abbandoner\u00e0 il gruppo dopo poco meno di due anni, nel 2002, per favorire di nuovo il ritorno di Peter Criss, ma nel 2004 ritorna di nuovo dato che a Criss non \u00e8 stato rinnovato il contratto, restando in pianta stabile fino ad oggi.\nEric Singer vanta diverse collaborazioni con molti artisti, tra cui quelle con i 28IF del chitarrista Jeff LaBansky (gruppo che propone un rock che va dai Beatles agli Smashing Pumpkins), con Derek Sherinian, Gary Moore, Gilby Clarke, con i Drive, gruppo che propone un heavy/progressive metal sullo stile di Fates Warning e Queensr\u00ffche e vanta infine, anche la collaborazione con il cantante degli Edguy Tobias Sammet nel progetto Avantasia.\nEquipaggiamento.\nBatterie Pearl\n\"Pearl Masters Smoked acrylic\"\nPiatti Zildjian\nPercussioni LP\nHardware Pearl\nBacchette Zildjian\nTrigger DDrum\nPelli Attack"}
{"id": "459658", "revid": "16066", "url": "https://it.wikipedia.org/wiki?curid=459658", "title": "Parlamento Francese", "text": ""}
{"id": "459660", "revid": "3312660", "url": "https://it.wikipedia.org/wiki?curid=459660", "title": "Cielobuio", "text": ""}
{"id": "459662", "revid": "73843", "url": "https://it.wikipedia.org/wiki?curid=459662", "title": "Base Station Controller", "text": "In telecomunicazioni il BSC (\"Base Station Controller\") \u00e8 il network-element principale della rete cellulare GSM e rappresenta il \"cervello\" della rete stessa in quanto governa tutti gli aspetti del protocollo GSM, gestendo la comunicazione tra interfaccia radio di accesso e rete fissa cablata di trasporto.\nDescrizione.\nInterfacce con gli altri network-element.\nIl BSC di fatto fa da ponte tra il Mobile Switching Center (MSC, end-point della rete telefonica fissa rispetto alla rete GSM) e la stazione radio base o (BTS, elemento della rete cellulare che si occupa della trasmissione radio del segnale GSM). Tipicamente un BSC controlla un gruppo di BTS in un livello di gerarchia intermedio tra le BTS e l'MSC favorendo cos\u00ec una migliore gestione dell'handover e del roaming ovvero migliorando la scalabilit\u00e0 del sistema.\nI collegamenti tra BSC ed MSC/BTS sono generalmente realizzati tramite cavi dedicati, ma nello standard GSM \u00e8 prevista anche la possibilit\u00e0 di gestirli tramite ponti radio satellitari (per quanto riguarda il collegamento BSC-BTS) o su reti IP (per quanto riguarda l'MSC).\nCompiti del BSC.\nFra i vari compiti svolti dal BSC i pi\u00f9 importanti sono:"}
{"id": "459663", "revid": "16066", "url": "https://it.wikipedia.org/wiki?curid=459663", "title": "Parlamento tedesco", "text": ""}
{"id": "459667", "revid": "16066", "url": "https://it.wikipedia.org/wiki?curid=459667", "title": "Parlamento israeliano", "text": ""}
{"id": "459668", "revid": "1226", "url": "https://it.wikipedia.org/wiki?curid=459668", "title": "Pieter Brueghel", "text": ""}
{"id": "459674", "revid": "287204", "url": "https://it.wikipedia.org/wiki?curid=459674", "title": "Ekiga", "text": "Ekiga (in precedenza nota come GnomeMeeting) \u00e8 un'applicazione open source per il VoIP e la videoconferenza appositamente scritta per GNOME, un noto desktop environment. Ekiga utilizza sia il protocollo H.323 che il protocollo SIP. Supporta un gran numero di codec video, ed \u00e8 pienamente compatibile con Microsoft NetMeeting.\nEkiga fu scritto da Damien Sandras come tesi di laurea alla Universit\u00e9 catholique de Louvain. Ora \u00e8 sviluppato da un gruppo di sviluppo guidato dallo stesso Sandras."}
{"id": "459678", "revid": "1013865", "url": "https://it.wikipedia.org/wiki?curid=459678", "title": "Gujarat", "text": "Il Gujar\u00e0t (Burmese: \u1002\u1030\u1002\u103b\u102c\u101b\u102c\u1010\u103a; gujarati: \u0a97\u0ac1\u0a9c\u0ab0\u0abe\u0aa4, , IPA: ; hindi: \u0917\u0941\u091c\u0930\u093e\u0924, IPA: ) \u00e8 uno Stato federato dell'India centro-occidentale, affacciato sul Mare Arabico, Confina a nord-ovest con il Pakistan e a nord-est, est e sud-est rispettivamente con gli Stati indiani del Rajasthan, Madhya Pradesh e Maharashtra.\nCapitale dello Stato \u00e8 Gandhinagar, ma il centro pi\u00f9 grande \u00e8 Ahmedabad.\nLa lingua ufficiale \u00e8 il gujarati. Il territorio \u00e8 amministrativamente diviso in 26 distretti.\nNel gennaio del 2001 \u00e8 stato colpito da un violentissimo terremoto che ha raggiunto il grado 7,9 della scala Richter, uccidendo circa persone e ferendone .\nStoria.\nI primi insediamenti umani risalgono all'Et\u00e0 della pietra e si svilupparono lungo le valli dei fiumi Sabarmati e Mahi, nella parte orientale della regione. Il Gujarat \u00e8 una delle aree centrali della Civilt\u00e0 della valle dell'Indo e conserva importanti meemorie archeologiche appartenenti alla Valle dell'Indo, come quelli di Lothal, Dholavira e Gola Dhoro. \nNell'antica citt\u00e0 di Lothal venne costruito il primo porto di cui si ha testimonianza nella storia antica dell'India. \nLa storia antica del Gujarat \u00e8 testimoniata da forti legami commerciali con l'Antico Egitto, Bahrein, e con la civilt\u00e0 sumera, soprattutto tra l'anno 1000 a.C. e il 750 a.C. Le prime testimonianze storiche scritte risalgono all'epoca dell'Impero Maurya, che estese il suo potere sulla regione attorno al III secolo a.C.."}
{"id": "459685", "revid": "745179", "url": "https://it.wikipedia.org/wiki?curid=459685", "title": "Batista Bomb", "text": ""}
{"id": "459687", "revid": "1543377", "url": "https://it.wikipedia.org/wiki?curid=459687", "title": "Felipe Guaman Poma de Ayala", "text": "Era il figlio di Guam\u00e1n Mallqui e Juana Cori Ocllo Coya (ultima figlia del sovrano T\u00fapac Yupanqui).\nSecondo le cronache del tempo, la madre di Guam\u00e1n Poma, Curi Ocllo, convisse a lungo con Luis de \u00c1valo de Ayala, con il quale ebbe un figlio, Mart\u00edn de Ayala, che divenne sacerdote. In seguito si spos\u00f2 con Gu\u00e1man Mallqui e da questa unione nacquero Guam\u00e1n Poma ed altri figli.\nGuam\u00e1n Poma (\"waman puma\", ovvero \"aquila tigre\", in lingua quechua) de Ayala nacque probabilmente a San Crist\u00f3bal de Suntuntu (Per\u00f9) tra il 1535 e il 1550 ed era discendente di una nobile famiglia inca della regione di Hu\u00e1nuco. Crebbe in mezzo agli spagnoli: per questo si considerava un indio latino.\nGuam\u00e1n Poma fu istruito e battezzato dal suo fratellastro, il sacerdote Mart\u00edn de Ayala, che cerc\u00f2 di insegnargli le virt\u00f9 cristiane, come l'umilt\u00e0, la carit\u00e0 e la temperanza. Nei suoi scritti, Guam\u00e1n Poma lascia intravedere il gran rispetto e l'affetto che provava per lui. Per quello che si pu\u00f2 sapere, inoltre, Guam\u00e1n Poma fu un grande lettore, dedicandosi anche alla critica ed al commento dei cronisti e degli scrittori del suo tempo.\nGuam\u00e1n Poma infatti parlava come prima lingua il quechua, ma impar\u00f2 lo spagnolo sin da bambino o da adolescente e divenne pienamente bilingue. Egli descrisse s\u00e9 stesso come un \"vecchio di 80 anni\" nel suo manoscritto del 1615: da questo si pu\u00f2 dedurre che egli fosse nato intorno all'anno 1535, quando la conquista spagnola del Per\u00f9 era in pieno svolgimento. Sembra per\u00f2 che Guam\u00e1n Poma abbia usato il numero \"ottanta\" come una metafora della vecchiaia: per questo e per altri indizi presenti nel testo del manoscritto si pu\u00f2 concludere che fosse nato intorno all'anno 1550.\nLa famiglia di Guam\u00e1n Poma.\nCome punizione per la ribellione di Illa Tupac (1539-1543), gli spagnoli esiliarono a Huamanga (una provincia della regione di Ayacucho) molti \"yaros\" (ovvero esponenti alla dinastia Yarovilcas o \"Yaro-Wilca\") come la famiglia del cronista.\nIl nonno (o bisnonno) di Guam\u00e1n Poma era Guam\u00e1n Chaua, una specie di vicer\u00e9 della dinastia Yarovilcas, capitano generale del Chinchaysuyo (uno dei quattro \"suyo\" dell'Impero Inca) e braccio destro dell'imperatore T\u00fapac Yupanqui.\nPer quanto \u00e8 dato sapere, Guam\u00e1n Chaua avrebbe accompagnato il sovrano inca nella conquista del Cile e di Quito. Si sa anche che fu bruciato vivo dai compagni di Francisco Pizarro e Diego de Almagro a Cuzco.\nSuo padre era Guam\u00e1n Mallqui, mentre sua madre era una delle figlie minori del sovrano inca T\u00fapac Yupanqui, Curi Ocllo. Racconta Guam\u00e1n Poma che suo padre, durante la battaglia di Huarina (1547), salv\u00f2 la vita del capitano Luis D\u00e1valos de Ayala, nativo di Biscaglia, che per questo premi\u00f2 Guam\u00e1n Mallqui con l'onore di trasmettere il suo nome (Ayala) alla sua discendenza. Questo fatto per\u00f2 non corrisponde con le altre informazioni reperibili sul capitano D\u00e1valos de Ayala, che sarebbe stato inviato in Per\u00f9 nel 1548, l'anno successivo alla battaglia di Huarina.\nCi\u00f2 nonostante Guam\u00e1n Poma apparteneva a due importanti lignaggi: quello dei Yarovilcas di Hu\u00e1nuco e quello degli Inca di Cusco. Con queste credenziali e con la sua conoscenza dei codici dell'epoca, Felipe Guam\u00e1n Poma de Ayala pot\u00e9 fare un ritratto convincente e di facile lettura del mondo andino dei suoi tempi.\nOrigini e motivazioni della sua opera.\nSecondo alcuni documenti del XVI secolo, fra le varie attivit\u00e0 che intraprese nei suoi viaggi, lo scrittore accompagn\u00f2 come interprete quechua il sacerdote Juan de Albornoz nella campagna per la soppressione del movimento Taki Unquy (1560).\nGuam\u00e1n Poma stesso in questi documenti appare come il querelante in una serie di processi intorno al 1590 in cui egli cercava di recuperare le sue terre e i suoi titoli nobiliari nella valle di Chupas (intorno a Santa Catalina de Chupas) che egli riteneva essere di diritto della sua famiglia. Questi processi, per\u00f2, furono disastrosi per lui: non solo li perse, ma fu anche privato di tutte le sue propriet\u00e0 e il 19 dicembre del 1600 fu esiliato dalla sua citt\u00e0, Lucanas, dal \"corregidor\" (funzionario reale).\nDa allora si dedic\u00f2 per diversi anni a percorrere tutto il paese e a scrivere la sua \"Nueva Cor\u00f3nica y Buen Gobierno\", uno dei libri considerati pi\u00f9 originali della storiografia mondiale. In questa opera, di 1200 pagine e 400 disegni, che termin\u00f2 nel 1615 poco prima della sua morte, Guam\u00e1n Poma mostra la visione indigena del mondo andino e permette di ricostruire con tutti i dettagli gli aspetti della societ\u00e0 peruviana dopo la conquista dell'Impero inca, descrivendo la pessima situazione dei nativi; contemporaneamente illustra anche la storia e la genealogia degli Inca.\nIn un primo periodo Guam\u00e1n Poma si era trovato d'accordo con l'opera di civilizzazione del mondo andino, ma a partire del 1606, dopo la morte dell'arcivescovo di Lima, Toribio de Mogrovejo, la nomina di Francisco de \u00c1vila come ispettore contro l'idolatria provoc\u00f2 in Guam\u00e1n Poma un cambiamento nella sua valutazione dei fatti. Nel penultimo capitolo della relazione, intitolato \"Camina el autor\", Guam\u00e1n Poma denuncia i turpi atti di Francisco de \u00c1vila, sostenendo che la sua campagna contro l'idolatria rappresentava il metodo pi\u00f9 violento che avevano dovuto subire fino ad allora i popoli andini; la ferocia di questa politica caus\u00f2 un profondo cambiamento nella considerazione di Guam\u00e1n Poma riguardo alla conquista spagnola.\nIn mezzo ad una societ\u00e0 profondamente corrotta a causa della sua cattiva amministrazione, che spogliava dei suoi diritti i legittimi proprietari delle terre, Guam\u00e1n Poma trov\u00f2 un eroe religioso e letterario molto pi\u00f9 vicino a lui: fra' Luis Jer\u00f3nimo de Or\u00e9, un francescano creolo di Huamanga, autore dell'opera \"Symbolo Catholico Indiano\", la cui famiglia sicuramente era in contatto ravvicinato con quella di Guam\u00e1n Mallqui de Ayala. L'influenza di Luis Jer\u00f3nimo de Or\u00e9 su Guam\u00e1n Poma non fu solo letteraria (il cronista us\u00f2 molte informazioni presenti nel \"Symbolo Catholico Indiano\" nella sua opera): entrambi erano infatti devoti al frate Luis de Granada ed entrambi concepirono le loro opere come mezzi per avvicinare alla fede.\nIl manoscritto perduto di Danimarca.\nNel 1908, nella Biblioteca Reale di Copenaghen (Danimarca), fu riscoperto un antico manoscritto di 1179 pagine: la \"Nueva Cor\u00f3nica y Buen Gobierno\" di Felipe Guam\u00e1n Poma de Ayala, di cui non si avevano pi\u00f9 notizie da circa 300 anni.\nLa sua pubblicazione anastatica (realizzata dall\"'Istituto etnografico di Parigi)\" fu compiuta nel 1936 a cura del francese Paul Rivet.\nQuesta opera, di altissimo valore storico, aveva in origine un obiettivo concreto: ritrarre la realt\u00e0 andina e sollecitare la corona spagnola ad effettuare una riforma del governo coloniale per salvare le popolazioni andine dallo sfruttamento e dai maltrattamenti. La relazione, infatti, era dedicata al re Filippo III di Spagna, ma and\u00f2 smarrita durante il viaggio verso la Spagna. Oggi \u00e8 nella Biblioteca Reale di Copenaghen e si pu\u00f2 consultare \"on-line\".\nSu come sia finito in Danimarca sono state avanzate numerose ipotesi; secondo la pi\u00f9 convincente l'opera sarebbe giunta per motivi non chiari nella biblioteca del Conte Duca De Olivares. Lo storico peruviano Ra\u00fal Porras Barrenechea sostiene che successivamente parte di questo fondo bibliotecario fu venduto a Cornelius Pedersen Lerche, ambasciatore di Danimarca alla corte spagnola (1650-1655 e 1658-1662), che avrebbe inviato il documento alla corte danese.\nNei suoi scritti Guaman Poma dichiara apertamente il proprio punto di vista sugli abusi commessi dalle nuove autorit\u00e0 spagnole: accetta la loro presenza come agenti civilizzatori, ma considera ingiusto il nuovo \"status quo\", nel quale gli antichi cacicchi sono stati privati della loro autorit\u00e0 e i nuovi ricchi, fantocci degli spagnoli, governano sopra terre che non sono loro.\nDibattito sulla figura di Guam\u00e1n Poma.\nDopo il ritrovamento del testo, all'inizio del XX secolo, la figura di Guam\u00e1n Poma \u00e8 stata molto discussa: nel corso degli anni le ipotesi sulla vita del cronista sono state smentite o confermate.\nOggi si sa di certo, grazie ai dati riportati in un documento trovato nel 1991 (dossier \"Prado Tello\"), che Guam\u00e1n Poma ebbe un litigio con i \"Chachapoyas\" (abitanti dell'omonima valle) per la propriet\u00e0 di alcune terre nella valle di Chupas (nella regione di Huamanga). Alla luce di questo documento e della cosiddetta \"Compulsa de Ayacucho\" (fascicolo contenente la sentenza contro Guam\u00e1n Poma effettuata nel 1600), si conferma la disillusione che dovette soffrire Guam\u00e1n Poma rispetto al sistema giuridico peruviano.\nDocumenti Miccinelli.\nNel 1990 l'italiana Laura Laurencich Minelli aveva presentato manoscritti (i documenti Miccinelli, proprietario dei vecchi libri), in cui si afferma che Blas Valera visse anni dopo il 1597, torn\u00f2 in America dove compose il famoso \"Nuovo Cronica del buon governo\", fino ad allora attribuito al cronista indigeno Felipe Guam\u00e1n Poma de Ayala. Il mondo accademico ha respinto tali documenti come non veritieri, - Alfredo Alberdi Vallejo l'ha dimostrato nel suo lavoro sullo scrittore quechua (Berlino, 2010) - e altrettanto Rolena Adorno e Juan Carlos Estenssoro (Paris, 1997).\nCi sono molti critiche ai due documenti: la carta, le tinte, le lettere, l'uso del quechua, dello spagnolo, del latino, oltre a evidenti errori storici, sebbene le indagini materiche siano a favore dell'autenticit\u00e0 del corpus documentario."}
{"id": "459688", "revid": "1924342", "url": "https://it.wikipedia.org/wiki?curid=459688", "title": "Erotica (singolo)", "text": "Erotica \u00e8 un singolo della cantante statunitense Madonna, pubblicato il 13 ottobre 1992 come primo estratto dal suo quinto album \"Erotica\".\nDescrizione.\nIn linea con il tema del libro fotografico \"Sex\", \"Erotica\" presenta un testo spinto ed audace: nella canzone Madonna interpreta una sorta di alter-ego di nome \"Dita\", un omaggio all'attrice tedesca Dita Parlo, e si rivolge ad un immaginario interlocutore presentandosi come \"Mistress Sadomaso\" (\"signora sadomaso\") che si prefigge di insegnare le arti del piacere erotico anche attraverso il sentimento del dolore fisico, concepito come anomala fonte di piacere sessuale.\nIl brano \"Erotica\" viene prodotto e registrato tra il 1991 e il 1992: inizialmente la canzone si intitolava \"Love Hurts\" ed era frutto della collaborazione tra Madonna e Junior Vasquez. \"Love Hurts\" \u00e8 il primo demo della successiva \"Erotica\" ma, per ragioni non dichiarate, la collaborazione con Vasquez \u00e8 stata in seguito tralasciata, e la popstar decise di rivolgersi, anche per la realizzazione dell'intero disco, a Shep Pettibone e ad Andre Betts.\nViene prodotto cos\u00ec un secondo demo della canzone, intitolato \"You Thrill Me\". Risalirebbe agli inizi del 1992 la metamorfosi di \"You Thrill Me\" nell'attuale \"Erotica\", accompagnata da una decisiva evoluzione del contenuto dei versi che dipingono Madonna non pi\u00f9 come \"schiava\" del piacere e dell'attrazione amorosa, bens\u00ec come \"padrona\" e \"maestra\" dell'arte amatoria.\nIl demo \"You Thrill Me\" \u00e8 stato poi ripreso nel 2006 da Madonna che con Stuart Price lo ha riarrangiato per la sua tourn\u00e9e \"Confessions Tour\".\n\"Erotica\" \u00e8 stato inserito anche nel \"GHV2\", il secondo greatest hits della carriera di Madonna uscito nel 2001 e nella terza raccolta \"Celebration\" del 2009.\nIl singolo.\nLa pubblicazione del singolo \"Erotica\" risale all'ottobre 1992, una settimana prima dell'uscita ufficiale per l'elevato numero di richieste e procede di pari passo con la promozione del libro \"Sex\". Tuttavia \"Erotica\" \u00e8 la prima canzone di Madonna lanciata come primo singolo per un album, che non ha poi raggiunto la posizione numero 1 nelle classifiche mondiali. \"Erotica\" ottiene la terza posizione nelle classifiche di Gran Bretagna e Stati Uniti e la seconda in Giappone.\nVideo musicale.\nIl video di \"Erotica\" \u00e8 stato in parte filmato durante la realizzazione del libro fotografico \"Sex\". Ci sono scene di sesso pi\u00f9 o meno esplicito e sadismo. Per questa ragione \u00e8 stato mandato in onda solo tre volte da MTV America, e solo a notte fonda. Al video prende parte il modello Tony Ward, che per la cantante era gi\u00e0 apparso nei video di \"Cherish\" e \"Justify My Love\". In Italia, il video \u00e8 stato presentato su Italia 1, alle 22:40 del 22 ottobre 1992.\nEsecuzioni dal vivo.\n\"Erotica\" \u00e8 la canzone d'apertura del \"Girlie Show\" (1993).\nNel 2006 Madonna ha usato durante il \"Confessions Tour\" il demo \"You Thrill Me\" per proporre la canzone \"Erotica\" in una chiave totalmente nuova sia nel sound sia nella melodia, grazie all'arrangiamento del produttore Stuart Price. Questa nuova versione di \"Erotica\" \u00e8 stata pubblicata sull'album dal vivo \"The Confessions Tour\" uscito nel 2007.\nIl brano viene eseguito anche nel 2012 durante l'MDNA Tour in un medley con Candy Shop dal titolo \"Erotic Candy Shop\".\nTracce.\nSingolo Stati Uniti - versione contenuta nel libro \"Sex\" (PRO-CD-5648)\nSingolo Stati Uniti (PRO-CD-5665)\nSingolo Giappone e Australia (Erotica Remixes EP)"}
{"id": "459689", "revid": "124994631", "url": "https://it.wikipedia.org/wiki?curid=459689", "title": "Orissa", "text": "L'Orissa (toponimo maschile; in oriya \u0b13\u0b21\u0b3c\u0b3f\u0b36\u0b3e, romanizzato in \"Odisha\", in hindi \u0909\u0921\u093c\u0940\u0938\u093e, romanizzato in \"Udisa\") \u00e8 uno Stato federato dell'India orientale, con una popolazione di abitanti.\nLa capitale dello stato \u00e8 Bhubaneswar.\nLa lingua ufficiale \u00e8 l'oriya.\nGeografia fisica.\nI principali fiumi dell'Orissa sono:\nGeografia antropica.\nSuddivisioni amministrative.\nLo stato \u00e8 diviso nei seguenti distretti:"}
{"id": "459690", "revid": "13415", "url": "https://it.wikipedia.org/wiki?curid=459690", "title": "Guaman Poma", "text": ""}
{"id": "459691", "revid": "13415", "url": "https://it.wikipedia.org/wiki?curid=459691", "title": "Guaman Poma de Ayala", "text": ""}
{"id": "459693", "revid": "446353", "url": "https://it.wikipedia.org/wiki?curid=459693", "title": "Generale di brigata", "text": "Il generale di brigata \u00e8 in molte forze armate il primo grado degli ufficiali generali, solitamente corrisponde codice OF-6 (generale a una stella) o al codice NATO OF-7 (generale a due stelle), posizionato gerarchicamente tra il colonnello in basso e il generale di divisione in alto. In certi paesi si usa, invece, la denominazione di brigadier generale o semplicemente brigadiere (quest'ultimo non sempre considerato ufficiale generale) come grado subordinato al maggior generale. \nVi sono anche forze armate che non hanno questo grado, sicch\u00e9 il primo grado degli ufficiali generali \u00e8 quello di maggior generale (in questi ordinamenti, per distinguere quattro gradi di generale, si aggiunge quello di colonnello generale), mentre le forze armate messicane hanno sia il grado di brigadiere generale sia quello di generale di brigata: il primo \u00e8 quello di brigadiere generale, il secondo corrisponde al maggior generale. Il grado \u00e8 utilizzato dalle forze armate di terra e dalle forze aeree che adottano un sistema di gradi mutuato dall'esercito. Nella marina militare il grado equivalente pu\u00f2 essere contrammiraglio o commodoro, secondo il sistema adottato.\nLa brigata come unit\u00e0 militare fu introdotta dal re Gustavo II Adolfo di Svezia durante la Guerra dei trent'anni. Tale innovazione fu recepita a opera del Turenne in Francia dove nel 1667 fu creato, per il comando della nuova unit\u00e0, il grado di \"brigadier des arm\u00e9es du roi\", dal quale deriva la denominazione di brigadiere (generale) che si sarebbe diffusa nel mondo a partire dal XVIII secolo. La denominazione di generale di brigata risale, invece, all'epoca della Rivoluzione francese.\nItalia.\nIn Italia il distintivo di grado del generale di brigata, conosciuto come brigadier generale nei corpi logistici e di amministrazione, \u00e8 costituito da una \"stelletta\" e da una \"greca\" per l'Esercito e l'Arma dei Carabinieri, da una \"losanga\" e una \"greca\" per l'Aeronautica Militare. Il distintivo del corrispondente grado di contrammiraglio nella Marina Militare \u00e8 costituito da un giro di bitta e una \"greca\".\nGerarchicamente, il generale di brigata \u00e8 sottoposto al generale di divisione e superiore al colonnello. Nel 1997 i gradi degli Ufficiali Generali erano stati ridenominati da Generale di brigata, Generale di divisione e Generale di Corpo d'Armata, in Brigadier generale, Maggior generale e Tenente generale e venne inoltre istituito, per il solo Capo di Stato Maggiore della Difesa, il grado a quattro stelle di Generale.\nDal 16 dicembre 2004 per effetto della legge 2 dicembre 2004, n. 299 le denominazioni per gli Ufficiali Generali provenienti dalle \"Armi\" sono tornate le classiche \"Generale di brigata, Generale di divisione e Generale di corpo d'armata\" mentre le denominazioni di Brigadier Generale, Maggior Generale e Tenente Generale sono rimaste in vigore per gli Ufficiali Generali provenienti dai Corpi Tecnici e Logistici.\nAlcuni generali di brigata o brigadier generale indossano una seconda stella funzionale (o equivalente), con bordo rosso che rappresenta un \"incarico speciale\" o l'assunzione di un incarico di comando/staff del grado superiore.\nBrasile.\nIn Brasile, il grado di General de Brigada \u00e8 il primo grado di Ufficiali Generali nell'Esercito, sopra il grado di Coronel e sotto il grado di General de Divis\u00e3o. L'equivalente nella Marina \u00e8 Contra Almirante e nell'Aeronautica \u00e8 Brigadeiro."}
{"id": "459702", "revid": "339392", "url": "https://it.wikipedia.org/wiki?curid=459702", "title": "B\u00fcndnis Zukunft \u00d6sterreich", "text": ""}
{"id": "459705", "revid": "14806", "url": "https://it.wikipedia.org/wiki?curid=459705", "title": "Dj Sensei", "text": ""}
{"id": "459714", "revid": "976949", "url": "https://it.wikipedia.org/wiki?curid=459714", "title": "Generale di divisione", "text": "Il generale di divisione \u00e8 in certe forze armate un grado degli ufficiali generali, superiore al generale di brigata e subordinato al generale di corpo d'armata. \nDescrizione.\nIn altre forze armate si usa, invece, la denominazione di \"maggior generale\", superiore al brigadier generale e subordinato al tenente generale; in alcuni paesi, per\u00f2, il maggior generale \u00e8 il primo grado degli ufficiali generali, in altri corrisponde al tenente generale. Pertanto corrisponde al Codice NATO OF-7 (generale a due stelle) o OF-8 (generale a tre stelle).\nIl grado di maggior generale deriva da un precedente grado di \"sergente maggiore generale\" esistito durante l\"'Ancien R\u00e9gime\": comandava la fanteria e svolgeva, inoltre, funzioni simili a quello di un attuale capo di stato maggiore; era terzo nel comando sul campo dell'intero esercito, dopo il \"capitano generale\" e il \"luogotenente generale\". A partire dall'inizio del XVIII secolo la denominazione venne abbreviata in maggior generale. La denominazione di generale di divisione risale, invece, all'epoca della Rivoluzione francese.\nNel mondo.\nItalia.\nIn Italia il distintivo di grado del generale di divisione \u00e8 costituito da due \"stellette\" e da una \"greca\" per l'Esercito Italiano, l'Arma dei carabinieri e la Guardia di finanza da una \"losanga\", un \"binario\" e una \"greca\" per l'Aeronautica Militare. Quello del corrispondente grado di ammiraglio di divisione della Marina Militare o Ammiraglio Ispettore da un giro di bitta, uno \"spaghetto\" e una \"greca\". La presenza di una stelletta bordata d'oro indica invece le promozioni a titolo onorifico.\nNel 1997 i gradi degli Ufficiali Generali erano stati denominati da Generale di brigata, Generale di divisione e Generale di Corpo d'Armata, in Brigadier Generale, Maggior Generale e Tenente Generale e venne inoltre istituito, per il solo Capo di Stato Maggiore della Difesa, il grado a quattro stelle di Generale.\nDal 16 dicembre 2004 per effetto della legge 2 dicembre 2004, n. 299 le denominazioni per gli Ufficiali Generali provenienti dalle \"Armi\" sono tornate le classiche \"Generale di Brigata, Generale di Divisione e Generale di Corpo d'Armata\" mentre le denominazioni di Brigadier Generale, Maggior Generale e Tenente Generale sono rimaste in vigore per gli Ufficiali Generali provenienti dai Corpi Tecnici e Logistici.\nAlcuni generali di divisione o maggior generale indossano una terza stella funzionale (o equivalente), con bordo rosso che rappresenta un \"incarico speciale\" o l'assunzione di un incarico di comando/staff del grado superiore.\nGli ufficiali generali che adottano tali distintivi ricoprono gli incarichi di:\nBrasile.\nIn Brasile, il grado di General de Divis\u00e3o \u00e8 il secondo grado di ufficiali generali nell'Esercito, sopra il grado di General de Brigada e sotto il grado di General de Ex\u00e9rcito. L'equivalente nella Marina \u00e8 Vice Almirante e nell'Aeronautica \u00e8 Major Brigadeiro."}
{"id": "459722", "revid": "1005847", "url": "https://it.wikipedia.org/wiki?curid=459722", "title": "Alleanza per il Futuro dell'Austria", "text": "L'Alleanza per il Futuro dell'Austria (in tedesco B\u00fcndnis Zukunft \u00d6sterreich, BZ\u00d6) \u00e8 un partito politico austriaco, classificato tra i partiti populisti di destra.\nStoria.\nLa BZ\u00d6 \u00e8 stata fondata il 4 aprile 2005 da J\u00f6rg Haider e altri membri del Partito della Libert\u00e0 Austriaco (FP\u00d6), poco prima di essere espulsi dal loro partito di origine che consideravano essersi spostato troppo a destra.\nLa BZ\u00d6 si proponeva di continuare la politica \"nazional-popolare\" che aveva connotato l'FP\u00d6 sotto la guida di Haider. Tale politica venne in parte accantonata dai Liberali con l'arrivo alla guida del partito di Heinz-Christian Strache. La BZ\u00d6 aveva inizialmente faticato a radicarsi al di fuori della Carinzia, Stato del quale Haider era governatore dal 1999, e nelle elezioni federali del 2006 super\u00f2 di poco lo sbarramento del 4% dei voti, riuscendo inaspettatamente ad eleggere 7 deputati.\nNel 2008 il partito ha ottenuto un clamoroso successo alle elezioni federali anticipate: 10,7% dei voti (38,5% in Carinzia) e 21 seggi, che unito al 17,5% del rivale FP\u00d6 fa 28,2% e 55 seggi. In seguito alle elezioni si \u00e8 aperto un dibattito interno ai due partiti su di una possibile riunificazione, anche se Strache ha finora rifiutato categoricamente l'ipotesi, senza tuttavia escludere di poter collaborare al governo.\nNell'ottobre 2008 la BZ\u00d6 \u00e8 scossa dalla morte improvvisa, in un incidente stradale, del proprio leader Haider. Stefan Petzner, gi\u00e0 portavoce di Haider, viene nominato presidente temporaneo della BZ\u00d6. A seguito di indiscrezioni circa una relazione tra Haider e Petzner, quest'ultimo \u00e8 stato nominato vice presidente del partito, mentre Josef Bucher \u00e8 stato eletto presidente. Nello stesso giorno Gerhard D\u00f6rfler \u00e8 stato eletto governatore della Carinzia in sostituzione di Haider.\nNelle elezioni statali in Carinzia del marzo 2009 la BZ\u00d6 ha ottenuto il suo miglior risultato di sempre: 44,9% e 17 eletti nel \"Landtag\". In seguito a tale successo, D\u00f6rfler \u00e8 stato riconfermato governatore dello Stato.\nNelle elezioni nazionali nel 2013, la BZ\u00d6 ottiene solamente il 3,53% e nessun eletto. Di seguito, Josef Bucher, Presidente della BZ\u00d6 dal 2009, ha dato le sue dimissioni il 2 ottobre 2013 e Gerald Grosz \u00e8 stato eletto il nuovo presidente della BZ\u00d6.\nInizialmente il partito aveva candidato alle elezioni europee del 2014 Ulrike Haider-Quercia come capolista. Tuttavia questa ha successivamente ritirato la sua candidatura dopo alcune divergenze con il partito per la sua linea politica anti-europeista. Il partito ha candidato cos\u00ec come capolista indipendente l'eurodeputata Angelika Werthmann, proveniente dal gruppo ALDE.\nAlle elezioni europee del 2014 la BZ\u00d6 crolla allo 0,47%.\nIdeologia.\nL'Alleanza per il Futuro dell'Austria (la BZ\u00d6) \u00e8 un partito che al periodo della sua fondazione veniva considerata un partito populista di destra e liberista.\nIn ambito europeo, la BZ\u00d6 \u00e8 favorevole ad una maggiore integrazione comunitaria. Tuttavia, il partito ha pi\u00f9 volte sostenuto la creazione di un'Eurozona a doppia velocit\u00e0, per dare un pi\u00f9 ampio margine di manovra ai paesi nordici (Euro Forte); mentre ai paesi dell'Europa meridionale dovrebbe essere consentito di utilizzare una valuta pi\u00f9 indebolita (il cosiddetto Euro Debole). Il partito BZ\u00d6 promuove l'immigrazione comunitaria, mentre propone restrizioni nell'ambito dell'immigrazione extracomunitaria. Il partito ha inoltre sostenuto che tutti i cittadini UE residenti in Austria debbano avere gli stessi diritti di accesso al welfare dei cittadini austriaci. Queste posizioni hanno dunque contribuito a modificare in maniera profonda l'immagine del partito, che risulta perci\u00f2 molto pi\u00f9 moderato del rivale di estrema destra FP\u00d6."}
{"id": "459724", "revid": "104265", "url": "https://it.wikipedia.org/wiki?curid=459724", "title": "Generale di corpo d'armata", "text": "Generale di corpo d'armata \u00e8 il grado apicale dell'Esercito Italiano, dell'Arma dei Carabinieri e della Guardia di Finanza.\nOmologhi nel mondo.\nLa denominazione di generale di corpo d'armata oltre che in Italia \u00e8 usata anche in Francia (francese: g\u00e9n\u00e9ral de corps d'arm\u00e9e) dove non \u00e8 un grado, ma una posizione conferita ad alcuni generali di divisione\nNella maggior parte delle forze armate tra gli ufficiali generali il grado omologo \u00e8 denominato del grado Tenente generale, superiore al generale di divisione, in molti stati denominato maggior generale, e subordinato a un grado variamente denominato (generale, generale d'armata generale d'esercito. Negli Stati Uniti, nel Regno Unito e nei paesi di tradizione britannica per l'omologo grado viene usata la denominazione di tenente generale, superiore al maggior generale e subordinato al generale.\nLa denominazione Tenente generale in passato \u00e8 stata utilizzata anche in Italia dal Regio Esercito dalla proclamazione del Regno d'Italia fino agli anni venti.\nNelle forze armate di alcuni degli stati nati dalla dissoluzione della ex Jugoslavia il grado omologo al generale di corpo d'armata viene denominato in alcuni Tenente colonnello generale, in uso in Slovenia, Macedonia del Nord e Serbia altri colonnello generale, grado che nella ex Jugoslavia corrispondeva al generale di divisione, mentre l'omologo del generale di corpo d'armata nell'Armata Popolare Jugoslava era colonnello generale, grado che continua ad essere usato solo nelle forze armate della Bosnia-Erzegovina, dove costituisce il grado pi\u00f9 alto della gerarchia e che era in uso anche nel disciolto esercito della Repubblica serba di Bosnia, dove era il grado pi\u00f9 alto.\nNell'Esercito russo il tenente generale corrisponde al generale di divisione mentre il grado omologo al generale di corpo d'armata \u00e8 colonnello generale (in russo: \u0413\u0435\u043d\u0435\u0440\u0430\u043b-\u043f\u043e\u043b\u043a\u043e\u0432\u043d\u0438\u043a; trasliterato: General polkovnik), grado adottato in epoca sovietica anche nelle forze armate di alcuni paesi del Patto di Varsavia. In Cecoslovacchia il grado di generale di corpo d'armata (ceco: Sborov\u00fd gener\u00e1l; slovacco: Zborov\u00fd gener\u00e1l) \u00e8 stato introdotto nel 1948 intermedio tra i gradi esistenti di generale di divisione (ceco: Divisn\u00ed gener\u00e1l; slovacco: Div\u00edzny gener\u00e1l) e generale d'armata (ceco: Arm\u00e1dn\u00ed gener\u00e1l; slovacco: Arm\u00e1dny gener\u00e1l), grado poi sostituito a partire dal 1953 dal grado di colonnello generale (in ceco e slovacco: Gener\u00e1lplukovn\u00edk) sostituito dal grado di Tenente generale (in ceco e slovacco: Gener\u00e1lporu\u010d\u00edk) nelle forze armata di Repubblica Ceca e Slovacchia, le due unit\u00e0 statali nate in seguito allo scioglimento della Cecoslovacchia.\nIn alcuni paesi, come il Brasile e Cile, il grado generale di corpo d'armata non viene utilizzato, e il generale d'esercito \u00e8 appena sopra il generale di divisione.\nIl grado \u00e8 utilizzato dalle forze armate di terra e, nella versione tenente generale, dalle forze aeree che adottano un sistema di gradi mutuato dall'esercito, come ad esempio la US Air Force. Nell'Aeronautica Militare Italiana il grado omologo \u00e8 generale di squadra aerea, mentre nella Marina Militare \u00e8 ammiraglio di squadra.\nNelle marine militari degli stati il cui esercito che adotta come denominazione del grado quella di tenente generale il grado equivalente \u00e8 viceammiraglio, grado non pi\u00f9 utilizzato dalla Marina Militare Italiana, ma che era stato utilizzato dalla Regia Marina fino al 1926.\nNell\"Ancien R\u00e9gime\" il \"luogotenente generale\", da cui deriva l'attuale grado di tenente generale, era il secondo nel comando sul campo dell'esercito, dopo il \"capitano generale\". La denominazione di generale di corpo d'armata risale, invece, all'epoca di Napoleone Bonaparte, che fu il primo a introdurre questa unit\u00e0 militare.\nItalia.\nNell'Esercito Italiano il grado \u00e8 inferiore solo al Generale di corpo d'armata con incarichi speciali, che \u00e8 una posizione riservata al generale di corpo d'armata chiamato a ricoprire la carica di capo di stato maggiore dell'Esercito italiano o la carica di segretario generale del Ministero della difesa direttore nazionale degli armamenti, e al grado di generale, riservato esclusivamente al generale di corpo d'armata o al generale di squadra aerea chiamato a ricoprire la carica di Capo di stato maggiore della difesa. Nell'Arma dei Carabinieri il grado \u00e8 inferiore solo ai generali di corpo d'armata che ricoprono le cariche Comandante e vice comandante generale dell'Arma.\nNella Guardia di Finanza, analogamente all'Arma dei Carabinieri, il grado \u00e8 inferiore solo ai generali di corpo d'armata che ricoprono le cariche di Comandante in seconda e di Comandante generale della Guardia di finanza.\nNell'Esercito Italiano, nell'Arma dei Carabinieri e nella Guardia di Finanza, il grado immediatamente inferiore \u00e8 generale di divisione.\nNel 1997, per effetto della legge n. 25 del 18 febbraio 1997 di ristrutturazione dei vertici delle forze armate, i gradi degli ufficiali generali erano stati ridenominati da generale di brigata, generale di divisione e generale di corpo d'armata, in brigadier generale, maggior generale e tenente generale e venne inoltre istituito, per il solo capo di Stato Maggiore della Difesa, il grado a quattro stelle di \"generale\" riservato esclusivamente al generale di corpo d'armata o al generale di squadra aerea chiamato a ricoprire la carica di Capo di stato maggiore della difesa; con tale legge il Capo di Stato maggiore della difesa \u00e8 stato posto in posizione sovraordinata rispetto ai singoli capi di Stato maggiore delle forze armate, e alle dirette dipendenze del Ministro della difesa, quale responsabile dell\u2019organizzazione militare ed in particolare della pianificazione, della predisposizione e dell\u2019impiego delle forze armate nel loro complesso, mentre in precedenza il capo di stato maggiore della difesa era una sorta di \"primus inter pares\" rispetto ai capi di stato maggiore di ciascuna forza armata. Tale legge ha conferito al Capo di Stato maggiore della difesa il ruolo di guida dello strumento militare nel suo insieme, nella duplice veste di Capo di Stato maggiore in quanto tale e di Comandante in capo.\nDal 16 dicembre 2004 per effetto della legge 2 dicembre 2004 n.299 le denominazioni per gli Ufficiali Generali provenienti dalle \"Armi\" sono tornate le classiche \"generale di brigata, generale di divisione e generale di corpo d'armata\" mentre le denominazioni di brigadier generale, maggior generale e tenente generale sono rimaste in vigore per gli ufficiali generali provenienti dai corpi logistici.\nNel Regio Esercito il grado fino al 1915 era denominato Tenente generale. Nel corso della prima guerra mondiale per distinguere meglio gli incarichi di comando, gli ufficiali generali passarono da tre gradi gerarchici a otto e la denominazione del grado \u00e8 diventata Tenente generale in comando di corpo d'armata. Il grado venne denominato \"generale di corpo d'armata\" con la riforma dei gradi negli anni venti.\nGenerale di corpo d'armata con incarichi speciali.\nI capi di stato maggiore di forza armata ed altri ufficiali generali indossano una quarta stella funzionale (o equivalente), con bordo rosso. Rappresenta \"l'incarico speciale\" dell'ufficiale generale. Gli ufficiali generali che adottano tali distintivi ricoprono gli incarichi di \"generale di corpo d'armata con incarichi speciali\":\nDistintivo.\nIl distintivo di grado del generale di corpo d'armata \u00e8 costituito da tre \"stellette\" e da una \"greca\" per l'Esercito Italiano, la Guardia di Finanza e i Carabinieri, da un giro di bitta, due \"spaghetti\" ed una \"greca\" per la Marina Militare, il cui omologo \u00e8 l'ammiraglio di squadra, da una \"losanga\", due \"binari\" ed una \"greca\" per l'Aeronautica Militare, il cui omologo \u00e8 il generale di squadra aerea.\nNelle forze armate italiane la bordatura di rosso di elementi del distintivo di grado rappresenta un incarico od una funzione del grado superiore, per questo motivo i capi di stato maggiore di forza armata restano sempre \"generali di corpo d'armata\". L'uso degli elementi aggiuntivi ai distintivi di grado \u00e8 limitato al periodo di permanenza nella funzione o nella carica.\nRegio Esercito.\nIn Italia nel Regio Esercito gli ufficiali generali erano tre: maggior generale, Tenente generale e generale d'esercito, cui si aggiunse alla vigilia del primo conflitto mondiale il grado di Generale in comando d'armata, intermedio tra tenente generale e generale d'esercito. Nel corso della prima guerra mondiale per distinguere meglio gli incarichi di comando, gli ufficiali generali passarono da tre gradi gerarchici a otto e il grado di tenente generale venne suddiviso in Tenente generale in comando di divisione, Tenente generale in comando di corpo d'armata e Tenente generale in comando di armata che con la riforma dei gradi degli anni venti vennero ridenominati rispettivamente generale di divisione, \"generale di corpo d'armata\" e generale designato d'armata, rimasti in vigore fino alla fine della seconda guerra mondiale.\nFrancia.\nNell'esercito francese il generale di corpo d'armata (francese: \"g\u00e9n\u00e9ral de corps d'arm\u00e9e\") equivalente al grado di tenente generale in altri paesi \u00e8 inferiore a quello di \"g\u00e9n\u00e9ral d'arm\u00e9e\" (\"generale d'armata\"\") e superiore a quello di \"g\u00e9n\u00e9ral de division\" (\"generale di divisione\"); attualmente quello di \"g\u00e9n\u00e9ral de corps d'arm\u00e9e\"\" non \u00e8 un grado, ma una posizione o un ruolo (\"rang et appelation\" in francese) conferito ad alcuni generali di divisione. Il grado di generale di divisione infatti \u00e8 il grado effettivo pi\u00f9 elevato nell'esercito francese.\nIl distintivo di grado \u00e8 composto da quattro stelle d'argento disposte a rombo. Il grado equivalente per l'aeronautica francese \u00e8 quello di \"g\u00e9n\u00e9ral de corps d'arm\u00e9e a\u00e9rien\" (\"generale di corpo d'armata aerea\"), mentre per la marina francese \u00e8 quello di \"vice-amiral d'escadre\" (\"viceammiraglio di squadra\").\nGermania.\nNelle forze armate tedesche, nell'Esercito e nell'Aeronautica il grado corrispondente \u00e8 Generalleutnant. che nei precedenti eserciti tedeschi, dal 1871 al 1945 sia nell'esercito tedesco dell'epoca imperiale, sia nell'esercito della Repubblica di Weimar, sia nell'Esercito e nella Luftwaffe della Wehrmacht durante il Terzo Reich, il grado corrispondeva a quello di generale di divisione."}
{"id": "459725", "revid": "2093951", "url": "https://it.wikipedia.org/wiki?curid=459725", "title": "Mechitar di Sebaste", "text": "Biografia.\nNacque con il nome di Petros Manuk a Sivas (l'antica Sebaste) in Anatolia il 7 febbraio 1676 ed entr\u00f2 nel monastero di \"Surp Nshan\" (della Santa Croce), assumendo il nome di Mekhitar (ovvero \"Consolatore\"). Nel 1696, all'et\u00e0 di vent'anni, fu ordinato prete.\nFu ispirato dall'idea di creare un ordine dedicato alla pratica spirituale e alla ricostituzione spirituale del popolo Armeno; a questo scopo diede vita a Costantinopoli nel 1701 all'ordine che da allora porta il suo nome.\nDue anni dopo, insieme ai suoi confratelli, riusc\u00ec a mettersi in salvo dalle persecuzioni delle autorit\u00e0 Ottomane: l'ordine si trasfer\u00ec verso Modon nel Peloponneso (conosciuta anche come Morea), allora possedimento della Repubblica di Venezia.\nNel 1715 costru\u00ec il monastero di San Lazzaro degli Armeni a Venezia. \u00c8 ancora oggi considerato il pioniere della rinascita della letteratura armena in lingua classica in particolare per aver composto un'edizione della Bibbia nel 1735, ed aver compilato un Dizionario di armeno nel 1749.\nSi spense il 27 aprile 1749 nel monastero dell'Isola di San Lazzaro degli Armeni a Venezia e fu sepolto all'interno dell'omonima chiesa. La sua morte, sopraggiunta dopo una lunga malattia, mise in lutto, oltre che l'isola di San Lazzaro, l'intera Venezia.\n\u00c8 in corso la causa di beatificazione da parte della Chiesa cattolica - Nomina Postulatrice (2019): Valentina V. Karakhanian "}
{"id": "459727", "revid": "642594", "url": "https://it.wikipedia.org/wiki?curid=459727", "title": "Mekhitar", "text": ""}
{"id": "459729", "revid": "7336", "url": "https://it.wikipedia.org/wiki?curid=459729", "title": "Canto a cappella", "text": ""}
{"id": "459732", "revid": "1005847", "url": "https://it.wikipedia.org/wiki?curid=459732", "title": "Giovanni Simeoni", "text": "Biografia.\nSimeoni frequent\u00f2 il seminario di Palestrina, il \"Collegio Romano\" e, in seguito, studi\u00f2 teologia e diritto canonico all'Universit\u00e0 La Sapienza a Roma. I suoi studi furono finanziati dalla famiglia nobile dei Colonna, per la quale lavorava suo padre e per i cui rampolli egli stesso far\u00e0 poi da insegnante.\nGiovanni Simeoni fu ordinato presbitero nel 1839. Negli anni seguenti divenne segretario privato del Pontefice, auditore presso la nunziatura in Spagna, nonch\u00e9 auditore e poi segretario presso la Congregazione di Propaganda fide.\nIl 5 marzo 1875 papa Pio IX lo nomin\u00f2 nunzio in Spagna, elevandolo a vescovo della sede titolare di Calcedonia. Nell'attesa dell'ordinazione episcopale, intervenuta il 4 aprile 1875, il Papa lo elev\u00f2 il 15 marzo a cardinale \"in pectore\", in quanto la nomina non fu resa nota fino al successivo 17 settembre.\nNel 1876 ricevette il titolo di cardinale presbitero di San Pietro in Vincoli. Dal 1876 al 5 marzo 1878 fu cardinale segretario di Stato. Dal 1878 ricopr\u00ec diversi prestigiosi incarichi, fra i quali quello di prefetto del Palazzo apostolico e della Congregazione di \"Propaganda Fide\". Partecip\u00f2 al conclave del 1878 che elesse papa Leone XIII.\nDal 1884 al 1892 fu cardinale presidente (responsabile) del Pontificio seminario romano dei santi apostoli Pietro e Paolo per le missioni estere.\nDal 1885 al 1886 fu camerlengo del Sacro Collegio.\nGiovanni Simeoni \u2013 che era stato un grande intenditore e collezionista di opere d'arte \u2013 quando mor\u00ec lasci\u00f2 alla Santa Sede la propria raccolta. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "459736", "revid": "3313112", "url": "https://it.wikipedia.org/wiki?curid=459736", "title": "Carri armati", "text": ""}
{"id": "459739", "revid": "1226", "url": "https://it.wikipedia.org/wiki?curid=459739", "title": "Pieter Brueghel il vecchio", "text": ""}
{"id": "459742", "revid": "2110845", "url": "https://it.wikipedia.org/wiki?curid=459742", "title": "Maxime Rodinson", "text": "Figlio di un ebreo russo-polacco commerciante di tessuti morto ad Auschwitz con sua moglie, Maxime Rodinson studi\u00f2 lingue orientali e, dopo aver lavorato a Beirut presso il \"Service des Antiquit\u00e9s\", nel 1955 divenne, per volere di Marcel Cohen, docente di \"Etiopico e Sud-arabico\" (tra cui il ge'ez, la lingua liturgica dei cristiani monofisiti d'Etiopia) all'EPHE (\u00c9cole Pratique des Hautes \u00c9tudes alla Sorbona di Parigi). Diresse anche la rivista \"Moyen Orient\".\nAder\u00ec al Partito Comunista Francese nel 1937 per \"ragioni morali\". Ripens\u00f2 pi\u00f9 tardi la sua posizione dopo la svolta stalinista del Partito e fu espulso dal PCF nel 1958. Sul tema scrisse pi\u00f9 tardi un libro autocritico sulla sua militanza comunista (senza per\u00f2 rinnegare i suoi ideali socialisti) che volle chiamare \"De Pythagore \u00e0 L\u00e9nine\" (Parigi, Fayard, 1993).\nFu autore di una ricca serie di lavori di spiccata originalit\u00e0, tutti condotti sul filo del massimo rispetto per le fonti originali, interpretate alla luce della corretta metodologia del comparativismo storico. Tra essi assai nota \u00e8 la biografia del profeta dell'Islam, \"Mahomet\", in cui dispieg\u00f2 una brillante interpretazione in chiave sociologica del fenomeno islamico.\nRodinson divenne assai noto in Francia quando espresse alcune sue perplessit\u00e0 circa lo Stato di Israele, di cui contestava l\"'humus\" sionista, e ci\u00f2 a dispetto della sua origine ebraica. In particolare critic\u00f2 la politica degli insediamenti agricoli nei Territori Occupati dopo la guerra dei sei giorni.\nL'Islam da un punto di vista sociologico.\nIl lavoro di analisi dell'Islam svolto da Rodinson si basava su una combinazione delle teorie marxiste e sociologiche. Riguardo al marxismo afferm\u00f2 che lo aveva aiutato ad:\nIl suo primo libro sull'argomento riguard\u00f2 Maometto (\"Muhammad\", 1960). Questo tentativo si distingue da altri in quanto studio razionalista che cercava di spiegare le motivazioni economiche e sociali all'origine dell'Islam.\nIn \"Islam e capitalismo\" (\"Islam et capitalisme\", 1966), titolo che faceva eco alla famosa tesi di Max Weber sullo sviluppo contemporaneo in Europa di capitalismo e Protestantesimo, cerc\u00f2 di superare due pregiudizi: il primo, diffuso in Europa, secondo cui l'Islam \u00e8 un freno allo sviluppo del capitalismo; il secondo, diffuso tra i musulmani, secondo cui l'Islam \u00e8 egalitario. Pone, inoltre, grande enfasi sugli elementi sociali, vedendo l'Islam come un fattore neutrale.\nNei successivi lavori sull'Islam si occup\u00f2 soprattutto della relazione tra la dottrina ispirata da Maometto e le strutture economiche e sociali del mondo musulmano.\nMuore a Marsiglia all'et\u00e0 di 89 anni, il 23 maggio 2004"}
{"id": "459746", "revid": "92723", "url": "https://it.wikipedia.org/wiki?curid=459746", "title": "Ordine mechitarista", "text": "La Congregazione mechitarista, o mekhitarista (in latino, \"Ordo mechitaristarum, monachorum armenorum sub regula Sancti Benedicti\", in armeno \u0544\u056d\u056b\u0569\u0561\u0580\u0565\u0561\u0576), \u00e8 un ordine religioso cattolico fondato nel 1700 da Mechitar, un monaco benedettino armeno: i monaci mechitaristi pospongono al loro nome la sigla C.A.M.\nStoria.\nIl fondatore ed eponimo dell'ordine, Mechitar, nasce a Sebaste attuale Sivas, nella Piccola Armenia nel 1676. All'et\u00e0 di quindici anni entra nel convento di Surb Nshan (letteralmente Santo Segno), retto da monaci armeni di Sant'Antonio abate.\nL'attivit\u00e0 monacale di quel periodo in Armenia \u00e8 molto ripiegata sul passato e il giovane Mechitar mal sopporta questa situazione. La sua irrequietezza lo porta a frequenti spostamenti da Sebaste a Erzerum e poi a Echmiadzin. Nel 1691 l'incontro con la cristianit\u00e0 occidentale attraverso un missionario gesuita, forse Jacques Villote, che impressiona molto il giovane.\nLa chiesa armena \u00e8 divisa da Roma in quanto formalmente monofisita, sebbene questa divisione sia dettata pi\u00f9 da motivi storici che da una reale divisione su temi teologici. Questa divisione era mal sopportata da Mechitar che per tutta la sua vita cerca con tutti i mezzi di favorire il rientro nella chiesa cattolica dei credenti armeni.\nNel 1696 parte per Roma dove intende approfondire i suoi studi, ma una grave malattia lo fa rientrare in patria. Quello stesso anno viene ordinato sacerdote e per quattro anni lavora al servizio della chiesa locale. Nel 1700 va a Costantinopoli e con una decina di discepoli inizia una vita comunitaria orientata alla predicazione e alla pubblicazione di scritti.\nL'8 settembre 1701 festa della Nativit\u00e0 di Maria la comunit\u00e0 si consacra al Signore con la protezione della Vergine. A causa della loro scelta entrano in conflitto con la chiesa originaria, come cristiani sono mal visti dalla maggioranza musulmana e sono costretti a spostarsi a Modone nella penisola di Morea, a quel tempo sotto controllo della Serenissima.\nNel 1705 la comunit\u00e0 presenta al papa Clemente XI la domanda d'approvazione dell'Ordine con queste parole: \nA questi tre voti (castit\u00e0, povert\u00e0 e obbedienza) Mechitar volle aggiungervi un quarto \"apostolato fino all'effusione del sangue\". La sottolineatura dei voti \u00e8 data dal fatto che nella tradizione del monachesimo armeno essi non venivano pronunciati esplicitamente. Questa non esplicita dichiarazione aveva portato ad un minor rigore dell'applicazione degli stessi nella vita monacale armena del tempo. Con il nome di Congregazione riformata dei monaci armeni di Sant'Antonio abate essa viene accettata dalla chiesa cattolica \"ad experimentum\" nel 1711.\nUn'altra caratteristica peculiare dell'ordine \u00e8 l'obbligo, per i suoi membri, di essere armeni almeno da parte di uno dei genitori. La richiesta viene accolta come detto, ma Roma pretende l'adesione della Congregazione a una regola accettata dalla chiesa cattolica, le opzioni sono tra la regola di San Basilio o di San Benedetto (la regola di Sant'Antonio abate non aveva una base scritta) e Mechitar sceglie la regola di San Benedetto che \u00e8 pi\u00f9 affine al suo modo di intendere il monachesimo.\nLa permanenza di Mechitar nella penisola, gli permette di conoscere importanti uomini politici veneziani come: il futuro doge, allora ammiraglio, Alvise Sebastiano Mocenigo ed Angelo Emo che \u00e8 governatore di Morea.\nI venti di guerra che incombono sulla penisola fanno migrare l'Ordine a Venezia nel 1715. Temporaneamente vengono accolti presso la chiesa di San Martino, in attesa di una sistemazione definitiva che avverr\u00e0 nel 1717 con l'assegnazione, da parte della serenissima, dell'isola di San Lazzaro, dove ha la sua sede tuttora.\nMechitar muore il 27 aprile del 1749, lasciando una solida realt\u00e0 religiosa nelle mani del suo giovane successore Stephanos Melkonian, che la conduce fino al 1800.\nSeguendo l'esempio del fondatore, i monaci continuano il lavoro di riscoperta, di studio, di traduzione e di stampa di antichi scritti armeni e della traduzione in armeno di importanti opere sia classiche che della cristianit\u00e0. Il lavoro di approfondimento e di studio di questa antica lingua ha permesso di riscoprire e far conoscere una ricca e importante letteratura.\nLa comunit\u00e0, per\u00f2, \u00e8 scossa da tensioni che sfociano nel 1772 in una scissione. Un gruppo di monaci rimane a Venezia, mentre un altro abbandona San Lazzaro per dirigersi da prima a Trieste, dove vengono ben accolti dall'impero austriaco, in seguito si spostano definitivamente a Vienna ove svolgono tuttora la loro attivit\u00e0.\nI due rami mechitaristi, chiamati \"Congregazione mechitarista di Venezia\" e \"Congregazione mechitarista di Vienna\", svolgono attivit\u00e0 simili, ma si pu\u00f2 dire che il ramo viennese \u00e8 meno attento alle posizioni teologiche-canoniche della Curia romana rispetto a quello veneziano. L'Ordine, coerentemente con i suoi principi, ha dato un importantissimo contributo allo sviluppo culturale del popolo armeno.\nNel 2000 i due rami si sono ricongiunti, riportando l'Ordine all'originaria unit\u00e0 e, alla fine del 2015, l'ordine contava 11 monasteri e 28 religiosi, 24 dei quali sacerdoti."}
{"id": "459767", "revid": "256896", "url": "https://it.wikipedia.org/wiki?curid=459767", "title": "Ordine Mekhitarista", "text": ""}
{"id": "459785", "revid": "642594", "url": "https://it.wikipedia.org/wiki?curid=459785", "title": "Mekhitar di Sebaste", "text": ""}
{"id": "459789", "revid": "287204", "url": "https://it.wikipedia.org/wiki?curid=459789", "title": "Aet", "text": ""}
{"id": "459808", "revid": "697352", "url": "https://it.wikipedia.org/wiki?curid=459808", "title": "Alesaggio", "text": "Con il termine alesaggio si indica il diametro della sezione interna del cilindro. L'area di tale sezione, sviluppata per la corsa (ricavabile come differenza tra punto morto superiore PMS e punto morto inferiore PMI), determina la cilindrata unitaria in un motore, espressa in centimetri cubi.\nMisure/rapporti.\nIn base al rapporto che vi \u00e8 tra l'alesaggio e la corsa i vari tipi di motore prendono la denominazione di motore \"quadro\" nel caso di misure uguali, motore \"superquadro\" o a \"corsa corta\" se la corsa \u00e8 inferiore all'alesaggio e motore \"sottoquadro\" o a \"corsa lunga\" nel caso opposto."}
{"id": "459815", "revid": "256896", "url": "https://it.wikipedia.org/wiki?curid=459815", "title": "European Association for Terminology", "text": ""}
{"id": "459822", "revid": "256896", "url": "https://it.wikipedia.org/wiki?curid=459822", "title": "EAFT", "text": ""}
{"id": "459829", "revid": "1543377", "url": "https://it.wikipedia.org/wiki?curid=459829", "title": "Capitano di corvetta", "text": "Capitano di corvetta (codice NATO: OF-3) \u00e8 un grado militare attribuito agli ufficiali superiori di molte marine militari e corrispondente a quello di maggiore nell'esercito. Il nome deriva dalla pi\u00f9 piccola nave da guerra del XVII secolo: la corvetta.\nNei paesi di tradizione, cultura e influenza britannica, il grado corrispondente \u00e8 denominato \"lieutenant commander\"; in Brasile \u00e8 detto \"capit\u00e3o de corveta\" mentre in Portogallo \u00e8 \"capit\u00e3o-tenente\" (capitano tenente); nei Paesi Bassi invece \u00e8 \"luitenant ter zee 1ste klasse\".\nItalia.\nIl grado di capitano di corvetta (C.C.) \u00e8 il primo degli ufficiali superiori della Marina Militare Italiana, corrispondente a quello di maggiore dell'Esercito e dell'Aeronautica Militare; questo grado \u00e8 superiore a quello di tenente di vascello e subalterno a quello di capitano di fregata. L'et\u00e0 minima salvo eccezioni \u00e8 di 33 anni. Il codice NATO \u00e8 OF-3.\nRegia Marina.\nNella Regia Marina il grado di capitano di corvetta, dopo essere stato soppresso nel 1861 con la proclamazione del Regno d'Italia e l'unificazione della penisola, venne istituito nel 1878 con il Regio decreto del 3 dicembre 1878, n. 4610, che riordinava il personale della Marina. Precedentemente invece, nel Regno di Sardegna, il grado di capitano di corvetta era stato istituito nel 1856 per la Marina Sarda, di cui la Regia Marina era erede, in sostituzione di quello denominato capitano in 2\u00aa di vascello.\nGrecia.\nNella Marina militare greca e nella Guardia costiera greca il grado \"Plotarchis\" (greco: \u03a0\u03bb\u03c9\u03c4\u03ac\u03c1\u03c7\u03b7\u03c2: abbreviato: Pchis) traducibile con \"Comandante\" \u00e8 equivalente al Lieutenant Commander delle marine di tradizione anglosassone e al capitano di corvetta della Marina Militare Italiana.\nPaesi Bassi.\nNella \"Koninklijke Marine\" il grado omologo \u00e8 Luitenant ter zee der 1ste klasse, omologo nelle altre Forze armate dei Paesi Bassi al grado di maggiore (lingua olandese: \"Majoor\"); nei \"Korps Mariniers\", la fanteria di marina olandese, pur facendo parte della \"Koninklijke Marine\", i gradi sono uguali a quelli delle altre forze armate e la sua denominazione \u00e8 quindi anch\u2019essa quella di \"Majoor\".\nStati Uniti d'America e Regno Unito.\nIl grado di lieutenant commander (corrispondente a quello di capitano di corvetta della Marina militare italiana come da convenzioni STANAG della NATO), \u00e8 un grado militare della Marina militare e della Guardia costiera statunitensi istituito nel 1862 e, solo successivamente, adottato anche dalla Royal Navy britannica nel 1914. Esso corrisponde a quello di \"major\" dell'Esercito americano e nel Corpo dei Marine (ossia a quello di maggiore di Esercito, Carabinieri e Aeronautica). Il grado di \"lieutenant commander\" \u00e8 superiore a quello di \"lieutenant\" (letteralmente: \u201ctenente\u201d ma equivalente nella Marina italiana a tenente di vascello, ossia \"capitano\" dell\u2019esercito) ed inferiore a quello di \"commander\" (cio\u00e8 \u201ccomandante\u201d, corrispondente invece a quello di tenente colonnello).\nUnione Sovietica e Russia.\nNella Marina Sovietica e poi in quella russa il grado corrispondente \u00e8 capitano di 3\u00ba rango.\nSpagna ed America Latina.\nNelle marine militari dei paesi di lingua spagnola il grado corrispondente \u00e8 capit\u00e1n de corbeta.\nNella Marine del Cile e del Per\u00f9, il grado \u00e8 superiore a \"teniente primero\" e inferiora a \"capit\u00e1n de fragata\""}
{"id": "459838", "revid": "132266", "url": "https://it.wikipedia.org/wiki?curid=459838", "title": "Capitano di fregata", "text": "Capitano di fregata (codice NATO: OF-4) \u00e8 un grado militare attribuito agli ufficiali superiori di molte marine militari ed \u00e8 corrispondente al grado di tenente colonnello dell'esercito e dell'aeronautica. Il nome deriva dalla tipologia intermedia di nave da guerra del XVII secolo: la fregata.\nItalia.\nIl grado di capitano di fregata (CF) nella Marina Militare Italiana corrisponde a quello di tenente colonnello dell'Esercito e dell'Aeronautica Militare. Questo grado \u00e8 superiore a quello di capitano di corvetta e subalterno a quello di capitano di vascello. Il codice NATO \u00e8 OF-4\nRegia Marina.\nNella Regia Marina il grado venne istituito nel 1878 con il Regio decreto n\u00ba 4610 del 3 dicembre 1878, che riordinava il personale della Regia Marina Militare, con cui veniva abolita la divisione in due classi del gradi di capitano di fregata, dopo che nel 1861 con la costituzione del Regno d'Italia il grado di capitano di fregata che era presente nella Marina del Regno di Sardegna era stato suddiviso in capitano di fregata di 1\u00aa classe e capitano di fregata di 2\u00aa classe.\nGrecia.\nNella Marina greca il grado di \"antiploiarco \"(greco: \u03b1\u03bd\u03c4\u03b9\u03c0\u03bb\u03bf\u03af\u03b1\u03c1\u03c7\u03bf\u03c2; \"antiploiarchos\") traducibile come vicecomandante di nave \u00e8 equiparabile al grado di capitano di fregata della Marina Militare.\nPaesi Bassi.\nNella \"Koninklijke Marine\" il grado omologo \u00e8 Kapitein-luitenant ter zee, omologo nelle altre Forze armate dei Paesi Bassi al grado di tenente colonnello (lingua olandese: \"Luitenant-kolonel\"); nei \"Korps Mariniers\", la fanteria di marina olandese, pur facendo parte della \"Koninklijke Marine\", i gradi sono uguali a quelli delle altre forze armate e la sua denominazione \u00e8 quindi anch\u2019essa quella di \"Luitenant-kolonel\".\nStati Uniti e Regno Unito.\nIl grado di commander \u00e8 presente nella gerarchia della Marina militare del Regno Unito, della Marina militare e della Guardia costiera statunitensi; come da convenzioni STANAG della NATO esso corrisponde al grado della Marina militare italiana di capitano di fregata (ovvero a quello di tenente colonnello dell'Esercito e nell'Aeronautica, \"lieutenant colonel\" dell'Esercito americano e del Corpo dei Marine). Tale grado \u00e8 superiore a quello di \"lieutenant commander\" (equivalente all\u2019italiano capitano di corvetta, ossia a \"maggiore\" di esercito e aviazione) ed inferiore a quello di \"captain\" (corrispondente a quello di colonnello).\nUn ufficiale della Marina degli Stati Uniti col grado di \"commander\" pu\u00f2 assumere il comando di una fregata, di un cacciatorpediniere, di un sottomarino, di una squadriglia aerea, di azioni a terra o pu\u00f2 far parte dell'equipaggio di un vascello al comando di un \"captain\" (col ruolo di \"primo ufficiale\", ovvero di 2i/c = \"second in command\" = secondo in comando, detto anche \"executive officer\", indicato con la sigla: XO).\nSpagna e America Latina.\nNelle marine militari dei paesi di lingua spagnola il grado corrispondente \u00e8 Capit\u00e1n de fragata.\nUnione Sovietica e Russia.\nNella Marina Sovietica e poi in quella russa il grado corrispoindente \u00e8 Capitano di 2\u00b0 rango."}
{"id": "459842", "revid": "54666", "url": "https://it.wikipedia.org/wiki?curid=459842", "title": "Capitano di vascello", "text": "Capitano di vascello \u00e8 un grado militare attribuito agli ufficiali superiori in varie marine militari, corrispondente al grado di colonnello nell'esercito. Il nome deriva dalla tipologia maggiore di nave da guerra del XVII secolo: il vascello.\nItalia.\nNella Marina Militare Italiana il grado di capitano di vascello (C.V.) corrisponde a quello di colonnello dell'Esercito, dell'Aeronautica Militare e dell'Arma dei Carabinieri. Questo grado \u00e8 superiore a quello di capitano di fregata e subalterno a quello di contrammiraglio. Il codice NATO \u00e8 OF-5.\nIncarichi generalmente affidati a ufficiali di questo grado sono il comando di un vascello o di un ufficio dello stato maggiore della Marina Militare.\nRegia Marina.\nNella Regia Marina il grado venne istituito nel 1878 con il Regio decreto n\u00ba 4610 del 3 dicembre 1878, che riordinava il personale della Regia Marina Militare, con cui veniva abolita la divisione in due classi del gradi di capitano di vascello, dopo che nel 1861 con la costituzione del Regno d'Italia il grado di capitano di vascello, che era presente nella Marina del Regno di Sardegna, era stato suddiviso in capitano di vascello di 1\u00aa classe e capitano di vascello di 2\u00aa classe.\nGrecia.\nNella Marina greca il grado di \"ploiarchos\" (greco: \u03c0\u03bb\u03bf\u03af\u03b1\u03c1\u03c7\u03bf\u03c2; abbreviato: \"pchos\"; letteralmente: \"Capitano di vascello\") omologo al grado di capitano di vascello della Marina Militare. Il grado \u00e8 superiore a quello di antiploiarcos (greco: \u03b1\u03bd\u03c4\u03b9\u03c0\u03bb\u03bf\u03af\u03b1\u03c1\u03c7\u03bf\u03c2; antiploiarchos) traducibile come Tenente capitano divascello, omologo del grado di capitano di fregata della Marina Militare Italiana. \nGermania.\nNella Deutsche Marine il grado pi\u00f9 alto grado tra gli ufficiali superiori \u00e8 quello di Kapit\u00e4n zur See (abbreviato KapzS o KZS) letteralmente \"capitano di mare\". Esso \u00e8 equivalente al colonnello (tedesco: \"Oberst\") dell'Esercito e dell'Aeronautica delle forze armate tedesche.\nIl grado \u00e8 inferiore a \"Flottillenadmiral\" e superiore a \"Fregattenkapit\u00e4n\". Il \"Kapit\u00e4n zur See\" al comando di uno stormo della Marineflieger, l'aviazione navale tedesca, ha la qualifica di Kommodore.\nIl grado \u00e8 equivalente al capitano di vascello della Marina Militare Italiana\nVolksmarine.\nNella Volksmarine, la Marina della Repubblica Democratica Tedesca il grado era inferiore a contrammiraglio e superiore a Fregattenkapit\u00e4n.\nKriegsmarine e Kaiserliche Marine.\nNella Kriegsmarine e precedentemente nella Kaiserliche Marine il grado era superiore a Fregattenkapit\u00e4n e inferiore a Kommodore\nEstonia.\nNella Eesti merev\u00e4gi il grado Merev\u00e4e kapten \u00e8 inferiore a Kommodoor e superiore a Kaptenleitnant.\nPaesi Bassi.\nNella Koninklijke Marine il grado Kapitein ter zee \u00e8 inferiore a Commandeur e superiore a Kapitein-luitenant ter zee\nPortogallo e Brasile.\nIn lingua portoghese il grado \u00e8 Capit\u00e3o de mar e guerra.\nNella Marina brasiliana il grado di Capit\u00e3o de mar e guerra (portoghese Capitano di mare e di guerra) \u00e8 inferiore a Contra-almirante e superiore a Capit\u00e3o-de-fragata.\nNella Marina portoghese il grado di Capit\u00e3o de mar e guerra \u00e8 inferiore a Comodoro e superiore a Capit\u00e3o de fragata.\nRegno Unito e Stati Uniti.\nIl grado di capitano (in inglese \"captain\") \u00e8 un grado della scala gerarchica militare della \"US Navy\" e della \"US Coast Guard\". Esso corrisponde al grado STANAG NATO OF-5; nella Marina Militare italiana l'identico livello gerarchico \u00e8 proprio del grado di capitano di vascello, ovvero a quello di colonnello nell'Esercito Italiano e nell'Aeronautica Militare italiana, \"colonel\" dell\"US Army\" e dell\"US Marine Corps\". Nella \"US Navy\" il grado di capitano \u00e8 superiore a quello di comandante (\"commander\") e subalterno a quello di retroammiraglio LH.\nNella \"Royal Navy\" il grado di capitano \u00e8 superiore a quello di comandante (\"commander\") e subalterno a quello di commodoro.\nIl grado di Capitano, omologo del Capitano di vascello della Marina Militare Italiana, si trova in tutte le marine di tradizione anglosassone.\nSpagna e America Latina.\nNelle marine militari dei paesi di lingua spagnola il grado corrispondente \u00e8 \"Capit\u00e1n de nav\u00edo\".\nUnione Sovietica e Russia.\nNella Marina Sovietica e poi in quella russa il grado corrispondente \u00e8 Capitano di 1\u00ba rango."}
{"id": "459844", "revid": "2014155", "url": "https://it.wikipedia.org/wiki?curid=459844", "title": "Elisabetta di Carinzia", "text": "Origine.\nFiglia primogenita o secondogenita del Conte del Tirolo e Gorizia e duca di Carinzia, Ottone III e di Eufemia di Slesia-Liegnitz, figlia di Enrico V di Liegnitz (discendente dai principi di Liegnitz-Glogau) e di Elisabetta dei Piasti, figlia del re di Polonia, Boleslao V e di Ilona d'Ungheria, figlia del re d'Ungheria, B\u00e9la IV.\nBiografia.\nSecondo alcune fonti Elisabetta fu la primogenita e quindi nacque prima della sorella Anna, nata nel 1300, mentre secondo altre fonti fu la secondogenita e nacque nel 1303 circa.\nElisabetta, a Catania, il 23 aprile 1322, spos\u00f2 Pietro, figlio primogenito del re di Sicilia, Federico III d'Aragona (figlio maschio terzogenito del re d'Aragona, di Valencia e conte di Barcellona e altre contee catalane, poi anche re di Sicilia, Pietro III \"il Grande\" e di Costanza di Sicilia, che era figlia del re di Sicilia Manfredi (figlio illegittimo dell'imperatore Federico II di Svevia) quindi pretendente al trono di Sicilia) e di Eleonora d'Angi\u00f2, figlia del re di Napoli, Carlo II d'Angi\u00f2 e di Maria d'Ungheria. Pietro l'anno prima (1321) era stato incoronato re di Sicilia, divenendo co-regnante del padre Federico III, per cui Elisabetta divenne regina consorte di Trinacria.Pietro alla morte del padre, nel 1337, rimase unico re di Sicilia.\nMorto il marito, nel 1342, Elisabetta, ebbe la tutela del figlio, ancora minorenne, Ludovico, assieme al cognato, Giovanni, che divenne reggente.\nNel 1348, dopo la morte, per peste del cognato Giovanni, divenne reggente per conto del figlio, ancora minorenne, e mantenne tale incarico sino alla morte. Dopo la sua morte, avvenuta a Messina, molto probabilmente nel corso del 1352, la reggenza del regno di Sicilia pass\u00f2 alla figlia, Costanza. Venne sepolta nella chiesa messinese di San Francesco.\nFigli.\nA Pietro Elisabetta diede nove figli:"}
{"id": "459848", "revid": "729795", "url": "https://it.wikipedia.org/wiki?curid=459848", "title": "Contrammiraglio", "text": "Contrammiraglio \u00e8 un grado degli ufficiali ammiragli presente nella maggior parte delle marine militari. Di solito \u00e8 il primo o il secondo grado degli ufficiali ammiragli, superiore a capitano di vascello, commodoro o ammiraglio di flottiglia e subordinato a viceammiraglio o ammiraglio di divisione.\nIl nome deriva dall'uso originario di assegnare a quest'ufficiale il comando della retroguardia, da cui appunto retroammiraglio, con un ruolo quindi contrapposto a quello dell'ammiraglio, responsabile della condotta dell'azione, e del viceammiraglio, comandante dell'avanguardia.. Con il tempo il titolo di retroammiraglio si \u00e8 trasformato in quello di contrammiraglio, terminologia adottata generalmente da tutte le marine, mentre nei paesi anglosassoni e del Commonwealth tuttora il grado corrispondente a contrammiraglio \u00e8 quello di \"commodore\". Questo grado nella US Navy \u00e8 definito \"rear admiral lower half\" che letteralmente significa \"ammiraglio di retroguardia met\u00e0 inferiore\", ovvero \"ammiraglio ad una stella\", nella US Navy chiamato \"one star admiral\".\nItalia.\nIl contrammiraglio (C.A.) \u00e8 il primo, in ordine gerarchico crescente, tra i gradi degli \"ufficiali ammiragli\" della Marina Militare Italiana corrispondente a quello di generale di brigata o brigadier generale dell'Esercito e a quello di generale di brigata aerea dell'Aeronautica Militare; questo grado \u00e8 superiore a quello di capitano di vascello e subalterno a quello di ammiraglio di divisione.\nL'insegna per paramano di questo grado \u00e8 costituita da \"un giro di bitta ed una greca\". L'insegna per spallina \u00e8, invece, costituita da \"una stelletta\" e un'ancora su spallina dorata, mentre il fregio da berretto rigido \u00e8 quello uguale a tutti gli ufficiali della Marina Militare con lo sfondo blu sotto la torre e nell'ovale dell'ancoretta. Il codice NATO \u00e8 OF-6.\nIl grado \u00e8 sempre stato presente sin dalla costituzione della Regia Marina. Dal 1861 al 1878 il distintivo di grado era costituito da \"uno spaghetto ed una greca\", nel 1878 lo spaghetto \u00e8 stato sostituito con il giro di bitta. Per gli Ufficiali del Corpo del Genio Navale il grado equivalente era \"ispettore delle costruzioni navali\", sostituito nel 1904 con il grado di maggior generale. Gradi equivalenti vennero istituiti per gli altri corpi della Regia Marina: per gli Ufficiali macchinisti nel 1897 venne istituito il grado di macchinista ispettore, sostituito nel 1904 con il grado di maggior generale macchinista, per gli Ufficiali specialisti delle armi navali nel 1918 il grado di maggior generale, per gli Ufficiali del Corpo Sanitario nel 1875 il grado di \"medico ispettore\", sostituito nel 1904 con il grado di maggior generale medico e per gli Ufficiali del Corpo di Commissariato nel 1887 venne istituito il grado di ispettore, sostituito nel 1904 con il grado di maggior generale commissario.\nIn seguito al regio decreto n\u00ba 2395 dell'11 novembre 1923, \u00abOrdinamento gerarchico dell'Amministrazione dello Stato\u00bb, che modificava i gradi degli ammiragli assieme agli altri vertici delle forze armate del Regno, il grado di contrammiraglio veniva diviso in due gradi distinti, ovvero in contrammiraglio di divisione e contrammiraglio; distintivi di grado, insegne e onori per i nuovi gradi vennero specificati con il Foglio d'ordini del 7 dicembre 1923. \nNel 1923 tali gradi, gerarchicamente equivalenti al grado di contrammiraglio vennero rispettivamente sostituiti con i gradi maggiore generale delle costruzioni navali per gli Ufficiali del Corpo del Genio Navale, di maggiore generale macchinista per gli Ufficiali macchinisti, di maggiore generale medico per gli Ufficiali medici, di maggiore generale commissario per gli Ufficiali del Corpo di Commissariato, mentre con la militarizzazione del corpo delle capitanerie di porto, che entrava a far parte della Regia Marina venne istituito il grado di maggiore generale di porto.\nTale denominazione rimase in vigore anche dopo la seconda guerra mondiale e la proclamazione della Repubblica, fino al 1973, quando i gradi di tutti i corpi della Marina Militare Italiana vennero unificati.\nPer quanto riguarda il grado di contrammiraglio di divisione, il grado equivalente negli altri corpi divennero Tenente generale delle costruzioni navali per gli Ufficiali del Corpo del Genio Navale, di tenente generale macchinista per gli Ufficiali macchinisti, di Tenente generale medico per gli Ufficiali medici, di Tenente generale commissario per gli Ufficiali del Corpo di Commissariato, mentre per il corpo delle capitanerie di porto venne istituito il grado di Tenente generale di porto.\nNel 1926 con la Legge n\u00ba 1178 dell'8 giugno 1926, \u00abOrganizzazione della Marina\u00bb, recepita con foglio d'ordini n\u00ba 168 del 23 luglio 1926, con la quale venivano riordinati i gradi degli ammiragli, il grado di contrammiraglio di divisione venne sostituito con il grado di ammiraglio di divisione, mentre per tutti gli altri corpi della Regia Marina l'equivalente al grado di ammiraglio di divisione a partire dal 1926 divenne Tenente generale e venne istituito per il Genio Navale e per il neocostituito Corpo della Armi Navali il grado apicale di generale ispettore omologo tra gli ufficiali di vascello all'ammiraglio di squadra e tale denominazione dei gradi rimase in vigore anche dopo la seconda guerra mondiale e la proclamazione della Repubblica, fino al 1973, quando, con la legge 16 aprile 1973, n. 174 i gradi di tutti i corpi della Marina Militare Italiana vennero unificati e uguali a quelli degli ufficiali del Corpo di stato maggiore della Marina Militare, con l'aggiunta dei suffissi \"(AN)\", \"(GN)\", \"(SAN)\", \"(CM)\", \"(CP)\"; e il grado di maggior generale venne ridenominato contrammiraglio, il tenente generale ridenominato ammiraglio ispettore e il generale ispettore ridenominato ammiraglio ispettore capo.\nNegli Stati Uniti e nel Regno Unito.\nIl grado di retroammiraglio (met\u00e0 inferiore) (ingl. \"rear admiral lower half\", corrispondente a quello di \"contrammiraglio\" come da convenzioni STANAG della NATO) \u00e8 un grado militare della Marina militare e della Guardia costiera statunitensi. Esso corrisponde al grado della Marina militare italiana di contrammiraglio (ovvero a quello di generale di brigata dell'Esercito e nell'Aeronautica, \"brigadier general\" dell'Esercito americano e nel Corpo dei Marine). Il grado di retroammiraglio (met\u00e0 inferiore) \u00e8 superiore a quello di capitano (\"captain\",\" \"equivalente nella Marina it. a capitano di vascello, ossia il \"colonnello\" degli eserciti) ed inferiore a quello di ammiraglio di divisione (ingl. \"rear admiral\"), corrispondente a quello di generale di divisione.\nNella Marina militare del Regno Unito il grado corrispondente \u00e8 quello di commodore.\nUnione Sovietica e Russia.\nNella Marina Imperiale russa il grado corrispondente era inizialmente quello di Scolta di notte (; traslitterato: \"\u0160autbenacht\") nome del grado che nel 1724 venne mutato con quello di contrammiraglio (; traslitterato: \"kontr-admiral\"); Dopo la fine dell'Impero nella Marina Sovietica il grado corrispondente \u00e8 stato dal 1918 al 1935 quello di Comandante di brigata navale (\u041a\u043e\u043c\u0430\u043d\u0434\u0438\u0440 \u0431\u0440\u0438\u0433\u0430\u0434\u044b \u043a\u043e\u0440\u0430\u0431\u043b\u0435\u0439; traslitterato: Komandir brigady korablej, abbreviato: Kombrikor); dal 1935 al 1940 al ruolo di Comandante di brigata navale venne assegnato il grado di Capitano di 1\u00b0 rango, che precedentemente era il grado pi\u00f9 alto degli ufficiali di vascello e che a partire dal 1940, con ll ripristino del grado di \"contrammiraglio\", torn\u00f2 ad essere riservato ai comandanti di vascello.\nGrecia.\nNella Marina Greca il grado omologo \u00e8 Yponavarchos (greco: \u03a5\u03c0\u03bf\u03bd\u03b1\u03cd\u03b1\u03c1\u03c7\u03bf\u03c2) la cui traduzione \u00e8 retroammiraglio."}
{"id": "459849", "revid": "1652635", "url": "https://it.wikipedia.org/wiki?curid=459849", "title": "Cubismo analitico", "text": "Il cubismo analitico \u00e8 comunemente indicato come la seconda fase del cubismo (con inizio nel 1909 e fine nel 1912) e vede un precursore in Paul C\u00e9zanne. L'artista, infatti, ben presto si evolve dall'impressionismo ritenendo eccessivamente superficiale la ricerca dell'istante luminoso che sta alla base della corrente artistica: il suo obiettivo diviene ben presto una ricerca pi\u00f9 profonda, che miri ad estrapolare dal reale ed a rappresentare l'essenza stessa del visibile. Tra i suoi strumenti primari, sin dall'inizio, \u00e8 possibile individuare la scomposizione geometrica e cromatica della scena, attraverso gli strumenti primari che individua nelle forme \"del cono, del cilindro e della sfera\" ed attraverso l'utilizzo del colore puro, secondo un processo definito \"analitico-induttivo\".\nSu queste basi si muove il primo grande del cubismo analitico, ovvero Pablo Picasso. Picasso rigetta l'uso di un modo ancora tradizionale che C\u00e9zanne fa del colore e sposta l'attenzione, influenzato dalla scultura africana, sulla sintesi volumetrica. Picasso \u00e8 dunque il primo artista a cercare una sintesi di piani sull'unico livello della tela, una sintesi di movimenti nell'unico istante rappresentato. Il dipinto capostipite del cubismo, \"Les demoiselles d'Avignon\" (1907), \u00e8 l'emblema di questo processo: la luce, completamente innaturale, \u00e8 passata a sottolineare semplicemente la sovrapposizione e la giustapposizione dei piani, verso un percorso di sintesi che porter\u00e0 presto al cubismo sintetico con l'arrivo di Juan Gris sulla scena pittorica.\nLa moltiplicazione del punto di vista alla base del cubismo analitico verr\u00e0 invece portata avanti con fedelt\u00e0 da autori come Georges Braque, che nel 1910 con \"La mandola\" raggiunger\u00e0 la resa di una visione binoculare sull'unica superficie della tela. \u00c8 sufficiente aggiungere la tematica del movimento a questa riflessione per portare al futurismo, con artisti quali Umberto Boccioni e Gino Severini, attenti alla rappresentazione su tela dei vari piani e delle varie \"vedute\" generate da un movimento.\nI colori tipici del cubismo analitico sono l'ocra e il grigio che vengono usati per rendere il volume."}
{"id": "459852", "revid": "14002", "url": "https://it.wikipedia.org/wiki?curid=459852", "title": "Discepolo prediletto", "text": ""}
{"id": "459853", "revid": "253269", "url": "https://it.wikipedia.org/wiki?curid=459853", "title": "Willa Holland", "text": "Biografia.\nWilla Holland nasce a Los Angeles, figlia di Keith Holland e dell'attrice Darnell Gregorio-De Palma. Ha due sorelle, una maggiore Brianna e una minore Piper: quest'ultima \u00e8 nata dal secondo matrimonio della madre con il regista e sceneggiatore Brian De Palma. Trascorre parte della sua infanzia a Chelsea, Londra, dove assiste alle riprese del film \"\". Frequenta la Kenter Canyon Elementary School, la Paul Revere Middle School e, per poco tempo, la Palisades Charter High School.\nNell'estate del 1998, all'et\u00e0 di sette anni, trascorre una giornata negli Hamptons con la sua famiglia a casa del regista Steven Spielberg, che suggerisce a sua madre di farle tentare la carriera cinematografica. Al suo ritorno a Los Angeles a settembre viene iscritta all'agenzia di moda Ford Modeling Agency, \ncominciando subito a lavorare. Il suo primo ingaggio \u00e8 con Burberry, al quale fanno seguito Guess?, Gap, Ralph Lauren, Vogue e molti altri.\nL'anno seguente, la madre la iscrive ad un'agenzia cinematografica e comincia cos\u00ec a girare diversi spot pubblicitari. Nel 2001 debutta al cinema e in televisione con piccole parti in alcuni film e serie televisive, raggiungendo una certa notoriet\u00e0 interpretando il ruolo di Kaitlin Cooper, sorella minore di Marissa, nella terza e quarta stagione della serie televisiva \"The O.C.\".\nNel dicembre 2007, Holland entra nel cast del film indipendente \"Garden Party\", nel quale interpreta l'adolescente April, il cui sogno \u00e8 diventare modella. A settembre 2008 viene annunciata la sua partecipazione alla seconda stagione della serie televisiva di The CW \"Gossip Girl\", nella quale \u00e8 Agnes, una modella sedicenne che fa amicizia con Jenny Humphrey, il personaggio di Taylor Momsen. A marzo 2010 torna in un episodio della terza stagione.\nIl 17 maggio 2010, Square Enix annuncia che doppier\u00e0 Aqua nel gioco per PlayStation Portable \"Kingdom Hearts Birth by Sleep\", commercializzato il 7 settembre in Nord America. Quello stesso anno \u00e8 nel thriller \"Legion\" e ha un cameo in \"The Last Song\". Nel 2011 \u00e8 Janice Heddon nel film \"Straw Dogs\", remake dell'omonimo del 1971.\nA febbraio 2012, Holland entra nel cast della nuova serie di The CW \"Arrow\" nel ruolo di Thea Queen, sorella di Oliver Queen/Freccia Verde."}
{"id": "459855", "revid": "729795", "url": "https://it.wikipedia.org/wiki?curid=459855", "title": "Ammiraglio di divisione", "text": "Il grado di ammiraglio di divisione \u00e8 il secondo grado degli ammiragli della Marina Militare dei ruoli degli ufficiali del corpo di stato maggiore, corrispondente a quello di generale di divisione dell'Esercito e a quello di generale di divisione aerea dell'Aeronautica Militare; questo grado \u00e8 superiore a quello di contrammiraglio e subalterno a quello di ammiraglio di squadra.\nL'insegna per paramano di questo grado \u00e8 costituita da \"un giro di bitta, uno spaghetto ed una greca\". L'insegna per spallina \u00e8, invece, costituita da \"due stellette\" su spallina dorata. Il codice NATO \u00e8 OF-7.\nNei corpi tecnici della Marina Militare Italiana il grado corrispondente \u00e8 ammiraglio ispettore.\nStoria.\nIl grado di ammiraglio di divisione venne istituito nel 1926 con la Legge n\u00ba 1178 dell'8 giugno 1926, \u00abOrganizzazione della Marina\u00bb, recepita con foglio d'ordini n\u00ba 168 del 23 luglio 1926, con la quale le denominazioni degli ammiragli divennero le seguenti: grande ammiraglio, ammiraglio d'armata, ammiraglio di squadra, ammiraglio di divisione, contrammiraglio.\nIl grado andava a sostituire quello di contrammiraglio di divisione che era stato istituito con il regio decreto n\u00ba 2395 dell'11 novembre 1923, \u00abOrdinamento gerarchico dell'Amministrazione dello Stato\u00bb, che modificava i gradi degli ammiragli assieme agli altri vertici delle forze armate del Regno e con il quale in grado di contrammiraglio veniva diviso in due gradi distinti, ovvero in contrammiraglio di divisione e contrammiraglio; distintivi di grado, insegne e onori per i nuovi gradi vennero specificati con il Foglio d'ordini del 7 dicembre 1923. Per tutti gli altri corpi della Regia Marina l'equivalente al grado di ammiraglio di divisione era Tenente generale. Tale denominazione rimase in vigore anche dopo la seconda guerra mondiale e la proclamazione della Repubblica, fino al 1973, quando i gradi di tutti i corpi della Marina Militare Italiana vennero unificati, ad eccezione proprio dei gradi di ammiraglio di divisione e di ammiraglio di squadra, la cui denominazione negli altri corpi della Marina Militare Italiana \u00e8 rispettivamente ammiraglio ispettore e ammiraglio ispettore capo.\nNel mondo.\nIl grado di ammiraglio di divisione \u00e8 usato nella Composante Maritime des forces arm\u00e9es belges dove \u00e8 inferiore al grado di viceammiraglio e superiore al grado di ammiraglio di flottiglia, mentre nella marina olandese il grado omologo \u00e8 quello di scolta di notte. \nIl grado \u00e8 presente nella Marina militare turca con la denominazione di T\u00fcmamiral.\nIn molte marine militari, come ad esempio nella marina polacca e nella Marine nationale francese il grado omologo \u00e8 viceammiraglio; in Francia accanto al grado di viceammiraglio c'\u00e8 quello di viceammiraglio di squadra, che tuttavia non \u00e8 un grado ma una prerogativa dei viceammiragli che ricoprono determinate mansioni."}
{"id": "459857", "revid": "599013", "url": "https://it.wikipedia.org/wiki?curid=459857", "title": "Evt", "text": ""}
{"id": "459859", "revid": "599013", "url": "https://it.wikipedia.org/wiki?curid=459859", "title": "Eeo", "text": ""}
{"id": "459869", "revid": "2153738", "url": "https://it.wikipedia.org/wiki?curid=459869", "title": "Ammiraglio di squadra", "text": "Il grado di ammiraglio di squadra \u00e8 tipico delle marine militari che seguono la tradizione navale francese e indica un ufficiale che \u00e8 al comando di una squadra navale. Nella maggior parte delle marine corrisponde al grado di viceammiraglio.\nMarina Militare.\nNella Marina Militare \u00e8 il grado vertice dei ruoli degli ufficiali del corpo di stato maggiore, dopo il grado di ammiraglio, previsto solamente per gli ammiragli che rivestano la carica di Capo di stato maggiore della difesa, ed \u00e8 omologo di generale di corpo d'armata dell'Esercito Italiano e di generale di squadra aerea dell'Aeronautica Militare.\nNei corpi tecnici della Marina Militare Italiana il grado corrispondente \u00e8 ammiraglio ispettore capo.\nIl grado di ammiraglio di squadra venne istituito nel 1926 con la legge n. 1178 dell'8 giugno 1926, \u00abOrganizzazione della Marina\u00bb, recepita con foglio d'ordini n. 168 del 23 luglio 1926, con la quale le denominazioni degli ammiragli divennero le seguenti: grande ammiraglio, ammiraglio d'armata, ammiraglio di squadra, ammiraglio di divisione, contrammiraglio.\nIl grado andava a sostituire quello di \"viceammiraglio di squadra\" che era stato istituito con il regio decreto n\u00ba 2395 dell'11 novembre 1923, \u00abOrdinamento gerarchico dell'Amministrazione dello Stato\u00bb, che modificava i gradi degli ammiragli assieme agli altri vertici delle forze armate del Regno e con il quale in grado di viceammiraglio veniva diviso in due gradi distinti, ovvero in Viceammiraglio d'armata e viceammiraglio di squadra; distintivi di grado, insegne e onori per i nuovi gradi vennero specificati con il Foglio d'ordini del 7 dicembre 1923.\nPer tutti gli altri corpi della Regia Marina l'equivalente al grado di ammiraglio di squadra era generale ispettore, riservato all'ufficiale in comando di tali corpi. Tale denominazione rimase in vigore anche dopo la seconda guerra mondiale e la proclamazione della Repubblica, fino al 1973, quando i gradi di tutti i corpi della Marina Militare Italiana vennero unificati, ad eccezione proprio dei gradi di ammiraglio di divisione e di ammiraglio di squadra, la cui denominazione negli altri corpi della Marina Militare Italiana \u00e8 rispettivamente ammiraglio ispettore e ammiraglio ispettore capo.\nAmmiraglio di squadra con incarichi speciali.\nGli ammiragli di squadra nominati capo di stato maggiore della Marina o segretario generale della difesa, pur non essendo prevista alcuna promozione al grado superiore, vengono posti gerarchicamente al di sopra degli altri ammiragli di squadra.\nGli ammiragli di squadra con incarichi speciali attualmente ricoprono le seguenti cariche:\nIn passato l'incarico speciale era affidato anche agli ammiragli di squadra che ricoprivano in ambito NATO le seguenti cariche:\nDistintivo.\nIl distintivo per paramano del grado \u00e8 costituito da \"un giro di bitta, due spaghetti e una greca\". Il distintivo per controspallina \u00e8, invece, costituito da \"tre stellette\" su spallina dorata. Il fregio da berretto rigido di un ammiraglio di squadra ha sfondo rosso sotto la torre a differenza di tutti gli altri ufficiali della Marina militari in cui lo sfondo sotto la torre \u00e8 blu, mentre l'ovale dell'ancoretta \u00e8 di colore blu, comunemente a tutti gli altri ufficiali.\nIl distintivo per paramano degli ammiragli di squadra con incarichi speciali \u00e8 costituito da \"un giro di bitta, tre binari e una greca\", dove parte del giro di bitta \u00e8 bordato di rosso, a significare lincarico speciale. Analogamente il distintivo per controspallina \u00e8 provvisto di \"quattro stellette\", dove una \u00e8 bordata di rosso. Il codice di equivalenza NATO \u00e8 OF-8 per ammiraglio di squadra e OF-9 per ammiraglio di squadra con incarichi speciali, mentre \u00e8 OF-10 per ammiraglio.\nRegia Marina.\nIl grado di ammiraglio di squadra venne istituito nel 1926 nella Regia Marina con Legge n\u00ba 1178 dell'8 giugno 1926, \u00abOrganizzazione della Marina\u00bb, recepita con foglio d'ordini n\u00ba 168 del 23 luglio 1926. Il grado sostituiva quello viceammiraglio di squadra.\nNel 1932 venne istituita la carica di \"ammiraglio di squadra designato d'armata\" con Legge 30 maggio 1932, recepita con foglio d'ordini n\u00ba 141 del 21 giugno 1932, con distintivo, insegna ed onori uguali a quelli degli ammiragli d'armata. I dettagli del grado vennero meglio precisati nel 1942. L'unica differenza era che l'insegna dell\"ammiraglio di squadra designato d'armata\" veniva issata sulla cima dell'albero di trinchetto, mentre quella dell\"ammiraglio d'armata\" veniva issata sulla cima dell'albero di maestra. Il grado di ammiraglio d'armata poteva essere conferito solo in caso di guerra o di mobilitazione mentre la designazione di ammiraglio di squadra designato d'armata poteva essere attribuita agli ammiragli di squadra che avessero comandato per almeno un anno una squadra navale.\nFrancia.\nIn Francia il grado massimo \u00e8 quello di viceammiraglio, che corrisponde a quello di ammiraglio di divisione; il comandante di una squadra navale \u00e8 un viceammiraglio di squadra (francese: \"Vice-amiral d'escadre\") che non \u00e8 un grado ma una prerogativa, cos\u00ec come \u00e8 una prerogativa il rango di ammiraglio conferito al capo di stato maggiore della Marine nationale, mentre \u00e8 un titolo onorifico ammiraglio di Francia, o grande ammiraglio di Francia, che \u00e8 una dignit\u00e0 di carica equivalente al titolo di maresciallo di Francia, nonostante che non vi sia alcuno che ne sia attualmente investito.\nLe funzioni conferite nella Marine nationale a un vice-amiral d'escadre sono le seguenti:\nSpagna.\nNella Armada Espa\u00f1ola il grado corrispondente \u00e8 ammiraglio (spagnolo: \"Almirante\"); similmente alla Marina Militare italiana, in Spagna, secondo le Legge 17/1999 allammiraglio che viene nominato capo di Stato maggiore della marina (spagnolo: \"Almirante Jefe del Estado Mayor de la Armada\" - AJEMA) o Capo di stato maggiore della difesa (spagnolo: Jefe del Estado Mayor de la Defensa - JEMAD) nel caso il capo di Stato maggiore della difesa provenga dai ranghi della Marina, viene assegnato il titolo di ammiraglio generale (spagnolo: \"Almirante general\") che \u00e8 a carattere temporale e non \u00e8 un vero e proprio grado, ma corrisponde ad una funzione.\nTurchia.\nNella Marina militare turca il grado corrispondente \u00e8 Koramiral."}
{"id": "459895", "revid": "2153076", "url": "https://it.wikipedia.org/wiki?curid=459895", "title": "Melody A.M.", "text": "Melody A.M. \u00e8 il primo album in studio del gruppo musicale norvegese R\u00f6yksopp, pubblicato l'8 ottobre 2001.\nLa voce in \"Poor Leno\" e \"Remind Me\" \u00e8 quella di Erlend \u00d8ye dei Kings of Convenience, mentre \"Sparks\" \u00e8 cantata dalla cantante norvegese Anneli Drecker, che in seguito collaborer\u00e0 coi R\u00f6yksopp anche nell'album \"Junior\" del 2009. Il disco \u00e8 stato pubblicato in tre versioni per i diversi mercati: una per l'Europa, una per il Nord America e una per il Giappone. Tra le prime due tracce, in alcune edizioni, vi \u00e8 un pregap in cui i due membri del gruppo parlano tra loro."}
{"id": "459907", "revid": "729019", "url": "https://it.wikipedia.org/wiki?curid=459907", "title": "Paul D. Harkins", "text": "La crescita iniziale delle truppe statunitensi in Vietnam avvenne durante il suo periodo di comando. Quando lasci\u00f2 il paese nel giugno 1964, erano presenti fra 11.200 e 16.000 soldati statunitensi in Vietnam. Il suo successore, generale William Westmoreland avrebbe richiesto e ottenuto dal presidente Lyndon Johnson un enorme incremento delle forze a disposizione, fino a raggiungere il numero di oltre 500.000 soldati in Vietnam nel 1968.\nHarkins scrisse nel 1969 un libro su George S. Patton. Ricevette un incarico come consulente tecnico nel film sul generale Patton del 1970."}
{"id": "459918", "revid": "306856", "url": "https://it.wikipedia.org/wiki?curid=459918", "title": "Prinz Eugen", "text": "Il Prinz Eugen era un incrociatore pesante della Kriegsmarine tedesca, attivo durante la seconda guerra mondiale. L'unit\u00e0 viene considerata parte della classe \"Hipper\", anche se alcuni storici la considerano, insieme alle gemelle \"Seydlitz\" e \"L\u00fctzow\", come una classe a s\u00e9 stante, o quantomeno come una sottoclasse della \"Hipper\". Le differenze tra \"Prinz Eugen\" e \"Admiral Hipper\" sono comunque minime.\nIl nome della nave era in onore al principe Eugenio di Savoia, che aveva combattuto con l'Impero Austriaco contro i turchi e i francesi. \u00c8 da notare che, contemporaneamente, nella Regia Marina Italiana operava, dedicata allo stesso personaggio, l'incrociatore leggero \"Eugenio di Savoia\" (classe \"Condottieri\", tipo classe \"Duca d'Aosta\") e, sempre dedicate allo stesso personaggio, nel corso della prima guerra mondiale avevano operato nella Imperial-Regia Marina Austro-Ungarica la nave da battaglia SMS \"Prinz Eugen\" (varata nel 1914) e nella Royal Navy la HMS \"Prince Eugene\" (varata nel 1915).\nLa vita operativa.\nVaro.\nLa realizzazione degli incrociatori pesanti della classe \"Admiral Hipper\" fu programmata nel contesto del riarmo della marina tedesca, successivo alla presa del potere, nel 1933, del Partito Nazista e al conseguente ripudio delle clausole del Trattato di Versailles che proibivano il riarmo della Germania. In particolare l'accordo navale anglo-tedesco del 1935 permetteva alla Germania di costruire 5 incrociatori pesanti, ciascuno della stazza di 10.000 tonnellate. Le navi costruite, bench\u00e9 rientrassero nel limite nominale di stazza, nella realt\u00e0 lo eccedevano.\nLa Prinz Eugen, impostata nei cantieri navali di Kiel il 23 aprile 1936, venne varata il 22 agosto 1938, alla presenza di diverse autorit\u00e0, fra le quali Adolf Hitler e il Reggente d'Ungheria Mikl\u00f3s Horthy, che, come ammiraglio, aveva comandato la SMS Prinz Eugen. Madrina del varo fu la moglie di quest'ultimo, Magda von Horty. L'unit\u00e0 entr\u00f2 in squadra solo il 1\u00ba agosto 1940, quando la Germania era gi\u00e0 in guerra da undici mesi, con al comando il capitano Helmuth Brinkmann. Si era dapprima pensato che l'incrociatore potesse prendere il nome di Wilhelm von Tegetthoff, l'ammiraglio austriaco vincitore, nella battaglia di Lissa, sulla marina italiana. Al fine per\u00f2 di evitare un'offesa all'alleato italiano, si decise alla fine di adottare il nome Prinz Eugen.\nOperazione Rhein\u00fcbung.\nLa prima azione bellica cui partecip\u00f2 fu l'operazione Rhein\u00fcbung assieme alla \"Bismarck\". La mattina del 24 maggio 1941 la squadra tedesca partecip\u00f2 alla battaglia dello Stretto di Danimarca, che vide coinvolte la \"Bismarck\" ed il \"Prinz Eugen\" contro l'incrociatore da battaglia \"Hood\" e la corazzata \"Prince of Wales\". Il \"Prinz Eugen\" apr\u00ec il fuoco alle 5.55, mettendo a segno colpi sia sull'\"Hood\" sia sulla \"Prince of Wales\". Nel corso della battaglia non venne mai colpito, quindi continu\u00f2 a scortare la \"Bismarck\" verso il porto di Brest. Tuttavia non condivise il destino della sua nave ammiraglia, essendosi separato prima dello scontro con la Forza H. Riusc\u00ec quindi ad entrare a Brest il 1\u00ba giugno 1941 e attracc\u00f2 presso le due apposite bricole all'interno della rada di Brest\nOperazione Cerberus.\nTuttavia il porto di Brest era uno degli obiettivi primari della RAF, che aveva gi\u00e0 danneggiato tanto lo \"Gneisenau\" quanto lo \"Scharnhorst\". Il 2 luglio 1941 il \"Prinz Eugen\" venne colpito da due bombe lanciate da bombardieri della RAF, riportando danni alle strutture e 60 morti fra l'equipaggio, tra cui il comandante in seconda Otto Stoos. A questo punto l'OKM decise di ritirare i tre incrociatori presenti nel porto (\"Scharnorst\", \"Gneisenau\" e \"Prinz Eugen\"), considerando che non fosse pi\u00f9 possibile effettuare operazioni contro il traffico mercantile con navi di superficie. Infatti l'unica corazzata che ancora restava alla Kriegsmarine (la \"Tirpitz\") era nel Mare del Nord e l'esperienza della \"Bismarck\" sconsigliava di trasferirla a Brest. Quindi i tre incrociatori furono trasferiti in Germania (Operazione Cerberus); il 12 febbraio 1942 le tre navi forzarono la Manica sotto la copertura della Luftwaffe e riuscirono ad arrivare al porto di Wilhelmshaven con danni trascurabili. L'operazione, un indubbio successo tattico, dato che la Manica non era stata forzata dal XVII secolo, fu in realt\u00e0 una ritirata strategica, cio\u00e8 l'ammissione della Kriegsmarine che le navi di superficie tedesche non erano pi\u00f9 in grado di controllare l'Atlantico e che tutto il peso della Battaglia dell'Atlantico da quel momento ricadeva sui soli sommergibili.\nIl \"Prinz Eugen\" fu silurato nel Mare del Nord il 23 febbraio 1942 dal sommergibile britannico \"HMS Trident\", quindi rientr\u00f2 a Kiel per riparazioni e non torn\u00f2 operativo fino al gennaio 1943. Scarsamente impiegato in azione, tra l'aprile e il settembre 1943 venne adibito a nave scuola per gli allievi ufficiali.\nOperazioni nel Baltico.\nA partire dall'agosto 1944 il \"Prinz Eugen\" fu inviato nel Mar Baltico, dove support\u00f2 la ritirata delle forze terrestri tedesche dalla Curlandia, sia con azioni di fuoco, sia proteggendo i mercantili che trasferivano le truppe terrestri ed i civili dagli attacchi dei resti della Flotta del Baltico, sia effettuando egli stesso missioni di trasporto di truppe e civili. Il 15 ottobre 1944 entr\u00f2 in collisione con l'incrociatore leggero \"Leipzig\" e fu quindi costretto a rientrare a Gotenhafen, dove fu sottoposto alle riparazioni del caso. Abbandon\u00f2 definitivamente Gotenhafen il 29 marzo 1945, con l'ultimo carico di sfollati, poco prima che le truppe sovietiche occupassero la citt\u00e0. Il 20 aprile 1945 entr\u00f2 nel porto di Copenaghen, dove rimase bloccato dalla mancanza di combustibile. Fu sorpreso alla fine della guerra (7 maggio 1945) nel porto della citt\u00e0 danese.\nUSS \"Prinz Eugen\".\nIl capitano Rienicke (ultimo comandante tedesco del \"Prinz Eugen\") alle ore 16.00 del 7 maggio 1945 ammain\u00f2 la bandiera da guerra della Kriegsmarine ed attese l'arrivo degli Alleati, i quali il 26 maggio 1945 trasferirono la nave a Wilhelmshaven. Il \"Prinz Eugen\", la nave pi\u00f9 grande della \"Kriegsmarine\" ancora in grado di tenere il mare, venne consegnato il 27 maggio ai britannici in conto riparazione dei danni di guerra. Giudicato inutile per i bisogni della Royal Navy, il \"Prinz Eugen\" venne ceduto agli Stati Uniti, che il 13 dicembre alzarono la bandiera sulla nuova nave. Il 13 gennaio 1946 il \"Prinz Eugen\" lasci\u00f2 la Germania per l'ultima volta, arrivando il 22 gennaio a Boston. Nel frattempo era stato deciso di impiegare la nave come bersaglio per prove nucleari (Operazione Crossroads), insieme a diverse altre navi, fra cui la giapponese . Fu quindi trasferita a Filadelfia per i necessari lavori di riadattamento. Al termine dei lavori, riclassificata \"IX 300 USS Prinz Eugen\", lasci\u00f2 Filadelfia il 3 maggio 1946 per raggiungere, attraverso il canale di Panama, l'oceano Pacifico, con destinazione l'atollo di Bikini.\nL'Operazione Crossroads prevedeva tre test di ordigni nucleari, indicati come Able (esplosione in aria), Baker e Charlie (esplosioni sottomarine).\nLa prima prova (Able) ebbe luogo il 1\u00ba luglio 1946; il \"Prinz Eugen\" si trovava a 1200 iarde (1100 m) dal punto dell'esplosione e la bomba, della potenza di 20 kton (20.000 t di TNT) non provoc\u00f2 che danni minimi all'incrociatore (sembra che il danno pi\u00f9 grave sia stato la totale asportazione della vernice di protezione sulla nave).\nLa seconda prova (Baker) ebbe luogo il 25 luglio, con il \"Prinz Eugen\" alla stessa distanza dal punto dell'esplosione. La potenza della bomba era uguale a quella di Able, ma l'esplosione subacquea ebbe effetti devastanti. La chiglia fu completamente deformata, rendendo la nave incapace di navigare, ma lo scafo rimase a galla. Poich\u00e9 Baker, a differenza di Able, non fu una \"esplosione nucleare autopulente\", il fallout radioattivo rese difficile la gestione del naviglio che era rimasto esposto. Pertanto la prova successiva, Charlie, fu cancellata, anche se la decisione venne giustificata con il successo di Baker.\nIl \"Prinz Eugen\", fortemente danneggiato e radioattivo, fu trasferito 160 miglia a sud, nei pressi dell'atollo di Kwajalein (Isole Marshall, Micronesia), dove, lentamente, inizi\u00f2 ad imbarcare acqua ed infine affond\u00f2 il 22 dicembre 1947. Il relitto del \"Prinz Eugen\" \u00e8 ancora a Kwajalein, arenato in acque poco profonde.\nIl governo degli Stati Uniti ha sempre negato il permesso di rottamare lo scafo, per evitare che il metallo, esposto alle radiazioni degli esperimenti nucleari, potesse essere immesso sul mercato. Alcuni pezzi sono, tuttavia, stati asportati e donati a musei, come la campana della nave, attualmente al Museo Nazionale della Marina degli Stati Uniti (Washington) ed un'elica, in esposizione al Memoriale navale di Laboe presso Kiel (Germania).\nA partire dal 1974, il governo degli Stati Uniti cominci\u00f2 a temere che un tifone, colpendo il relitto, potesse causare una perdita di carburante dai serbatoi della nave. Pertanto nel 2018 la marina e l'esercito degli Stati Uniti, assieme al governo della Micronesia, cominciarono a procedere all'asportazione del carburante residuo. La nave di salvataggio USNS Salvor e la nave cisterna Humbler si sono poste sul relitto semi-sommerso, hanno praticato una serie di fori sullo scafo e aspirato 950.000 litri di carburante (circa il 97% del totale). Al termine delle operazioni, il 15 ottobre 2018, tutte le potenziali perdite erano state bloccate ed il carburante residuo, ancora presente nel relitto, posto in sicurezza in serbatoi a tenuta stagna.\nConfronto degli incrociatori pesanti classe Hipper con gli incrociatori pesanti contemporanei.\nCaratteristiche:"}
{"id": "459924", "revid": "54666", "url": "https://it.wikipedia.org/wiki?curid=459924", "title": "Tenente di vascello", "text": "Il grado di tenente di vascello (T.V.) \u00e8 il terzo rango nella scala gerarchica degli ufficiali inferiori della Marina Militare, \u00e8 superiore a quello di sottotenente di vascello ma inferiore a quello di capitano di corvetta e corrisponde a quello di capitano dell'Esercito e dell'Aeronautica Militare.\nIl nome deriva dalla tipologia maggiore di nave da guerra a partire dal XVII secolo: il vascello.\nL'insegna di questo grado \u00e8 costituita da \"un giro di bitta e due spaghetti\", sotto il quale un panno (o sottogrado) di diverso colore indica il corpo di appartenenza.\nIl codice di equivalenza NATO \u00e8 OF-2.\nPrimo tenente di vascello.\nPer i tenenti di vascello della Marina Militare italiana che permangono per molto tempo nel rango \u00e8 prevista l'attribuzione della qualifica (non un grado) di primo tenente di vascello, attribuita ai tenenti di vascello dopo 12 anni di anzianit\u00e0; tale qualifica da decenni \u00e8 caduta in disuso fra l'organico del personale in servizio permanente ed equivale a quella di primo capitano dell'Esercito Italiano e dell'Aeronautica Militare.\nRegia Marina.\nNella Regia Marina dal 1861 al 1888 vi erano i gradi di luogotenente di vascello di 1\u00aa classe e luogotenente di vascello di 2\u00aa classe. Nel 1888 i gradi sono stati unificati nel grado di luogotenente di vascello, rimasto in vigore fino al 1904, quando \u00e8 stato sostituito con il grado di tenente di vascello.\nStati Uniti d'America e Regno Unito.\nIl grado di lieutenant (corrispondente a quello di tenente di vascello come da convenzioni STANAG della NATO) \u00e8 un grado militare della Marina militare del Regno Unito, della Marina militare e della Guardia costiera statunitensi. Esso corrisponde al grado della Marina Militare italiana di tenente di vascello (ovvero a quello di capitano dell'Esercito e nell'Aeronautica, \"captain\" dell'Esercito americano e nel Corpo dei Marine). Il grado \u00e8 superiore a quello di \"lieutenant jr. grade\", equivalente nella Marina italiana a sottotenente di vascello, ossia il tenente nelle altre FF.AA. e inferiore a quello di \"lieutenant commander,\" corrispondente al capitano di corvetta della Marina italiana e al maggiore degli eserciti/aeronautiche.\nPaesi Bassi.\nNella Koninklijke Marine il grado omologo \u00e8 Luitenant ter zee der 2de klasse oudste categorie, omologo nelle altre Forze armate dei Paesi Bassi al grado di capitano (lingua olandese: \"Kapitein\") tranne che nell'arma di cavalleria dell'esercito dove il grado omologo \u00e8 \"Ritmeester\". Nei Korps Mariniers, la fanteria di marina olandese, pur facendo parte della Koninklijke Marine, i gradi sono uguali a quelli delle altre forze armate e il grado, come nelle altre forze armate olandesi \u00e8 \"Kapitein\".\nPolonia.\nNella Marina polacca il grado omologo \u00e8 Kapitan marynarki (letteralmente \"capitano di marina\") inferiore al \"Komandor podporucznik\" (comandante sottotenente).\nPortogallo e Brasile.\nNella Marina portoghese e nella \"Marinha do Brasil\" il grado omologo \u00e8 primo tenente.\nSpagna e America Latina.\nNell'\"Armada\" spagnola e nelle marine latinoamericane di lingua spagnola il grado omologo \u00e8 teniente de nav\u00edo.\nRussia.\nNella Marina militare della Russia il grado omologo \u00e8 Capitano tenente."}
{"id": "459933", "revid": "1573940", "url": "https://it.wikipedia.org/wiki?curid=459933", "title": "Liphyra brassolis", "text": "Liphyra brassolis , \u00e8 un lepidottero diurno appartenente alla famiglia Lycaenidae, diffuso nel Sud-est asiatico e in Oceania.\nDescrizione.\nMolto grande e di colore arancione e nero.\nSi caratterizza per avere un aspetto e un comportamento simili a una falena. Le femmine sono molto pi\u00f9 arancioni dei maschi in cui, invece predomina il nero.\nVive nel sud est asiatico fino all'Australia e l'India.\nIl bruco vive nei nidi di formiche arboricole nutrendosi delle larve. Quando sfarfalla il suo corpo, protetto da squame aderentissime, riesce a difendersi dagli attacchi delle formiche.\nHabitat tropicale, apertura alare dai 6 ai 9\u00a0cm."}
{"id": "459949", "revid": "599013", "url": "https://it.wikipedia.org/wiki?curid=459949", "title": "Patrick M\u00fcller", "text": "Possiede il passaporto austriaco.\nCarriera.\nClub.\nInizi\u00f2 la carriera nel Servette, abbandonato nel 1998 per raggiungere il Grasshopper. Nel 2000 pass\u00f2 in Francia all'Olympique Lyonnais, dove segn\u00f2 il gol decisivo nella finale di Coppa di Lega francese del 2001 contro il Monaco. Dopo aver vinto per tre volte la Ligue 1, di cui due da capitano, fu ceduto al Maiorca ma dopo una stagione fu acquistato dal , con cui vinse il campionato.\nNel gennaio 2006 ritorn\u00f2 a vestire la maglia del Lione, ma successivamente sub\u00ec diversi infortuni, che gli impedirono di disputare buona parte della stagione 2007-2008. Nonostante ci\u00f2, vinse altri due campionati con la maglia del Lione, prima di trasferirsi al Monaco, dove chiuse la carriera.\nNazionale.\nCon la conta 81 presenze, impreziosite da 3 reti e dalla partecipazione al campionato d'Europa 2004, al campionato del mondo 2006 e al campionato d'Europa 2008, bench\u00e9 fu titolare unicamente nelle prime due rassegne."}
{"id": "459951", "revid": "339392", "url": "https://it.wikipedia.org/wiki?curid=459951", "title": "Sbarco di Salerno", "text": ""}
{"id": "459957", "revid": "54666", "url": "https://it.wikipedia.org/wiki?curid=459957", "title": "Sottotenente di vascello", "text": "Il grado di sottotenente di vascello (S.T.V.) \u00e8 il secondo grado degli ufficiali inferiori della Marina Militare, corrispondente a quello di tenente per l'Esercito Italiano e per l'Aeronautica Militare; questo grado \u00e8 superiore a quello di guardiamarina e subordinato a quello di tenente di vascello.\nIl nome deriva dalla tipologia maggiore di nave da guerra del XVII secolo: il vascello.\nSotto il distintivo di grado un panno (o sottogrado) di diverso colore indica il corpo di appartenenza:\nIl distintivo viene posto al di sopra del paramano della manica (a met\u00e0 strada tra il polso e il gomito) dell'uniforme ordinaria invernale (O.I.), della grande uniforme invernale (G.U.I.), dell'uniforme da sera invernale e del cappotto, mentre viene posto sullo spallino nelle uniformi di servizio ed estive.\nIl codice di equivalenza NATO \u00e8 OF-1.\nArgentina.\nNella Armada Argentina il grado di \"teniente de fragata\" \u00e8 equivalente a quello di sottotenente di vascello\nNell'Armada de la Rep\u00fablica Argentina il grado corrispondente \u00e8 \"Teniente de corbeta\" o anche di \"Teniente de fragata\".\nCroazia.\nNella Marina militare croata il grado corrispondente \u00e8 Tenente di fregata (croato: Poru\u010dnik fregate).\nRegno Unito.\nNella Royal Navy il grado corrispondente \u00e8 sottotenente (inglese Sub-Lieutenant) corrispondente nelle altre forze armate al secondo tenente del British Army e del Corpo dei Royal Marines e al Flying officer della Royal Air Force.\nStati Uniti d'America.\nMarina militare e Guardia costiera.\nIl grado di tenente di rango inferiore (inglese \"lieutenant junior grade\", corrispondente a quello di \"sottotenente di vascello\" come da convenzioni STANAG della NATO) \u00e8 un grado militare della Marina militare e della Guardia costiera statunitensi. Il grado corrispondente nella Marina militare italiana \u00e8 sottotenente di vascello, ovvero quello di tenente dell'Esercito e nell'Aeronautica, \"lieutenant\" dell'Esercito americano e nel Corpo dei Marine). Il grado di tenente inferiore \u00e8 pi\u00f9 alto di quello di alfiere (\"ensign\",\" \"equivalente nella Marina Militare Italiana a guardiamarina, ossia il \"sottotenente\" degli eserciti) e minore a quello di tenente (inglese \"lieutenant\"), corrispondente a quello di capitano di Esercito e Aeronautica."}
{"id": "459992", "revid": "54666", "url": "https://it.wikipedia.org/wiki?curid=459992", "title": "Guardiamarina", "text": "Il grado di guardiamarina (esemplato sul termine di lingua francese \"garde-marine\", che \u00e8 propriamente una forma abbreviata di \"soldat\" o \"officier de la garde marine\") \u00e8 in molti paesi del mondo uno dei gradi degli ufficiali inferiori della Marina Militare.\nItalia.\nIn Italia \u00e8, in ordine gerarchico crescente, il secondo degli ufficiali inferiori della Marina Militare. Corrisponde a quello di sottotenente dell'Esercito Italiano, dell'Aeronautica Militare e dell'Arma dei carabinieri.\nAl grado di guardiamarina (G.M.), si accede nell'Accademia navale da quello di aspirante guardiamarina (A.G.M.), che non ha alcuna corrispondenza nelle altre forze armate italiane, sebbene gli allievi ufficiali del terzo anno dell'Accademia Aeronautica rivestano una qualifica denominata aspirante.\nAl grado di guardiamarina si accede anche a conclusione dei corsi per ufficiali in ferma prefissata nel ruolo speciale della Marina Militare (corso AUFP).\nFino al 2004 gli allievi ufficiali di complemento accedevano a questo grado previo superamento del tirocinio di 1\u00aa nomina.\nIl guardiamarina, il sottotenente di vascello ed il tenente di vascello costituiscono la categoria degli ufficiali subalterni (o ufficiali \"inferiori\"), al di sopra della quale si trova quella degli ufficiali comandanti (o ufficiali \"superiori\") e degli ammiragli.\nL'insegna del grado \u00e8 costituita, sui paramano per le uniformi ordinarie invernali o sulle controspalline per le uniformi operative e quelle estive, da \"un giro di bitta\" dorato, sotto il quale un panno (o sottogrado) di diverso colore indica il corpo di appartenenza:\nIl codice di equivalenza NATO \u00e8 OF-1.\nCi si rivolge al guardiamarina chiamandolo \u00absignore\u00bb. \u00c8 sostantivo maschile (\"il\" guardiamarina).\nRegia Marina.\nNel Regno di Sardegna esistevano due gradi distinti di Guardiamarina: guardia-marina di 2\u00aa classe e guardia-marina di 1\u00aa classe. I guardia-marina di 2\u00aa classe indossavano le controspalline da cadetto mentre i guardia-marina di 1\u00aa classe da sottotenente. Dopo la costituzione del Regno d'Italia con l'unificazione italiana nella Regia Marina che aveva ereditato le tradizioni della Marina Sarda, venne soppresso il grado di guardia-marina di 2\u00aa classe e nel 1878 con il Regio decreto n\u00ba 4610 del 3 dicembre 1878, che riordinava il personale della Regia Marina Militare il grado di guardiamarina prese il posto del grado di guardia-marina di 1\u00aa classe.\nNegli Stati Uniti d'America e nel Regno Unito.\nIl grado di alfiere (ingl. \"ensign)\" \u00e8, negli Stati Uniti d'America, il pi\u00f9 basso grado tra gli ufficiali della Marina e della Guardia costiera, corrispondente al grado di sottotenente (\"second lieutenant\") dell'Esercito americano, dell'Aeronautica e nel Corpo dei Marine. Il grado di Ensign \u00e8 inferiore a quello di tenente di rango inferiore (ingl. \"Lieutenant Junior Grade\"), corrispondente a quello di tenente di esercito e aviazione e Marines.\nNella Royal Navy il grado corrispondente \u00e8 \"Midshipman\".\nArgentina.\nNell'Armada de la Rep\u00fablica Argentina il grado di guardiamarina corrisponde nella Marina Militare al grado di aspirante guardiamarina, mentre il grado corrispondente al grado italiano di guardiamarina \u00e8 Teniente de Corbeta.\nImpero russo.\nNell'Impero russo il grado di guardiamarina russo: \u0433\u0430\u0440\u0434\u0435\u043c\u0430\u0440\u0438\u043d; traslitterato: gardemarin) era un grado militare della Marina imperiale russa esistito tra il 1716 e il 1917, che corrispondeva all'ultimo anno di studio di allievo ufficiale."}
{"id": "459997", "revid": "767487", "url": "https://it.wikipedia.org/wiki?curid=459997", "title": "R\u00f6yksopp's Night Out", "text": "R\u00f6yksopp's Night Out \u00e8 un album dal vivo del gruppo musicale norvegese R\u00f6yksopp, pubblicato il 3 marzo 2006.\nRegistrato nella serata di Oslo del 5 novembre, una delle tappe del tour \"The Understanding\", questa prima incisione dal vivo dei R\u00f6yksopp dura circa quaranta minuti ed \u00e8 stata classificata dal gruppo come EP.\nContiene nove brani: oltre ai singoli di maggior successo, qui in versioni leggermente diverse, sono presenti una cover dei Queens of the Stone Age (\"Go with the Flow\"), un inedito e due tracce dal loro ultimo album in studio pubblicato l'anno precedente (The Understanding)."}
{"id": "460008", "revid": "1573940", "url": "https://it.wikipedia.org/wiki?curid=460008", "title": "Quercusia quercus", "text": "Quercusia quercus () \u00e8 un lepidottero diurno appartenente alla famiglia Lycaenidae.\nDeve il suo nome al fatto che il bruco si nutre di boccioli e foglie di quercia.\nDescrizione.\nSi caratterizza per una livrea colore viola e nero sul lato superiore e bruno grigiastro su quello inferiore.\nVola generalmente di giorno ed ha un'apertura alare di 2,5 \u2013 3\u00a0cm.\nDistribuzione e habitat.\nSi riesce a trovare in tutta Europa oltre a Nord Africa e Asia temperata."}
{"id": "460033", "revid": "2163579", "url": "https://it.wikipedia.org/wiki?curid=460033", "title": "Sottotenente", "text": "Quello di sottotenente \u00e8 in molti paesi il primo grado degli ufficiali inferiori (codice NATO: OF-1[b]), superiore ai sottufficiali e inferiore al tenente; in altri paesi \u00e8, invece, un grado dei sottufficiali, il pi\u00f9 elevato (come in Brasile) o uno dei pi\u00f9 elevati (come in Spagna, dove \u00e8 subordinato al \"suboficial mayor\"). Dove non \u00e8 il sottotenente, primo grado degli ufficiali \u00e8 il secondo tenente, utilizzato nei paesi di lingua inglese (\"second lieutenant\") e altrove (ad esempio, in Brasile), o l'alfiere in certi paesi di lingua spagnola (\"alf\u00e9rez\", in Spagna, Argentina, Cile, ecc.) e portoghese (\"alferes\", in Portogallo e, nel passato, in Brasile), secondo l'antica ma ancora attuale tradizione di affidare a uno dei pi\u00f9 giovani ufficiali il vessillo del reparto, in battaglia come in parata. Alfiere era anche il corrispondente grado nell'esercito Borbonico fino all'unit\u00e0 d'Italia.\nItalia.\nForze armate.\nIl moderno distintivo di grado del sottotenente dell'Esercito Italiano \u00e8 costituito, sull'uniforme ordinaria di servizio e di rappresentanza, da una \"stelletta\" dorata. Sull'uniforme da servizio e/o combattimento \u00e8 invece nera opaca, cosiddetta a bassa visibilit\u00e0 (come nel corso dei due conflitti mondiali), dopo alcuni decenni in cui, stampata in materiale plastico giallo opaco, spiccava incongruamente su mimetiche, maglioni da marcia e giacche a vento. Il distintivo di grado di sottotenente dell'Arma dei Carabinieri \u00e8 una stelletta argento (per decenni bianca opaca sull'uniforme da combattimento). La stelletta \u00e8 bordata d'azzurro per distinguere gli ufficiali veterinari, di rosso per quelli medici della Sanit\u00e0 (bench\u00e9 si tratti di una consuetudine, talvolta messa in discussione o vietata dai Comandanti, a rigore il bordo rosso indicando un incarico del grado superiore riconosciuto per nomina, situazione non prevista per i sottotenenti). Per le uniformi da societ\u00e0 e di gala estiva e invernale \u00e8 ancora in uso sul paramano il galloncino singolo con \"anello\" (che sia ai primordi del Regio Esercito sia durante il secondo conflitto mondiale costituiva simbolo di grado anche nelle uniformi ordinarie, di servizio, ecc). L'anello \u00e8 ellittico differenziandosi dall'analogo \"giro di bitta singolo\" nel distintivo dei pari grado della Marina (militare e mercantile), circolare.\nIl distintivo di grado del sottotenente dell'Aeronautica \u00e8 costituito da una \"losanga\", moderna stilizzazione romboidale del \"giro di bitta\" della Marina e dell'esercito (nelle uniformi storiche e di gala).\nIl grado equivalente della Marina \u00e8 quello di guardiamarina, composto da un \"giro di bitta\", in uso anche nella Marina Mercantile.\nImpiego operativo.\nNell'Esercito solitamente un sottotenente \u00e8 al comando di un plotone di fanteria o cavalleria o di una sezione di artiglieria, oppure se appena graduato dall'Accademia Militare studia alla Scuola di Applicazione.\nNell'Arma dei Carabinieri, oggi Forza Armata autonoma, il sottotenente studia alla Scuola Ufficiali Carabinieri.\nFino all'abolizione della leva obbligatoria e il subentro di Forze Armate prevalentemente di professionisti o volontari a ferma prolungata tale grado era attribuito anche ai giovani Ufficiali di complemento, diplomati e laureati che avessero superato specifica selezione psico-fisica attitudinale e un corso intensivo di alcuni mesi. Dal primo conflitto mondiale essi, soprattutto nell'esercito, costituivano la maggioranza dei Sottotenenti in servizio ai reparti, perch\u00e9 i loro pari grado formatisi all'Accademia di solito accedevano alla Scuola di Applicazione ove conseguivano la nomina a tenente, molto raramente interrompevano gli studi per essere assegnati direttamente al servizio attivo, secondo un iter che li definiva \"a cultura incompleta\" ma che riconosceva comunque la loro \"anzianit\u00e0 di servizio\" e quindi autorit\u00e0 superiore ai sottotenenti di complemento. \nComparazione con le qualifiche dei corpi a ordinamento civile.\nNei corpi di polizia i \"gradi\" sono stati sostituiti dalle \"qualifiche\" solo in parte corrispondenti ai gradi militari vigenti nell'Esercito Italiano, nell'Arma dei Carabinieri e nella Guardia di Finanza. L'art. 632 del decreto legislativo n. 66/2010 (Codice dell'ordinamento militare), ha fissato la seguente equiparazione tra gradi e qualifiche:\nFinlandia.\nNella Suomen merivoimat, la marina militare della Finlandia, il grado di Aliluutnantti/Underl\u00f6jtnant (secondo la dizione finlandese o svedese) \u00e8 corrispondente all'Aspirante guardiamarina della Marina Militare italiana.\nGrecia.\nAnthypolochagos (, letteralmente antipolocago cio\u00e8 vicesottolocago, abbreviato \u0391\u03bd\u03b8\u03bb\u03b3\u03bf\u03c2) \u00e8 un grado dell'Esercito greco, il pi\u00f9 basso nella categoria degli ufficiali, inferiore a Ypolochagos (tenente) e omologo del secondo tenente dell'Esercito americano e del sottotenente dell'Esercito Italiano.\nAgli ufficiali che detengono questo grado i loro subordinati si rivolgono loro con \"Kyrie Anthypolochage\" (\u039a\u03cd\u03c1\u03b9\u03b5 \u0391\u03bd\u03b8\u03c5\u03c0\u03bf\u03bb\u03bf\u03c7\u03b1\u03b3\u03ad) mentre i loro superiori si rivolgono con \"Anthypolochage\" seguito dal cognome.\nIl distintivo di grado \u00e8 costituito da una stella argentata a sei punte.\nPaesi Bassi.\nNelle Nederlandse krijgsmacht, le Forze armate dei Paesi Bassi il grado omologo \u00e8 Tweede luitenant (italiano: Secondo tenente), comune a Esercito Aeronautica e Koninklijke Marechaussee che \u00e8 la forza di polizia militare, mentre l'equivalente nella Koninklijke Marine \u00e8 Luitenant ter zee der 3de klasse (letteralmente: tenente del mare di 3\u00aa classe) omologo al guardiamarina della Marina Militare Italiana. \nNel Korps Mariniers, la fanteria di marina olandese, pur facendo parte della Koninklijke Marine, i gradi sono uguali a quelli delle altre forze armate e il grado, come nelle altre forze armate olandesi \u00e8 Tweede luitenant.\nSan Marino.\nCorpo della Gendarmeria.\nNel Gendarmeria di San Marino \u00e8 previsto il grado di sottotenente, facente parte degli ufficiali subalterni.\nSpagna.\nNelle forze armate spagnole il grado di \"subteniente\" non appartiene al rango degli ufficiali ma ai sottufficiali e corrisponde nelle forze armate italiane al grado di primo maresciallo.\nRussia.\nNelle forze armate della Federazione Russa il grado \u00e8 Ml\u00e1d\u0161ij Lejtenant (russo: \u041c\u043b\u0430\u0434\u0448\u0438\u0439 \u043b\u0435\u0439\u0442\u0435\u043d\u0430\u043d\u0442; letteralmente: Giovane tenente) che \u00e8 comune a tutte le forze armate della federazione.\nNell'Esercito Imperiale il grado era denominato podporu\u010dik; tale grado era stato introdotto da Pietro il Grande nel 1703. Esso apparteneva alla classe XIII (fanteria), alla classe XII (artiglieria e genio) e alla classe X (guardie imperiali) fino al 1884, quando con le riforme militari, il grado divenne \"podprapor\u0161ik\", equivalente a quello di \"mi\u010dman\" (\u041c\u0438\u0447\u043c\u0430\u043d) nella Marina imperiale russa e a quello di \"segretario governamentale\" (\u0433\u0443\u0431\u0435\u0440\u043d\u0441\u043a\u0438\u0439 \u0441\u0435\u043a\u0440\u0435\u0442\u0430\u0440; \"gubernskij sekretar\") nell'amministrazione civile e paragonabile al grado di secondo tenente di alcuni eserciti.\nSecondo tenente.\nNella forze armate di alcuni paesi, esiste il grado di secondo tenente corrispondente al grado di sottotenente della maggior parte della forze armate mondiali e al grado di sottotenente delle forze armate italiane. In Brasile il grado di \"Segundo tenente\" \u00e8 comune a tutte le forze armate brasiliane e omologo del sottotenente della maggior parte delle forze armate mondiali, mentre in Portogallo il grado di \"Segundo tenente\" esiste solamente nella Marina portoghese e corrisponde al grado di tenente delle altre forze armate portoghesi; il grado omologo del sottotenente della maggior parte delle forze armate mondiali nella marina militare portoghese \u00e8 Guarda-marinha o subtenente mentre nelle altre forze armate portoghesi \u00e8 Alferes.\nVice sottotenente.\nNel 1955, la Royal Navy cre\u00f2 il grado di sottotenente ad interim (in inglese: acting sub-lieutenant; traducibile anche come \"Vice sottotenente\" o \"sottotenente sostituto\"), sebbene tale grado fosse esistito a intermittenza nel corso delle due guerre mondiali. Il grado di sottotenente ad interim \u00e8 stato abolito nella Royal Navy intorno al 1993, ma \u00e8 rimasto nella Royal Naval Reserve fino al 2013.\nIn molte marine del Commonwealth come ad esempio quelle di Canada e Australia, il grado di sottotenente ad interim esiste come grado equivalente al secondo tenente, mentre il grado di sottotenente \u00e8 equivalente a quello di un tenente dell'esercito. Nella Royal Canadian Navy il grado di Acting sub-lieutenant nella dizione francofona \u00e8 Enseigne de vaisseau de 2e classe traducibile in italiano come Alfiere di vascello di 2\u00aa classe."}
{"id": "460039", "revid": "27767", "url": "https://it.wikipedia.org/wiki?curid=460039", "title": "Gian Battista Tiepolo", "text": ""}
{"id": "460054", "revid": "709565", "url": "https://it.wikipedia.org/wiki?curid=460054", "title": "Tenente", "text": "Il tenente (in alcuni paesi, primo tenente) \u00e8 il secondo grado degli ufficiali inferiori, superiore al sottotenente (in alcuni paesi, secondo tenente o alfiere) e inferiore al capitano. Il termine deriva dal francese \"lieutenant\", luogotenente, ovvero colui che tiene il posto (luogo) di un altro.\nItalia.\nForze armate.\nIl grado di tenente, abbreviato Ten., \u00e8 impiegato da Esercito Italiano, Carabinieri, Guardia di Finanza e Aeronautica Militare. Nella Marina Militare il grado omologo \u00e8 sottotenente di vascello, mentre con il termine tenente di vascello si indica il grado immediatamente superiore e corrispondente a quello di capitano per le altre forze armate.\nIl codice di corrispondenza, nella scala gerarchica delle forze armate dei paesi membri della NATO, \u00e8 .\nIl distintivo di grado del tenente dell'Esercito Italiano, dei Carabinieri e della Guardia di Finanza \u00e8 costituito da due \"stellette\". Il distintivo di grado del tenente dell'Aeronautica Militare \u00e8 costituito da una \"losanga\" e da un \"binario\" (striscia orizzontale), per la Marina Militare, il cui grado omologo \u00e8 sottotenente di vascello, da un \"giro di bitta\" e un \"binario\".\nI tenenti con incarico di comandanti di reparto portano, oltre alle due stellette dorate, una stelletta aggiuntiva color bronzo con il bordo dorato, che costituisce \"distintivo di comando\".\nComparazione con le qualifiche dei corpi a ordinamento civile.\nNei corpi di polizia i \"gradi\" sono stati sostituiti dalle \"qualifiche\" solo in parte corrispondenti ai gradi militari vigenti nell'Esercito Italiano, nell'Arma dei Carabinieri e nella Guardia di Finanza. L'art. 32 del decreto legislativo n. 298 del 2000 \"Riordino del reclutamento, dello stato giuridico e dell'avanzamento degli ufficiali dell'Arma dei carabinieri, a norma dell'articolo 1 della legge 31 marzo 2000, n. 78\", ha fissato la seguente equiparazione tra gradi e qualifiche:\nSan Marino.\nCorpo della Gendarmeria.\nNel Gendarmeria di San Marino \u00e8 previsto il grado di tenente, facente parte degli ufficiali subalterni.\nSvizzera.\nNell'esercito svizzero, il grado di \"tenente\" (abbreviato ten) \u00e8 il primo grado degli ufficiali subalterni. Il suo compito, in generale, \u00e8 quello di capo sezione (comanda 20-40 soldati e qualche sergente). Ma talvolta pu\u00f2 assumere il ruolo di ufficiale di compagnia (cio\u00e8 aiuta il comandante di compagnia) o essere comandante di una centrale di trasporto di un battaglione. Il tenente in via straordinaria pu\u00f2 essere il rimpiazzante del comandante di compagnia, carica che normalmente spetta a un capitano.\nRegno Unito e Stati Uniti.\nIl grado di tenente (inglese lieutenant) delle forze armate britanniche corrisponde, nelle forze armate italiane, a quello di tenente dell'Esercito e dell'Aeronautica Militare. Negli Stati Uniti invece, il \"lieutenant\" della Marina militare e della Guardia costiera statunitensi corrisponde al tenente di vascello della Marina Militare Italiana mentre l'omologo dell'italiano tenente dell'Esercito e dell'Aeronautica Militare e quello di primo tenente.\nRussia.\nNelle forze armate della federazione russa il grado di tenente (russo: \u041b\u0435\u0439\u0442\u0435\u043d\u0430\u043d\u0442; traslitterato: Lejtenant) \u00e8 inferiore al grado di primo tenente (russo: \u0421\u0442\u0430\u0440\u0448\u0438\u0439 \u043b\u0435\u0439\u0442\u0435\u043d\u0430\u043d\u0442; traslitterato: St\u00e1r\u0161ij Lejtenant; traduzione letterale: tenente anziano) e superiore al grado di sottotenente (russo: \u041c\u043b\u0430\u0301\u0434\u0448\u0438\u0439 \u043b\u0435\u0439\u0442\u0435\u043d\u0430\u0301\u043d\u0442; traslitterato: Ml\u00e1d\u0161ij lejtenant; traduzione letterale: tenente inferiore).\nGermania.\nNelle forze armate tedesche il grado di tenente (tedesco: Leutnant) \u00e8 omologo del sottotenente delle forze armate italiane. Nella Deutsche Marine viene aggiunto zur See cio\u00e8 a mare il grado \u00e8 Leutnant zur See omologo del guardiamarina della Marina Militare Italiana.\nGrecia.\nYpolochagos (, letteralmente ipolocago, abbreviato \u03a5\u03c0\u03bb\u03b3\u03bf\u03c2, cio\u00e8 sottolocago) \u00e8 un grado dell'Esercito Ellenico, superiore ad Anthypolochagos (sottotenente) e inferiore a Lochagos (capitano), omologo del primo tenente dell'Esercito americano e del tenente dell'Esercito Italiano.\nAgli ufficiali che detengono questo grado i loro subordinati si rivolgono loro con \"Kyrie Ypolochage\" (\u039a\u03cd\u03c1\u03b9\u03b5 \u03a5\u03c0\u03bf\u03bb\u03bf\u03c7\u03b1\u03b3\u03ad) mentre i loro superiori si rivolgono con \"Ypolochage\" seguito dal cognome.\nIl distintivo di grado \u00e8 costituito da due stelle argentate a sei punte.\nIl grado di tenente nel mondo.\nDi seguito \u00e8 riportata una lista dell'equivalente del grado per le principali forze armate mondiali:"}
{"id": "460069", "revid": "767487", "url": "https://it.wikipedia.org/wiki?curid=460069", "title": "Jakob Kuhn", "text": "Carriera.\nHa trascorso pressoch\u00e9 tutta la sua carriera da giocatore nel Zurigo e ha presenziato 63 volte nelle partite della nazionale di calcio svizzera.\nDopo il suo ritiro dal calcio giocato, \u00e8 stato allenatore della Nazionale Under-21 e nel giugno del 2001 \u00e8 stato promosso ad allenatore della Nazionale maggiore, subentrando ad Enzo Trossero. Ha raggiunto importanti traguardi con questa selezione, qualificandosi per gli Europei del 2004 e per i Mondiali del 2006.\nIl 2 giugno 2008, cinque giorni prima dell'inizio dell'Europeo, la moglie Alice, ebbe una crisi epilettica, a seguito della quale dovette essere ricoverata a Basilea, nel reparto di terapia intensiva e in stato di coma farmacologicamente indotto. Il 7 giugno, alla partita inaugurale fra la Svizzera e la Repubblica Ceca, Kuhn era al suo posto, sulla panchina della nazionale.\nIl 15 giugno 2008 ha diretto per l'ultima volta la Nazionale nella partita contro il Portogallo, vinta per 2-0 (doppietta di Hakan Yak\u0131n). Il suo successore alla guida della Nazionale \u00e8 Ottmar Hitzfeld.\nIn totale ha condotto la Nazionale in 73 partite internazionali, ottenendo 32 vittorie, 18 pareggi e 23 sconfitte. In queste partite sono stati segnati 111 gol e ne sono stati subiti 88.\nPalmar\u00e8s.\nTrofei nazionali.\nAltri piazzamenti.\nfinalista"}
{"id": "460070", "revid": "1534511", "url": "https://it.wikipedia.org/wiki?curid=460070", "title": "Moto vario", "text": ""}
{"id": "460078", "revid": "22035", "url": "https://it.wikipedia.org/wiki?curid=460078", "title": "K\u00f6bi Kuhn", "text": ""}
{"id": "460093", "revid": "228587", "url": "https://it.wikipedia.org/wiki?curid=460093", "title": "Primo capitano", "text": "Primo capitano \u00e8 una qualifica (non un grado) attribuita ai capitani delle forze armate italiane che permangono per molto tempo nel grado. \nStoria.\nLa qualifica venne introdotta con regio decreto 28 marzo 1915, n. 339. Nel decreto si indicava che per ottenere la qualifica erano necessari 12 anni nel grado di capitano, oppure 20 anni di anzianit\u00e0 come ufficiale in servizio permanente. Come conseguenza, anche altre organizzazioni militari, come per esempio la Croce Rossa Italiana, introdussero la qualifica. Tuttora, l'anzianit\u00e0 minima necessaria \u00e8 di 12 anni nel grado.\nNel corso della prima guerra mondiale e fino agli anni settanta l'ordinamento militare italiano prevedeva le qualidiche di 1\u00ba tenente e 1\u00ba capitano, quest'ultima presente ancora oggi nella gerarchia delle Forze Armate, e tali qualifiche erano riservate, soprattutto nel periodo 1940-1945, a coloro che avevano combattuto nel periodo 1915-1918 o nelle guerre coloniali, ed erano stati posti in riserva al termine delle operazioni belliche e poi richiamati nel 1940 all'entrata in guerra dell'Italia nel secondo conflitto mondiale e riarruolati con il loro vecchio grado (capitano e tenente) e quindi considerati \"pi\u00f9 anziani\" rispetto ad altri, ovvero coloro che avevano trascorso un periodo superiore al normale per il passaggio al grado superiore.\nTale criterio, di fatto, permane tutt'oggi per il 1\u00ba capitano, che per\u00f2 per prassi \u00e8 riservato agli ex marescialli che sono transitati nel Ruolo speciale degli ufficiali, e che quindi hanno una progressione molto lenta rispetto a coloro che sono entrati nel Ruolo per concorso a Nomina Diretta ovvero ex AUC, oggi AUFP, che al termine della ferma hanno passato la selezione per il servizio permanente effettivo e ancor pi\u00f9 lenta rispetto agli Ufficiali del Ruolo normale, cio\u00e8 coloro che provengono dall'Accademia Militare di Modena.\nDi fatto oggi il grado di 1\u00ba capitano sta andando in disuso, per prassi, tendendo ove possibile ad avanzare i capitani ex marescialli, poco prima o subito dopo il congedo per pensionamento, al grado di Maggiore a titolo onorifico.\nIl 1\u00ba tenente \u00e8 stato invece definitivamente abolito tra la fine degli anni settanta e inizio anni ottanta, poich\u00e9 considerato \"superfluo\" ovvero \"non pi\u00f9 necessario\".\nMilitaria.\nSin dalla sua istituzione, il distintivo di qualifica \u00e8 costituito da tre stellette, come per il capitano, alle quali va aggiunto un travetto in gallone dorato per l'Esercito Italiano o d'argento per i Carabinieri. Il distintivo dell'Aeronautica Militare deriva da quello di capitano, al quale si aggiunge un rettangolo sull'ultima striscia.\nConferimento.\nLa qualifica \u00e8 conferita, altres\u00ec, ai capitani e gradi corrispondenti delle Forze armate che abbiano compiuto cinque anni di grado e venti di servizio permanente effettivo calcolati a partire dal ventottesimo anno di et\u00e0 compiuto, comunque in tutti i casi in cui il grado di capitano sia quello finale della carriera. La qualifica di primo capitano e corrispondenti \u00e8 conferita con\ndecreto ministeriale.\nTale qualifica attualmente \u00e8 poco utilizzata in quanto, con le nuove normative sull'avanzamento, quasi tutti gli ufficiali nel rango di capitano o equivalente, passano al rango di maggiore o equivalente."}
{"id": "460095", "revid": "298055", "url": "https://it.wikipedia.org/wiki?curid=460095", "title": "Fangoso", "text": ""}
{"id": "460097", "revid": "1573940", "url": "https://it.wikipedia.org/wiki?curid=460097", "title": "Agrodiaetus dolus", "text": "Agrodiaetus dolus ) \u00e8 un lepidottero appartenente alla famiglia Lycaenidae, diffuso in Europa.\nDescrizione.\nNel maschio le ali anteriori hanno un colore grigio chiaro con velature brune ed un'area azzurra, mentre sul lato inferiore si trovano macchie nere su fondo grigio chiaro tendente al bruno.\nBiologia.\nI bruchi si cibano molto probabilmente di lupinella (\"Onobrychis\") ed erba medica (\"Medicago sativa\").\nVola di giorno ed ha un'apertura alare di 2,5\u00a0\u2013 4\u00a0cm.\nDistribuzione e habitat.\nLa specie \u00e8 diffusa sulle collina e nelle praterie della Spagna settentrionale, Francia meridionale e Italia centrale."}
{"id": "460098", "revid": "123093932", "url": "https://it.wikipedia.org/wiki?curid=460098", "title": "Il foglio (mensile)", "text": "il foglio \u00e8 un mensile italiano di informazione e cultura, pubblicato a Torino per dieci numeri l'anno. La testata ha volutamente tutti i caratteri in minuscolo.\nStoria editoriale.\nNasce nel febbraio 1971 sulla spinta del confronto scaturito dal Concilio Vaticano II e si autodefinisce \"mensile di alcuni cristiani torinesi\".\nOccupandosi principalmente di rileggere e documentare i movimenti interni alla Chiesa cattolica e in particolare alla diocesi di Torino, non rifugge dall'affrontare i temi di attualit\u00e0 pi\u00f9 scottanti, come le problematiche legate alle guerre e alla nonviolenza.\nPoliticamente si autodefinisce di sinistra, ma senza collateralit\u00e0 con alcun partito e con argomentazioni e posizioni spesso divergenti all'interno della stessa redazione sui temi rilevanti nella citt\u00e0, come la gestione dei XX Giochi olimpici invernali o il movimento NO TAV.\nAll'interno della redazione \u00e8 ancora presente uno dei fondatori storici (Enrico Peyretti).\nLa redazione sceglie il direttore, che \u00e8 il coordinatore delle attivit\u00e0. Attualmente l'incarico \u00e8 ricoperto da Antonello Ronca, insegnante.\n\u00c8 distribuito esclusivamente per abbonamento.\nEdizioni on-line.\nIl foglio ha due siti web. Nel sito attuale (vedi box) si trovano l'editoriale, l'indice e alcuni articoli a partire dal n. 328; nel sito web \"storico\" si trovano i numeri dal 279 al 323."}
{"id": "460101", "revid": "1818576", "url": "https://it.wikipedia.org/wiki?curid=460101", "title": "Chimotripsina", "text": "La chimotripsina \u00e8 un enzima, appartenente alla classe delle proteasi, che catalizza la rottura del legame peptidico con preferenza per la Tyr, il Trp, la Met, la Phe e la Leu. Fa parte della famiglia delle serin proteasi, avente tutte un sito attivo molto simile. Viene sintetizzata in forma inattiva dal pancreas, in quanto tossica, mentre \u00e8 presente in forma attiva nell'intestino tenue.\nAssieme ad altri enzimi (fra i quali carbossipeptidasi, dipeptidasi, elastasi, trombina, subtilisina, plasmina e tripsina) completa la digestione delle proteine.\n\u00c8 una proteina globulare e possiede, come la tripsina, una tasca idrofobica, ricoperta da residui di amminoacidi apolari. La cavit\u00e0 idrofoba contiene una triade catalitica (Ser 195, His 57 e Asp 102) orientata sempre nello stesso modo.\nLa chimotripsina idrolizza il legame solo in corrispondenza di amminoacidi idrofobici, e scorre lungo la catena fino a trovare questi amminoacidi.\nMeccanismo d'azione.\nLa chimotripsina, presente \"in vivo\" in molti mammiferi compreso l'uomo, agisce nell'apparato digerente e facilita la rottura del legame peptidico tramite una reazione di idrolisi, la quale pur essendo termodinamicamente favorevole avviene con una velocit\u00e0 molto ridotta senza l'utilizzo di un catalizzatore. \nIl residuo Serina-195 agisce come nucleofilo attaccando il carbonile della proteina da idrolizzare e rimanendovi brevemente legato nel corso della reazione. Il legame peptidico della proteina interessata viene quindi rotto dato che risulta essere il miglior gruppo uscente. A questo punto, l'acqua presente nell'ambiente della reazione pu\u00f2 concludere l'idrolisi, aiutata dagli altri residui Istidina-57 e Aspartato-102, e espellere la serina, riformando l'enzima che \u00e8 quindi pronto a ripetere la reazione.\nIl meccanismo riportato \u00e8 stato scoperto studiando la cinetica di Michaelis-Menten della proteasi, che mostra chiaramente i due stadi di reazione: la formazione dell'intermedio nel quale il legame peptidico \u00e8 stato scisso e la successiva idrolisi da parte dell'acqua che libera nuovamente l'enzima, il quale raggiunge lo stato stazionario.\nL'enzima quindi non catalizza l'attacco diretto di una molecola di acqua sul legame peptidico da idrolizzare, ma favorisce invece la formazione di un intermedio tetraedico transitorio acil-enzima. Il meccanismo enzimatico consta essenzialmente di due fasi: una fase di acilazione , in cui si ha la formazione di tale intermedio tetraedico transitorio , e una fase di deacilazione , che rigenera l'enzima libero.\nFase di acilazione.\nIl sito attivo dell'enzima \u00e8 costituito da tre residui amminoacidi: Aspartato 102, Istidina 57, Serina 195 , tra loro legati da legami a idrogeno e i quali rappresentano una triade catalitica. Nella fase di acilazione il substrato si lega all'enzima mediante un legame estere e si ha una modificazione conformazionale che comprime il legame a idrogeno presente tra l'Istidina e l'Aspartato. Questo determina un aumento del pKa del residuo di Istidina che diviene quindi una base forte in grado di deprotonare il residuo di Serina 195 della triade catalitica (catalisi basica generale). In seguito alla deprotonazione la catena laterale della Serina 195 diviene a sua volta un nucleofilo pi\u00f9 forte (fornendo cos\u00ec il sito di attacco nucleofilo per il substrato all'enzima). Il substrato di natura proteica si lega in tal modo con la sua porzione carbossiterminale all'ossigeno nucleofilo della Serina e si ha come risultato la formazione di un intermedio tetraedrico transitorio acil-enzima avente , sull'ossigeno carbonilico , una carica negativa fortemente destabilizzante. L'intermedio tetraedrico transitorio cos\u00ec formatosi (catalisi covalente e catalisi basica generale), \u00e8 destinato a collassare a causa di tale carica negativa. Si assiste poi alla protonazione da parte dell'Istidina 57 della porzione amminoterminale del substrato (catalisi acida generale) con conseguente distacco di tale porzione dal complesso enzima-substrato.\nFase di deacilazione.\nIl substrato rimane legato all'enzima unicamente con la sua porzione carbossiterminale, avendo perso per protonazione da parte dell'Istidina 57 la sua porzione amminoterminale. Una molecola di acqua presente nell'ambiente della reazione pu\u00f2 a questo punto concludere la reazione idrolizzando il legame estere dell'acil-enzima. Il distacco del substrato proteico dal residuo di Serina 195 rigenera quindi l'enzima libero che pu\u00f2 cos\u00ec continuare la sua attivit\u00e0 proteolitica."}
{"id": "460106", "revid": "169529", "url": "https://it.wikipedia.org/wiki?curid=460106", "title": "Giuseppe Grassi (politico)", "text": "Biografia.\nNacque da nobili origini: i Grassi furono un'antica famiglia del 1100 derivata da Guglielmo il Grosso (discendente da uno dei dodici figli di Tancredi d'Altavilla) e fu feudatario di Alessano sotto il re Guglielmo il Buono. La famiglia originaria di Otranto, diram\u00f2 e godette nobilt\u00e0 con il predicato di Martano (Lecce). Giuseppe fu adottato dallo zio principe Sebastiano (fratello della madre morta molto giovane) e aggiunse al proprio cognome quello di Apostolico Orsini Ducas. Era figlio di Michelina Apostolico e Pasquale.\nLa sua formazione culturale ha origine nel collegio Argento di Lecce, dove ha studiato presso i gesuiti, seguendo le orme della famiglia Apostolico. Figlio del processo evolutivo del cattolicesimo politico leccese, la sua maturazione intellettuale fu di tipo liberale. Studi\u00f2 poi giurisprudenza all'Universit\u00e0 di Roma, dove matur\u00f2 la passione per la politica e l'interesse per la ricerca nel campo del diritto pubblico. Si laure\u00f2 nel 1905 discutendo una tesi in diritto costituzionale.\nNel 1907 Grassi spos\u00f2 Isabella Carissimo, dalla quale avrebbe poi avuto quattro figli: Mary, Guglielmo, Fabio e Vittoria.\nOspit\u00f2 nella sua tenuta di Materdomini (Lecce) i Savoia prima dell'esilio.\nEsponente del Partito Liberale Italiano, fu Ministro di grazia e giustizia dei Governi De Gasperi IV e V dal 31 maggio 1947 al 14 gennaio 1950. \u00c8 noto per aver firmato, come guardasigilli, la Costituzione della Repubblica Italiana del 1948."}
{"id": "460108", "revid": "4507", "url": "https://it.wikipedia.org/wiki?curid=460108", "title": "Piazza della Repubblica (Torino)", "text": ""}
{"id": "460110", "revid": "254401", "url": "https://it.wikipedia.org/wiki?curid=460110", "title": "Porta Pila", "text": ""}
{"id": "460111", "revid": "1318658", "url": "https://it.wikipedia.org/wiki?curid=460111", "title": "Maresciallo ordinario", "text": "Il maresciallo ordinario \u00e8 il secondo grado dei sottufficiali dell'Esercito Italiano, del ruolo ispettori dell'Arma dei carabinieri e del Corpo della Guardia di finanza ed \u00e8 superiore al maresciallo e subordinato al maresciallo capo. Il distintivo di grado del maresciallo ordinario \u00e8 costituito da due binari d'oro, ovvero d'argento per il personale dell'Arma dei carabinieri. Il grado \u00e8 equivalente al codice di grado NATO OR-8 (Denominazione NATO appartenuta al grado di maresciallo capo prima 1995). \nFino al 1992 il grado di maresciallo ordinario venne usato anche nel disciolto Corpo degli agenti di custodia (ora Corpo di polizia penitenziaria), e fino al 1981 era in uso nel Corpo delle guardie di pubblica sicurezza (ora Polizia di Stato; attualmente i due corpi civili usano la corrispondente qualifica di Ispettore).\nStoria.\nFino al 1972 i marescialli erano inquadrati in tre livelli gerarchici: maresciallo ordinario, maresciallo capo e maresciallo maggiore e avevano come distintivo rispettivamente uno, due o tre binari dorati screziati di nero posti in senso verticale sulle controspalline. In seguito negli anni settanta venne aggiunto il grado di maresciallo maggiore aiutante, detto anche pi\u00f9 semplicemente \"maresciallo aiutante\" o solo \"aiutante\", sovraordinato agli altri gradi, ma sempre subordinato al grado di aiutante di battaglia. Tale grado si distingueva in quanto era raggiungibile tramite promozione a scelta e non per anzianit\u00e0, ed aveva lo stesso distintivo di grado del maresciallo maggiore, ma con i binari screziati di rosso. Dopo il 1972 per tutti i marescialli i binari erano posti in orizzontale.\nAll'entrata in guerra dell'Italia nel primo conflitto mondiale i gradi di \"Maresciallo ordinario\", \"Maresciallo capo\" e \"Maresciallo maggiore\" divennero rispettivamente \"Maresciallo di compagnia\", \"Maresciallo di battaglione\" e \"Maresciallo di reggimento\". Nel 1916 venne istituito il grado di \"aiutante di battaglia\", raggiungibile sia dai sottufficiali che dalla truppa unicamente per meriti di guerra, indipendentemente dal grado rivestito in precedenza. \nNel 1995 la legge sulla professionalizzazione delle forze armate italiane port\u00f2 nell'esercito ad una ridenominazione dei gradi dei marescialli in base alla quale si aveva la seguente trasformazione:"}
{"id": "460112", "revid": "767487", "url": "https://it.wikipedia.org/wiki?curid=460112", "title": "Primo maresciallo", "text": "Il primo maresciallo \u00e8 un grado militare delle forze armate italiane.\n\u00c8 stato istituito nel 2001 (decreto legislativo 28 febbraio 2001, n. 82 - \u00abDisposizioni integrative e correttive del decreto legislativo 12 maggio 1995, n. 196, in materia di riordino dei ruoli, modifica alle norme di reclutamento, stato ed avanzamento del personale non direttivo delle Forze Armate\u00bb) e sostituisce il grado di aiutante.\nEsercito.\nIl primo maresciallo \u00e8 il quarto grado dei sottufficiali dell'Esercito ed \u00e8 superiore al maresciallo capo e subordinato al Luogotenente. Il primo maresciallo, dopo sette anni nel grado e previa valutazione, viene promosso al grado di Luogotenente. Il distintivo di grado del 1\u00ba Maresciallo \u00e8 costituito da tre barrette d'oro bordate di rosso.\nMarina.\nIl primo maresciallo \u00e8 superiore al capo di prima classe e subordinato al luogotenente. Il distintivo di grado del 1\u00ba Maresciallo \u00e8 costituito da tre barrette d'oro bordate di rosso. Viene indossato sulla spalla dell'uniforme invernale e sul controspallino dell'uniforme estiva.\nAeronautica.\nIl primo maresciallo \u00e8 il quarto grado dei sottufficiali dell'Aeronautica Militare ed \u00e8 superiore al maresciallo di prima classe. Il primo maresciallo, dopo sette anni nel grado e previa valutazione, viene promosso al grado di Luogotenente. Il distintivo di grado del 1\u00ba Maresciallo \u00e8 costituito da tre barrette d'oro screziate di blu bordate di rosso.\nCarabinieri.\nIl primo maresciallo nell'Arma dei Carabinieri \u00e8 denominato Maresciallo maggiore e fa parte del ruolo \"ispettori\" dell'Arma dei Carabinieri. Il grado \u00e8 superiore al maresciallo capo \u00e8 subordinato al grado di Luogotenente. Il distintivo di grado del Maresciallo maggiore \u00e8 costituito da tre barrette d'argento bordate di rosso."}
{"id": "460114", "revid": "327773", "url": "https://it.wikipedia.org/wiki?curid=460114", "title": "Pietro Annigoni", "text": "Biografia.\nAttivit\u00e0 artistica.\nFrequenta il Regio Liceo Ginnasio Giuseppe Parini di Milano e passa molte ore alla Biblioteca Ambrosiana per cercare di apprendere la tecnica dei disegni di Leonardo da Vinci.\nNel 1925 gli Annigoni si trasferiscono a Firenze per motivi di lavoro del padre di Pietro, ingegnere: ottiene la maturit\u00e0 classica presso l'Istituto degli Scolopi e i genitori gli danno l'autorizzazione\ndi frequentare l'Accademia di belle arti con i professori Carena e Graziosi, perfezionando gli studi, poi, con lunghi viaggi, anche all'estero.\nLa sua prima mostra personale viene allestita nel 1932, presso palazzo Perroni. Fin dall'inizio si caratterizza per uno stile fedele alla realt\u00e0.\nDurante gli anni della seconda guerra mondiale, la famiglia Annigoni con Pietro fu accolta in casa di Alido Michelozzi a Serravalle Pistoiese.\nNel 1947 con Gregorio Sciltian e i fratelli Xavier e Antonio Bueno, \u00e8 tra i firmatari del manifesto dei pittori moderni della realt\u00e0. Servendosi con grande maestria dell'uso di antiche tecniche pittoriche (famose le sue tempere grasse) utilizzate nel Rinascimento, costruisce il suo percorso artistico in netto contrasto con gli stili pittorici propri del Modernismo e del Postmodernismo in voga negli anni della sua attivit\u00e0. Resta fedele al Realismo sino alla morte.\nUna tale predilezione per il vero, lo pone velocemente in risalto nel campo della ritrattistica, dove chiaramente il committente vuol potersi riconoscere. La fama cresce negli ambienti nobiliari d'Italia. Nel 1949 si reca nel Regno Unito, dove realizza alcuni ritratti dei reali inglesi e di altri personaggi celebri, sino a che, nel 1955, riceve l'ambita commissione di ritrarre la regina Elisabetta II. (National Portrait Gallery, Londra). Accetta, dopo aver concordato, per l'esecuzione, una serie di pose in studio. Ne ricever\u00e0 grande notoriet\u00e0. Il ritratto apparir\u00e0 anche sui francobolli e su una banconota di Mauritius. Egualmente rilevanti, ma forse meno noti, quelli eseguiti per papa Giovanni XXIII, John Fitzgerald Kennedy, Filippo di Edimburgo, la principessa Margaret, la regina madre, Alcide De Gasperi, Mohammad Reza Pahlavi con l'imperatrice Farah (in occasione dell'incoronazione avvenuta nel 1967), Margherita II di Danimarca e molti altri.\nNonostante sia ricordato come \"\"Il pittore delle regine\", ebbe grande predilezione nel ritrarre anche \"persone meno agiate e famose\"\", in cui era abile nel descriverne fedelmente tanto l'aspetto esteriore quanto l'interiore.\nDal 1966 al 1988, la sua attivit\u00e0 si caratterizza per un susseguirsi di mostre prestigiose, fra cui molte alla Royal Academy di Londra, mentre in Italia si ricordano, per il notevole successo ottenuto, quelle di Milano (Galleria Cortina, 1968, e Galleria Levi, 1971). Fra un'esposizione e l'altra, non manca di dedicarsi ad una delle sue grandi passioni: l'arte dell'affresco.\nSono suoi gli affreschi:\nNella chiesa di San Lorenzo in Firenze si ammira una pala d'altare raffigurante \"San Giuseppe lavoratore col Bambino\". Altra tavola rappresentante, invece, l'abate Desiderio che riceve la regola da san Benedetto, si trova nella navata sinistra dell'abbazia di Montecassino, dove sono custodite le spoglie dello stesso papa Vittore III.\nA Dovadola, nell'appennino forlivese, si trova un suo celebre ritratto di Benedetta Bianchi Porro, conservato nel museo a lei dedicato.\nA Frisa in provincia di Chieti, presso il Santuario della Madonna del Popolo sull'altare maggiore campeggia il suo ritratto della Vergine con bambino, da lui donato. \nUna delle sue opere pi\u00f9 importanti \u00e8 il ciclo pittorico della chiesa parrocchiale di San Michele Arcangelo a Ponte Buggianese. Vi ha lavorato dal 1967 sino alla morte, con l'aiuto di vari allievi. Nel 2008 \u00e8 stato aperto a villa Bardini a Firenze il \"Museo Pietro Annigoni\".\nIl pittore mor\u00ec, all'et\u00e0 di 78 anni, il 28 ottobre 1988 ed \u00e8 sepolto nel cimitero delle Porte Sante a San Miniato al Monte."}
