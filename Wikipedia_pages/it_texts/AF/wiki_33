{"id": "443458", "revid": "1543377", "url": "https://it.wikipedia.org/wiki?curid=443458", "title": "Romano Guardini", "text": "Biografia.\nL'infanzia.\nNacque a Verona nel 1885, figlio di un commerciante. Gi\u00e0 nel 1886 la famiglia si trasfer\u00ec a Magonza proprio a causa del lavoro del padre. Romano vive l\u00ec la sua infanzia e la sua adolescenza insieme ai tre fratelli Gino, Mario e Aleardo. La sua formazione \u00e8 sostanzialmente tedesca. Le influenze italiane vissute in famiglia, specialmente grazie alla madre, rimangono in parte come suo bagaglio personale.\nGuardini non lascia molte informazioni riguardo alla sua famiglia. Di suo padre dice: \nUno dei meriti del padre \u00e8 sicuramente quello di aver comunicato al figlio l\u2019interesse per Dante Alighieri, una figura che diventa importante nella sua vita: diversi sono gli studi che egli compie sul poeta italiano.\nL\u2019attivit\u00e0 del padre, ereditata dal nonno, consente alla famiglia di vivere nel benessere e influenza anche l\u2019aspirazione dei figli: i fratelli di Romano seguono le orme del padre e lui stesso eredita delle capacit\u00e0 gestionali non indifferenti.\nParticolare \u00e8 anche il rapporto con la madre, nettamente a favore dell\u2019appartenenza italiana: ella non accoglie di buon animo il trasferimento a Magonza. Anche in Germania mantiene un atteggiamento chiuso verso ogni aspetto della vita tedesca e cerca di tenere i suoi figli nel medesimo atteggiamento. Di lei scrive un amico di Guardini, Felix Messerschmid:\nI genitori trasmettono ai figli una fede molto asciutta: oltre alla messa domenicale e alle preghiere quotidiane, in famiglia non si parla molto di religione.\nNella sua educazione in casa vi sono aspetti negativi e positivi:\nTalvolta le considerazioni di Guardini sulla sua adolescenza sono piuttosto dure:\nLa giovinezza.\nGuardini frequenta il \u201cGinnasio Umanistico\u201d a Magonza dal 1894 al 1903, cos\u00ec come fanno in seguito i suoi fratelli. Anche da studente Guardini dimostra una personalit\u00e0 originale, intrisa di seriet\u00e0 e religiosit\u00e0, orientata alla preghiera e distaccata dai coetanei. Tuttavia si registra la sua presenza in una piccola cerchia di amici, in cui si discutono argomenti alti come filosofia, religione, arte e letteratura, e in cui Romano spicca per il suo amore precoce per Dante.\nIl giovane Guardini si mostra molto indeciso e insicuro. La sua giovinezza \u00e8 fra due tensioni: il sentirsi legato alla propria famiglia ma allo stesso tempo la rottura e la conquista di una vita propria fuori dall'orbita dei genitori. Questa insicurezza traspare poco dalla sua produzione successiva.\nDopo un viaggio in Italia, in cui non avviene nulla di particolare, si avvia in studi accademici di vario tipo. Guardini \u00e8 cosciente di avere molte potenzialit\u00e0, ma non ha nessuna tendenza particolare. Comunque l\u2019universit\u00e0 rappresenta per lui il primo stacco effettivo dalla famiglia.\nIl primo tentativo di studi accademici del 1903 \u00e8 quello di chimica alla facolt\u00e0 di Tubinga, con l\u2019idea di seguire un compagno di scuola. La scelta si rivela presto un fallimento e Guardini passa dei mesi terribili: egli comprende di non essere portato per la matematica e le scienze naturali, non vi trova alcun interesse; inoltre anche il metodo d\u2019insegnamento \u00e8 poco efficiente e non trova compagni che lo sostengano.\nUn secondo tentativo \u00e8 quello di scienze politiche, a Monaco nel 1904. Il risultato per\u00f2 \u00e8 lo stesso: poco interesse e grande solitudine; scarsa anche la capacit\u00e0 di accompagnamento dei docenti. Inizia a produrre una tesi, ma comprende presto che l\u2019argomento non lo interessa veramente e ne sente il peso. Unico motivo di sollievo \u00e8 l\u2019atmosfera della citt\u00e0: l\u2019arte e la cultura della metropoli sono uno stimolo per il giovane studente.\nSuo fedele sostegno \u00e8 l\u2019amico Karl Neund\u00f6rfer, conosciuto nel tempo dell\u2019adolescenza. L\u2019amico Karl \u00e8 una presenza costante e importante nella vita del futuro teologo. Con lui conduce lunghi e appassionati dialoghi, condivide vicende di vita, come gli anni del seminario e l\u2019ordinazione presbiterale, e addirittura lo nomina erede di molte sue opere nel testamento del 1914 (durante la guerra). Karl ha un orientamento differente: laureato in legge a Giessen, egli si interessa poi al diritto canonico e alle strutture pubbliche della Chiesa. La differenza fra i due d\u00e0 luogo a un confronto fecondo, e la morte prematura di Neund\u00f6rfer infatti, nel 1926 sar\u00e0 un duro colpo per Guardini, tanto che non partecipa nemmeno alla cerimonia funebre.\nTornando a Monaco: citt\u00e0 importante per Guardini, \u00e8 il luogo della sua crisi religiosa. La ricerca della propria vocazione lo spinge a cercare un confronto e lo trova presso i monaci benedettini. Riceve luce, ma non ancora una chiarezza definitiva. Anzi presto la crisi si fa pi\u00f9 radicale:\nL\u2019amico Karl Neund\u00f6rfer lo accompagna in questa difficile fase e, ritornando insieme a lui a Magonza, nota come in Romano stia crescendo una nuova fede, non pi\u00f9 passiva bens\u00ec risoluta. Cos\u00ec scrive Guardini:\nTuttavia egli ancora non prende una vera e propria decisione. Continua gli studi di economia politica a Berlino nel 1905 con scarso interesse, anzi approcciandosi ad altre materie come filosofia e storia dell\u2019arte. Lentamente comprende che la sua via non \u00e8 in quel genere di studi.\nComincia a pensare alla propria consacrazione. Gi\u00e0 da diversi anni egli ha una vita di preghiera non comune, e questa predisposizione fa da base per la nuova scelta che intraprende: dopo alcune riflessioni si orienta verso il presbiterato. Si confronta con un teologo residente a Berlino e trova conferma per la sua scelta. Anche Karl Neund\u00f6rfer fa la stessa scelta e questa risulta una nuova conferma per il giovane Guardini.\nNel 1906 Guardini finalmente inizia a studiare teologia a Friburgo. Egli trova presto l\u2019ostilit\u00e0 dei suoi genitori, che non comprendono la sua nuova maturazione. Il padre, dopo le incertezze dimostrate, non pensa che il nuovo orientamento del figlio sia stabile. La mamma invece dimostra una certa avversione al mondo clericale. Questo per\u00f2 non ostacola Guardini dal maturare in s\u00e9, proprio a Friburgo, una profonda convinzione di essere chiamato al sacerdozio. Le esperienze e i temi affrontati negli anni precedenti riemergono nel corso dell\u2019attivit\u00e0 del futuro prete, dopo che egli ha trovato la sua identit\u00e0.\nGrazie alla preghiera le tensioni gradualmente si risolvono e Guardini trova stabilmente la sua via.\nNel 1907 egli si trasferisce a Tubinga, luogo della sua precedente sconfitta, per studiare una teologia pi\u00f9 moderna. Egli ora trova un ambiente a lui favorevole e umano. Frequenta regolarmente le lezioni e riesce a formare una cerchia di amici che rendono lieti quegli anni. Guardini comincia realmente a prendere coscienza di s\u00e9.\nImportante stimolo extra-universitario \u00e8 l\u2019abbazia benedettina di Beuron, non distante da Tubinga. Viene introdotto in quell'ambiente grazie ad un amico conosciuto proprio a Tubinga, Josef Weiger, che era stato novizio presso quel monastero. L\u00ec non solo ha esperienza di una liturgia benedettina modello, ma ha anche il suo primo incontro con Max Scheler, che influenza il suo pensiero successivo. Il legame con il mondo benedettino spinger\u00e0 Guardini nel 1909 a fare la propria professione come oblato di San Benedetto.\nA Tubinga Guardini dunque conosce un altro amico che sar\u00e0 una costante nella sua vita: si tratta di Josef Weiger. Anche egli diventer\u00e0 prete a Rottenburg nel 1911, dopo aver studiato teologia a Tubinga. Dal 1917 al 1957 Weiger \u00e8 parroco di Mooshausen, luogo tranquillo nella Germania meridionale, vicino al fiume Iller. Guardini viene ospitato dall\u2019amico circa due volte l\u2019anno; l\u00ec inoltre trover\u00e0 rifugio presso nei duri anni della seconda guerra mondiale, dal 1943 al 1945.\nL\u2019amicizia con Josef e con Karl costituisce una base importante e un sostegno alla vita e all\u2019umanit\u00e0 di Guardini.\nGuardini si trasferisce a Magonza nel 1908 per frequentare il seminario. Si tratta di un\u2019esperienza deludente. Nella sua biografia si legge:\nGuardini adulto.\nNonostante queste difficolt\u00e0, Guardini viene ordinato prete nel 1910 a Magonza insieme a Karl Neund\u00f6rfer.\nGli anni da cappellano sono un altro periodo di prova per lui, alla ricerca delle proprie attitudini e nella scoperta dei propri limiti. Guardini si dimostra cagionevole di salute e con una certa difficolt\u00e0 di rapporto con ragazzi sotto i 15 anni di et\u00e0. Pi\u00f9 che un\u2019autorit\u00e0 esteriore, egli \u00e8 in grado di manifestare una autorit\u00e0 interiore. Lui stesso afferma:\nDifficile per Guardini \u00e8 anche il rapporto con l\u2019associazionismo cattolico. Non solo non riesce ad unirsi ad esso ma ne ha una certa riserva, anche a livello universitario.\nDesideroso di trovare un modo per impiegare appieno le proprie potenzialit\u00e0, egli comprende di dover curare le proprie doti spirituali e intellettuali. Comincia a cercare una collocazione in ambito accademico e chiede dunque di poter completare gli studi di teologia con un dottorato a Friburgo. Egli sceglie come tema la teologia di san Bonaventura, dottore della Chiesa, che lo richiama indirettamente ad altri grandi autori importanti per lui: Agostino, Platone, Dante e san Giovanni evangelista. Si nota un certo antagonismo alla teologia di san Tommaso, anche se egli non si esprime mai contro quest\u2019ultimo.\nEgli si laurea nel 1915 e, poco dopo, tornato a Magonza, gli viene affidata la direzione dell\u2019associazione giovanile \u201cJuventus\u201d. Sono anni di continuo peregrinare per lui, da una parrocchia ad un'altra. Inoltre, a causa della guerra in corso, sar\u00e0 chiamato a prestare servizio come infermiere militare.\nLa \u201cJuventus\u201d era una associazione giovanile che comprendeva per lo pi\u00f9 giovani del ginnasio e del liceo. Non aveva un vero e proprio statuto riconosciuto ma si trattava di una organizzazione con una forma caratteristica di quelle ecclesiastiche, di cui anche Guardini faceva parte da giovane. Grazie a Guardini l\u2019associazione prende una nuova forma.\nIn quegli anni intanto, grazie all\u2019amicizia con Richard Knies, Guardini inizia a pubblicare le sue opere presso le casea editrici \u201cMatthias Gr\u00fcnewald\u201d prima, e la \u201cWerkbund\u201d subito dopo, le sue due principali case editrici. \u00c8 l\u2019inizio di un successo editoriale. Gi\u00e0 nel 1920 compaiono due opere di Guardini fra cui il noto \"Via Crucis\".\nIl vero e proprio ingresso nella notoriet\u00e0 per Guardini avviene con il successo editoriale de \"Lo spirito della liturgia\" nel 1918. L\u2019opera ha come tema fondamentale non tanto il rinnovamento liturgico, quanto un rinnovamento dell\u2019atteggiamento spirituale da cui pu\u00f2 riprendere l\u2019interesse alla liturgia.\nGuardini insegnante ed educatore.\nNel 1920 si avviano due nuove vie dell\u2019esistenza di Guardini: da una parte l\u2019insegnamento all\u2019Universit\u00e0 di Bonn e dall\u2019altra l\u2019inizio dell\u2019attivit\u00e0 presso il movimento giovanile del castello di Rothenfels sul Meno. Sono anni di rapida ascesa e di proficuo lavoro per Guardini, che hanno come premessa tutto l\u2019impegno silenzioso degli anni precedenti. Si realizzano le capacit\u00e0 spirituali, intellettuali e pedagogiche a cui Guardini era da sempre inclinato.\nNel 1922 Guardini sostiene l\u2019esame per l\u2019abilitazione all\u2019insegnamento con un colloquio orale e una lezione di prova, per la quale sceglie come argomento la teologia di Anselmo d\u2019Aosta. L\u2019esame ha successo e dunque egli diviene libero docente di dogmatica.\nEgli per\u00f2 comprende di non essere fondamentalmente un teologo, ma di aver sviluppato una riflessione a cavallo fra diverse discipline. Questa percezione lo accompagner\u00e0 nel corso di tutta la sua attivit\u00e0 accademica. Anche questo fatto contribuisce al senso di solitudine rispetto ai propri colleghi di facolt\u00e0.\nA livello economico l\u2019attivit\u00e0 accademica non gli rende molto, spesso \u00e8 costretto a chiedere denaro al proprio editore per le spese di sostentamento.\nGuardini riceve nel 1923 una grande opportunit\u00e0 dal Ministro dei Culti (e dell\u2019Istruzione) della Prussia: una cattedra di \"Weltanschauung\" (visione-del-mondo) presso l\u2019Universit\u00e0 di Berlino. Guardini venne affiliato formalmente alla facolt\u00e0 di teologia cattolica dell'Universit\u00e0 di Breslavia, mentre insegnava a Berlino come docente ospite. Occorre dire che il contesto non \u00e8 molto favorevole: a Berlino vi \u00e8 un forte clima laicista e tendenzialmente protestante. Il suo corso inizialmente \u00e8 sconosciuto ai pi\u00f9 e ha poca risonanza. Inoltre vi \u00e8 per Guardini il problema di strutturare un programma di una disciplina non ben definita e con poche esperienze precedenti.\nPunto di partenza per la visione di fondo del suo corso \u00e8 una concezione che Guardini riprende da Scheler:\nIl neo-teologo inizia cos\u00ec a dare forma alla sua cattedra, rivelando le particolarit\u00e0 del suo metodo scientifico.\nVeniamo al titolo della sua cattedra: Weltanschauung cattolica. Il titolo, come gi\u00e0 sottolineato, richiede tutta l\u2019abilit\u00e0 di Guardini per strutturare un percorso adeguato che non emerga come apologetica cattolica. Ne risulta che la cattedra permette a Guardini di esprimere quanto gli \u00e8 pi\u00f9 proprio, anche per molto tempo (34 anni complessivi di insegnamento). Egli struttura un corso a cavallo tra filosofia e teologia, portando le due discipline ad un proficuo incontro. \u00c8 Guardini stesso a spiegare questo orientamento:\nL\u2019insegnamento di Guardini a Berlino ha inizio in circostanze non proprio favorevoli, lo ricordiamo. Egli non ha ancora alle spalle una esperienza accademica sufficiente e la cattedra non ha ancora una struttura stabile; inoltre l\u2019ambiente non \u00e8 per nulla favorevole al suo insegnamento e ai suoi temi.\nGuardini ricorda pi\u00f9 tardi quei difficili inizi:\nL\u2019attivit\u00e0 ordinaria di Guardini \u00e8 pressoch\u00e9 la seguente:\nGuardini in realt\u00e0 non ha le conoscenze disciplinari per affrontare un ambito cos\u00ec ampio. Fa la scelta di interessarsi alle questioni in s\u00e9, di volta in volta proposte, andando a ricercare i testi necessari e lavorando a partire da essi anche senza una preparazione settoriale. Accetta questo rischio, che talvolta lui chiama presunzione, ottenendo un particolare successo.\nDurante quegli anni Guardini soffre di problemi di salute in vario modo. Una buona parte sono probabilmente di natura psicosomatica, dovuti all\u2019affaticamento: problemi allo stomaco, alla testa e ai reni che talvolta lo costringono a dover sospendere l\u2019attivit\u00e0.\nIl grande male di cui tuttavia Guardini \u00e8 affetto \u00e8 la malinconia. A questa malattia egli dedica una delle sue opere: \"Il ritratto della malinconia\". La malattia \u00e8 per lui stesso un peso di origine, dovuto forse a un distacco dalla madre non pienamente riuscito. Per Guardini si tratta non tanto di una malattia psichica, ma la sua radice \u00e8 soprattutto di natura spirituale.\nEgli riesce a trovare una propria terapia efficace per questa malattia:\nEgli ordinariamente celebra la messa per gli studenti nella cappella di s. Benedetto. Anche questa \u00e8 una occasione per poter parlare loro attraverso l\u2019omelia. Della sua predicazione Guardini ci parla in questo modo:\nCome gi\u00e0 accennato, l\u2019attivit\u00e0 di Guardini dopo il 1920 comprende anche l\u2019impegno per il castello di Rothenfels sul Meno e per il movimento giovanile.\nEgli viene inizialmente invitato nel 1920 a un convegno del \u201cQuickborn\u201d (il movimento giovanile) a Rothenfels durante l\u2019estate. Inizialmente a disagio per la vivacit\u00e0 giovanile, presto Guardini si ambienta con il nuovo contesto e ne trova giovamento per s\u00e9. Guardini ha 35 anni e dunque si colloca subito nell\u2019ambito di un ruolo educativo nei confronti dei giovani che incontra, che dimostrano un grande potenziale.\nGradualmente il movimento cresce, anche in et\u00e0, e oltre agli studenti delle superiori ed agli universitari, entrano a farne parte giovani lavoratori cattolici. I preti fanno parte del movimento non tanto come capi ma come fratelli in un'unica comunit\u00e0.\nTuttavia, come gi\u00e0 accennato, sia le autorit\u00e0 ecclesiastiche che le scuole non vedono di buon occhio il nuovo movimento, in quanto non ha ancora connotazioni precise. Questo non impedisce al movimento di crescere rapidamente e di raggiungere nel 1917 i 7000 aderenti.\nNel 1920 dunque Guardini entra a contatto con questa realt\u00e0. Ne rimante colpito:\nDa quell\u2019estate, Guardini rimane conquistato dal movimento e decide di dedicarsi con impegno ad esso. La sua attivit\u00e0 viene molto apprezzata da diversi gruppi, anche attraverso la parola scritta, e Guardini stesso trae grande profitto dalla sua attivit\u00e0 con i giovani.\nGuardini si dimostra una figura chiave del movimento sin dai suoi primi interventi. Gi\u00e0 nel 1921 era determinante per l\u2019esperienza del Castello. Egli coglie l\u2019essenza del \u201cQuickborn\u201d ed il suo vero fine anche al di l\u00e0 del semplice fattore \u201cgiovanile\u201d.\nLe resistenze da parte ecclesiastica sono forti: si parla addirittura di insegnanti di religione che impediscono alle ragazze di partecipare al movimento, a causa della vita comune fra i due sessi; oltretutto pochi vescovi si dimostrano benevoli con la nuova esperienza.\nNel 1924 Guardini fa fare un altro passo avanti al \u201cQuickborn\u201d: da semplice movimento giovanile, con il passare degli anni e il crescere della componente adulta, si passa a una forma di movimento culturale.\nNel 1926 Guardini diviene l\u2019unico direttore del Castello e del movimento, ovviamente accompagnato da alcuni consiglieri. Con lui alla guida, le settimane di lavoro estivo divengono punto normativo di tutto il movimento. L\u2019indirizzo del movimento \u00e8 chiaro:\nGuardini ha anche il merito di aver condotto una educazione liturgica per i laici in quegli anni. Egli infatti \u00e8 ormai esponente del movimento liturgico, dopo il suo successo editoriale Lo spirito della liturgia, e sa declinare le novit\u00e0 portate da questo rinnovamento anche nella vita comune dei giovani, soprattutto attraverso l\u2019educazione della corporeit\u00e0: il respiro, lo stare in piedi, il tacere e la recita sono punti di educazione delle settimane di lavoro a Rothenfels. Anche le attivit\u00e0 esterne come lo sport, la danza e le camminate fanno parte di un progetto di valorizzazione del corpo in ambito cristiano.\nGli anni del regime e della guerra.\nIl castello di Rothenfels riesce ad avere un\u2019attivit\u00e0 regolare fino al 1933: da quell\u2019anno fino al 1939 comincia a farsi sentire la presenza del regime nazista. La sorte del \u201cQuickborn\u201d invece \u00e8 pi\u00f9 infelice ed esso viene formalmente sciolto nel 1933.\nLa resistenza del Castello non \u00e8 senza difficolt\u00e0: la pressione delle autorit\u00e0 naziste \u00e8 forte ed il rischio non \u00e8 solo quello di chiudere ma anche quello di cedere negli intenti e nel metodo per adeguarsi alla situazione. Ma ci\u00f2 non avviene: pur con molte difficolt\u00e0 la vita del Castello continua quasi in modo regolare fino al drammatico 1939. \u00c8 necessario dedicarsi a un lavoro solo in ambito religioso e soprattutto non ci si pu\u00f2 pi\u00f9 occupare della giovent\u00f9.\nIl Castello pu\u00f2 cos\u00ec continuare la sua attivit\u00e0 cristiana anche in periodo nazista, fino allo scoppio della seconda guerra mondiale, quando il Castello viene definitivamente requisito e confiscato.\nNel 1939 dunque Guardini riceve due colpi molto pesanti per la sua attivit\u00e0: da un lato avviene la confisca di Rothenfels, dall\u2019altro l\u2019abolizione della sua cattedra all\u2019Universit\u00e0 di Berlino. Egli viene separato da tutte le sue attivit\u00e0 principali.\nLa motivazione \u00e8 chiaramente il fatto che non tanto egli faccia propaganda, piuttosto il suo insegnamento \u00e8 indirettamente sfavorevole al regime.\nIl lavoro di Guardini continua nella riservatezza della sua stanza, salvo alcuni interventi esterni non istituzionali. Col passare del tempo per\u00f2 la permanenza di Guardini a Berlino diventa difficile: i bombardamenti sulla citt\u00e0 gli causano problemi fisici ed egli \u00e8 costretto a cercare rifugio in un altro luogo. Nel 1943 l\u2019ex docente si trasferisce nella tranquilla Mooshausen presso l\u2019amico Josef Weiger, da cui rimane fino al termine della guerra. Le limitazioni sono ancora pi\u00f9 nette per lui, tuttavia ha occasione di trovare riposo e recuperare le forze.\nQuesta interruzione forzata delle attivit\u00e0 muove Guardini alla sua produzione editoriale: diversi sono i libri e gli scritti minori che egli completa in questo periodo. \u00c8 innanzitutto un\u2019esigenza di ordine per la sua vita, in mezzo ai tristi avvenimenti che lo circondano.\nL'anzianit\u00e0 e gli ultimi anni.\nCon la fine della guerra si aprono per Guardini nuove possibilit\u00e0: gli viene offerta dal Ministro dei Culti e dell\u2019Istruzione del W\u00fcrttenberg una cattedra \"ad personam\" in Weltanschauung presso l\u2019Universit\u00e0 di Tubinga. Egli accetta senza esitare, dato anche il legame che ha con la citt\u00e0. Il ritiro presso Mooshausen \u00e8 ormai inadeguato e il ritorno al lavoro accademico \u00e8 importante per lui.\nLe condizioni di lavoro nel dopoguerra non sono le migliori. Egli abita in una stanza provvisoria dove deve fare tutto.\nInoltre in universit\u00e0 si trova isolato come a Berlino: l\u2019ambiente di teologia \u00e8 protestante e lo rifiuta mentre i colleghi di filosofia vedono la sua materia come a cavallo tra due discipline.\nAnche la reazione degli ascoltatori \u00e8 simile all\u2019esperienza di Berlino: egli ottiene un buon successo, si parla di schiere di persone alle sue lezioni. Egli concepisce come compito del suo insegnamento quello di dare un nuovo orizzonte alle generazioni disilluse dall\u2019incubo nazista.\nNel 1948 il Castello di Rothenfels viene riconsegnato, ma Guardini non ne \u00e8 pi\u00f9 alla guida, viene piuttosto nominato un successore. Anzi Guardini si tira indietro da qualsiasi ruolo organizzativo e si limita ad intervenire varie volte nelle settimane di lavoro al Castello. Probabilmente il grande ostacolo di Guardini \u00e8 l\u2019et\u00e0 (nel 1948 ha 63 anni).\nInfine nel 1948 continuer\u00e0 il suo insegnamento di Weltanschauung a Monaco. Le sue lezioni, in ogni citt\u00e0 insegnasse, sono sempre molto frequentate e vissute con grande attenzione. Continuer\u00e0 la sua attivit\u00e0 di insegnamento in universit\u00e0 fino al 1962.\nGuardini ha a cuore l\u2019Europa e ne ha una concezione ben precisa.\nNel 1962 Guardini lascia l\u2019insegnamento per assumere la posizione di emerito. Nasce cos\u00ec il problema d'una successione ad una cattedra cos\u00ec legata alla figura del teologo. Circolano nomi come Karl Rahner, Alfons Auer o Hans Urs von Balthasar. Si opta per il primo, che d\u00e0 un taglio pi\u00f9 specificamente teologico alle lezioni, e per questo ha meno risonanza.\nNegli ultimi anni Guardini riceve anche onori e titoli di vario genere, che manifestano un riconoscimento della sua grandezza sotto diversi profili.\nUn riconoscimento \u00e8 la chiamata di Guardini a far parte della commissione preparatoria del Concilio Vaticano II per la liturgia, incarico a cui deve rinunciare a causa dell\u2019et\u00e0.\nSotto il pontificato di Paolo VI gli viene offerta la nomina cardinalizia. Guardini rifiuta anche tale onore, per vari motivi che vanno dall\u2019abbigliamento collegato al titolo a un\u2019immagine di Chiesa lontana da quella del movimento che aveva guidato.\nGuardini comincia a spegnersi. Il 1 ottobre 1968 viene trovato privo di conoscenza in casa. Alla sera di quel giorno passa dal sonno alla morte.\nLa persona di Guardini cade lentamente in un oblio pubblico. Per molti anni non si ricorda pi\u00f9 la sua opera e si smette di leggere le sue numerose pubblicazioni. Pare che questo autore stia emergendo nuovamente solo in questi ultimi decenni.\nPensiero.\nRomano Guardini \u00e8 stato definito \"Padre della Chiesa del XX secolo\" dalla sua biografa Hanna-Barbara Gerl-Falkovitz. Guardini peraltro uno dei pi\u00f9 significativi rappresentanti della filosofia e teologia cattolica del XX secolo, in specie per quanto riguarda la liturgia, la filosofia della religione, la pedagogia, l'ecumenismo e in generale la storia della spiritualit\u00e0.\nNei suoi studi affront\u00f2 da una parte i temi tradizionali della teologia e della filosofia cristiana alla luce delle domande e delle sfide poste dal pensiero moderno; contemporaneamente affront\u00f2 i temi e i problemi del suo tempo dal punto di vista cristiano e specificamente cattolico. Lo sforzo di Guardini si configura quindi come l'approfondimento della \"christliche Weltanschauung\" (\"visione cristiana del mondo\"), ovvero, secondo la sua definizione:\nSeppur legato per sua inclinazione alla tradizione teologica agostiniana e platonica, egli sottoline\u00f2 sempre l'importanza dell'altro polo, quello tomistico e aristotelico. Egli indic\u00f2, al tempo della sua dissertazione, san Bonaventura e, in seguito, John Henry Newman, come pensatori che potevano fungere da \"ponte\" fra le due correnti del pensiero cristiano. Tale posizione \u00e8 riconducibile pi\u00f9 in generale alla convinzione che la verit\u00e0 fosse polifonica.\nFilosofia e letteratura.\nPer quanto riguarda il confronto con la cultura e il pensiero antichi e moderni, nei suoi scritti tornano spesso autori come Socrate, Platone, Agostino, Pascal, Kierkegaard, Nietzsche (in ambito filosofico), o come Dante Alighieri, Dostoevskij, Rilke, Raabe (in ambito letterario). In ogni caso Guardini non si sofferma mai semplicemente sul pensiero degli autori da lui considerati, ma analizza sempre il legame stretto tra pensiero e vita, tra pensiero ed esistenza. L'attenzione a tale legame, cos\u00ec come il continuo approfondimento della filosofia e della teologia a servizio dell'uomo e dell'esistenza umana, sono caratteristiche degli scritti di Guardini.\nIl confronto con i capolavori della letteratura appare non semplicemente come una pura opera di ermeneutica ma un modo differente di pensare, per immagini. Inoltre ricorrere alla letteratura e della poesia pu\u00f2 essere fondamentale quando le consuete immagini del mondo e dell'uomo sembrano entrare in crisi, per riedificare nuove \"Weltanschauungen\". La forza della visione consiste proprio nella capacit\u00e0 di cogliere sotto un unico sguardo la totalit\u00e0 della realt\u00e0, raggiungendo il senso non per somma di esperienze, ma mediante un'intuizione in risposta alla potenza dell'essere. La visione \u00e8 l'apriori alla luce del quale comprendere il tutto. Per questo l'importanza della letteratura e delle grandi opere, che custodiscono ognuna una visione del mondo.\nLa \"Divina Commedia\" di Dante viene affrontata da Guardini in due opere fondamentali: \"Studi su Dante\" (\"Dantestudien) e\" \"La Divina Commedia di Dante. I principali concetti filosofici e religiosi\". A differenza degli scrittori come Shakespeare e Dostoevskij, nei quali l'attivit\u00e0 creativa nasce dall'irrompere della potenza del caos sul cosmo, sull'ordine, in Dante \u2013 come in Eschilo, H\u00f6lderlin \u2013 scrittore della chiarezza e della trasparenza, la totalit\u00e0 della vita sembra essere contenuta in un ordine unitario; nella sua opera, cio\u00e8, sembra prevalere un senso di profonda concordanza tra le cose, tra essere e dover essere, che fa della \"Divina Commedia\" il luogo di una visione cosmologica, in cui le forze polari sembrano conciliarsi naturalmente. Questa tendenza a far prevalere una visione unitaria del mondo \u00e8 tipica della cultura mediterranea, fiduciosa nella possibilit\u00e0 di far convivere senza frizioni dimensione fisica e spirituale, pubblico e privato, interiorit\u00e0 ed esteriorit\u00e0: \"Presso gli uomini del Sud manca la separazione o meglio l'opposizione tra spirito-anima e corpo. L'interiorit\u00e0 [\"Innere\"] si esprime alquanto immediatamente nel corporeo. Questo \u00e8 in grado di rendere visibile la dimensione spirituale dell'anima\"\nPolitica.\nNell'ambito politico, cerc\u00f2 una posizione intermedia tra i cattolici socialisti e i cattolici conservatori, Nel 1946 Guardini si defin\u00ec come un cattolico democratico, dove l'accezione non va intesa tanto in senso politico ma filosofico, nel senso che pur sottolineando la libert\u00e0 e la pluralit\u00e0 delle autorit\u00e0, egli riconosceva ancora la validit\u00e0 di valori assoluti. Egli fu fra i promotori dell'Accademia per la formazione politica a Tutzing.\nDurante il Nazismo cerc\u00f2 di salvaguardare la sfera di autonomia della sua cittadella di studi (\"die Burg\"); i nazisti lo fecero tuttavia oggetto di spionaggio e fu esiliato \"de facto\" a Mooshausen. La sua resistenza passiva al nazismo \u00e8 anche attestata dai suoi scritti, che i suoi lettori gi\u00e0 allora interpretavano come un rigetto dell'ideologia nazista. Dopo la guerra egli pubblic\u00f2 la sua riflessione politico-teologica \"Der Heilsbringer\", nella quale fin dall'inizio qualificava come totalitaria la pretesa redentiva del regime nazista. Egli si preoccup\u00f2, in seguito, di elaborare un'etica del potere che valesse sia nei confronti delle ideologie politiche sia dei nuovi anonimi poteri dell'era contemporanea (\"media\", burocrazia, economia).\nIn pedagogia Guardini evidenzi\u00f2 nelle sue lettere ai giovani la necessit\u00e0 dell'autocontrollo e dell'equilibrio fra autorit\u00e0 e libert\u00e0 in una creativa obbedienza della coscienza.\nLa riflessione sulla Chiesa.\nNel suo libro \"Il senso della Chiesa\" nel 1922 Guardini annotava, con un'espressione poi divenuta celebre: \"Si \u00e8 iniziato un processo di incalcolabile portata: il risveglio della Chiesa nelle anime\", e indicava la Chiesa come \"la via per divenire uomo\": \"La Chiesa \u00e8 per il singolo individuo il vivente presupposto del suo personale perfezionamento. \u00c8 la via della personalit\u00e0\". Nel decennio che precedette i totalitarismi Guardini approfondiva cos\u00ec nell'ottica della Chiesa il rapporto tra persona e comunit\u00e0, mostrando la complementarit\u00e0 tra questi due poli:\nPi\u00f9 avanti, nel 1965, scriver\u00e0: \"La Chiesa non \u00e8 un'istituzione escogitata e costruita a tavolino, ma una realt\u00e0 vivente. Essa vive lungo il corso del tempo, in divenire, come ogni essere vivente, trasformandosi. Eppure nella sua natura rimane sempre la stessa, e il suo cuore \u00e8 Cristo\".\n\"Il Signore\".\nUna delle opere pi\u00f9 significative di Romano Guardini \u00e8 \"Il Signore\", \"sulla persona e sulla vita di Ges\u00f9 Cristo\". L'opera nacque dalle omelie tenute da Romano Guardini ai giovani studenti cattolici durante gli anni di insegnamento all'Universit\u00e0 di Berlino e fu definita da Romano Guardini \"la sua opera pi\u00f9 cara\" insieme a quella su H\u00f6lderlin.\nL'opera di Guardini, secondo le intenzioni dello stesso autore, non si configura come un'opera scientifica, ma come una collezione di \"conversazioni spirituali\", atte ad approfondire la figura di Ges\u00f9 a partire dai Vangeli e dall'ermeneutica della fede. Infatti, di fronte ai tentativi di spiegare e interpretare la figura di Ges\u00f9 da un punto di vista puramente storico, psicologico, politico, Guardini si propone di \"far emergere liberamente la Rivelazione e vederla in modo giusto\", a partire dalla convinzione che \"di fronte a Cristo si esige la conversione del pensiero\", e quindi sia necessario \"assumere Cristo come criterio di misura del reale e del possibile e nel giudicare sul mondo da quella prospettiva\".\nDi fronte alla separazione tra il Ges\u00f9 della fede e il Ges\u00f9 storico, Guardini afferma infatti che:\nDal punto di vista teologico, il \"presupposto di pensiero\" delle riflessioni di Guardini \u00e8 il fatto che \"la vita di Ges\u00f9 non \u00e8 la realizzazione di un programma fisso \"a priori\", ma \u00e8 autentica storia\", in quanto, secondo la fede cristiana, con l'Incarnazione \"Dio \u00e8 entrato nella storia e ha assunto su di s\u00e9 un 'destino'\". Nelle pagine del suo libro Guardini approfondisce questo punto di vista, arrivando a mostrare come secondo i Vangeli la morte di Ges\u00f9 in croce non sia il frutto di un processo necessario, ma sia piuttosto l'esito del libero rifiuto da parte degli uomini del suo insegnamento e della sua persona.\nSecondo Guardini \u00e8 tuttavia impossibile descrivere una psicologia di Ges\u00f9, poich\u00e9 \"nell'intimo della sua personalit\u00e0 si cela il mistero del Figlio di Dio ed elimina ogni \"psicologia\", quel mistero del quale l'ingiudicabilit\u00e0 del cristiano \u00e8 il riflesso donato per grazia\".\nInfluenze e riconoscimenti.\nLa prima grande opera di Guardini, \"Lo spirito della liturgia\" (scritta nel 1918) fu una delle pietre miliari del Movimento liturgico nato in Europa nella prima met\u00e0 del XIX secolo, che influenzer\u00e0 poi in modo decisivo la riforma liturgica del Concilio Vaticano II.\n A lui sono intitolate una cattedra a Monaco e una a Berlino, citt\u00e0 in cui ha sede la fondazione Guardini. \nEgli fu teologo di riferimento anche per papa Benedetto XVI, il quale volentieri lo ha citato nelle proprie numerose pubblicazioni teologiche. Riferendosi allo sviluppo del pensiero di Guardini, Joseph Ratzinger evidenzia, tra l'altro, l'originaria posizione pi\u00f9 vicina alle tesi liberali e successivamente il progressivo avvicinarsi dell'autore a posizioni pi\u00f9 tradizionali. Da ultimo, Ratzinger cit\u00f2 Romano Guardini nel suo ultimo discorso al Collegio cardinalizio prima delle sue dimissioni, il 28 febbraio 2013.\nAnche papa Francesco ha citato Romano Guardini nella sua Esortazione apostolica \"Evangelii gaudium\":\nNel corso dell'anno 2016 l'Arcidiocesi di Monaco-Frisinga ha aperto a livello diocesano la causa di beatificazione.\nGuardini e Isola Vicentina.\nDagli anni '20 la famiglia Guardini acquis\u00ec una villa ottocentesca nel comune di Isola Vicentina, dove vive tutt'ora l'ultimo nipote; qui Romano Guardini tornava una-due volte l'anno (tranne il periodo della guerra) per le vacanze e qui medit\u00f2 quasi tutte le lezioni che poi sarebbero diventate libri; un luogo di cui egli stesso dice: \u00ab... qui, nella nostra casa, nel suo giardino e parco, le mie lezioni e libri sono stati preparati\u00bb. Una targa posta sotto il portico della villa ricorda questo. Guardini ritorn\u00f2 regolarmente nella casa familiare fino a un mese prima della morte, gi\u00e0 molto malato e con il proprio medico.\nOpere principali.\nLe principali opere postume sono: \"L'uomo\" (1939); \"Etica\" (1950-62); \"L'esistenza del cristiano\" (vari saggi 1954-64)."}
{"id": "443465", "revid": "1555966", "url": "https://it.wikipedia.org/wiki?curid=443465", "title": "Sulle corde di Aries", "text": "Sulle corde di Aries \u00e8 il terzo album del cantautore italiano Franco Battiato pubblicato dall'etichetta Bla Bla nel dicembre 1973.\nDescrizione.\nContinuando le sperimentazioni dei due dischi precedenti, Battiato pubblica quello che da alcuni critici \u00e8 considerato il suo disco pi\u00f9 riuscito di questo periodo, e da cui ha recuperato ben due canzoni (\"Sequenze e frequenze\" e \"Aria di rivoluzione\") nel suo album dal vivo \"Giubbe rosse\".\n (\"La maestra in estate ci dava ripetizioni nel suo cortile, / io stavo sempre seduto sopra un muretto a guardare il mare, / ogni tanto passava una nave\") che ritorneranno spesso nel Battiato del decennio successivo (si pensi a canzoni come \"Stranizza d'amuri\", \"Zone depresse\" o \"Mesopotamia\"). \nAnche \"Aria di rivoluzione\" parte dai ricordi del passato, in particolare del padre camionista in Africa Orientale al tempo del colonialismo fascista (\"Quell'autista / in Abissinia / guidava il camion fino a tardi\") e della seconda guerra mondiale (\"A quel tempo in Europa c'era un'altra guerra / e per canzoni solo sirene d'allarme\"). Con un brusco salto temporale, il testo torna all'attualit\u00e0 degli anni Settanta, su cui incombe la minaccia della violenza terroristica (\"Passa il tempo, sembra che non cambi niente\" [...] \"Ho gi\u00e0 sentito aria di rivoluzione / ho gi\u00e0 sentito gridare chi andr\u00e0 alla fucilazione\"). Tra le due strofe, la cantante Jutta Nienhaus recita in tedesco la poesia \"Genossen, wer von uns w\u00e4re nicht gegen den Krieg?\" (\"Compagni, chi di noi non sarebbe contro la guerra?\") di Wolf Biermann. La canzone \u00e8 stata reinterpretata dai CSI nell'album dal vivo unplugged In quiete (ma non incluso nel cd) e da Maria Devigili nell'album del 2012 \"Motori e Introspezioni\".\nTra i musicisti che suonano nell'album oltre ad alcuni gi\u00e0 presenti nei dischi precedenti, possiamo ricordare il soprano Rossella Conz, che \u00e8 stata anche musicista ed autrice di testi per Al Bano (suo \u00e8 il testo della nota \"Pensieri P 33\", lato B di \"Nel sole\"), la cantante degli Analogy, Jutta Nienhaus e la violoncellista Marti Jane Robertson (nella copertina \u00e8 per\u00f2 citata come \"Jane Robertson\"), componente della \"Organic Music\" di Don Cherry.\nL'album fu registrato negli studi \"Regson\" di Milano; i tecnici del suono sono Luciano Marioni e Gianluigi Pezzera, mentre le fotografie all'interno della copertina sono di Ghigo Agosti: in una di esse Battiato \u00e8 insieme a Stomu Yamashta, con cui fece un tour dopo l'uscita del disco \"Pollution\", un secondo scatto lo ritrae a colloquio con Karlheinz Stockhausen.\n\u00c8 uno dei Long Playing di Franco Battiato presenti nella guida \"I 100 migliori dischi del Progressive italiano\", pubblicata nel 2014 da Tsunami Edizioni (a cura di Mox Cristadoro).\nNel 1992 il disco \u00e8 stato ristampato in formato CD con etichetta Artis Records e mantenimento della grafica originale del vinile; una successiva ristampa del 1998 ad opera della BMG ha invece mantenuto solo la copertina esterna ma non l'interno.\nNel 2010 l'album \u00e8 stato ristampato in formato vinile (180 grammi) da Sony Music.\nTracce.\nTesti e musiche di Franco Battiato."}
{"id": "443467", "revid": "110157", "url": "https://it.wikipedia.org/wiki?curid=443467", "title": "Katapult", "text": "Katapult era una utility per l'ambiente desktop KDE 3. A partire da KDE 4, \u00e8 stata rimpiazzata da krunner.\nPermetteva all'utente di lanciare velocemente delle applicazioni, aprire dei file o delle directory, premendo \"Alt + spazio\" e scrivendo le iniziali dell'oggetto da aprire. In realt\u00e0 non \u00e8 necessario scrivere il nome dall'inizio, ma basta una parte. Inoltre pu\u00f2 funzionare anche come calcolatrice.\nKatapult \u00e8 scritto in C++ ed \u00e8 stato ispirato dall'applicazione Quicksilver, per macOS."}
{"id": "443471", "revid": "599013", "url": "https://it.wikipedia.org/wiki?curid=443471", "title": "Arno Bieberstein", "text": "Biografia.\nNel 1908 Arno Bieberstein si present\u00f2 alla IV Olimpiade di Londra forte di tre titoli nazionali tedeschi consecutivi nel dorso, nonch\u00e9 del titolo nazionale austriaco vinto nel 1907. Il 16 luglio vinse la prima batteria e la semifinale dei 100\u00a0m dorso con identico tempo, 1'25\"6, il migliore realizzato fra tutti i concorrenti in gara. Il giorno dopo in finale si miglior\u00f2 di un secondo, vincendo la gara in 1'24\"6 davanti al danese Ludvig Dam (1'26\"6) e al britannico Herbert Haresnape (1'27\"0).\nBieberstein viene ricordato per essere stato l'ultimo campione olimpico a nuotare a rana sul dorso; a partire da Harry Hebner, campione olimpico a Stoccolma 1912, i dorsisti adottarono universalmente la nuotata a crawl sul dorso.\nNel 1988 fu inserito nella International Swimming Hall of Fame, la \"Hall of Fame\" internazionale del nuoto."}
{"id": "443484", "revid": "729019", "url": "https://it.wikipedia.org/wiki?curid=443484", "title": "Luigi Aliqu\u00f2", "text": "Biografia.\nDi professione avvocato e figlio di Filippo Aliqu\u00f2 Taverriti, fu pi\u00f9 volte consigliere ed assessore comunale per la Democrazia Cristiana. Fu considerato adatto a presiedere giunte di transizione per il suo carattere mite.\nAnche lui, come il padre, fu dedito al giornalismo, continuando a pubblicare e dirigere il settimanale \"Corriere di Reggio\".\nCoinvolto in vicende giudiziarie, si proclam\u00f2 innocente ma mor\u00ec prima della conclusione dei procedimenti."}
{"id": "443486", "revid": "124707960", "url": "https://it.wikipedia.org/wiki?curid=443486", "title": "Lingua sotho del sud", "text": "La lingua sotho del sud, detta anche sotho meridionale, sesotho o soltanto sotho, \u00e8 una lingua sotho-tswana parlata in Sudafrica, Lesotho e Zimbabwe.\nDistribuzione geografica.\nSecondo i dati del censimento sudafricano del 2011, i locutori L1 sono 3.849.563, pari al 7,6% della popolazione, stanziati principalmente nelle province di Free State, dove \u00e8 parlato dal 64,2% degli abitanti, e del Gauteng.\nIn Lesotho i locutori sono 1.770.000. L'uso della lingua \u00e8 attestato anche in Botswana e eSwatini. Complessivamente, si stima che sia parlata da circa 6 milioni di persone.\nLingua ufficiale.\nIl sotho del sud \u00e8 una delle undici lingue ufficiali del Sudafrica e una delle due lingue ufficiali del Lesotho.\nClassificazione.\nLa lingua fa parte del sottogruppo sotho delle lingue bantu; ha molte somiglianze con le altre lingue del gruppo sotho, come lo tswana e il sotho del nord. \nSecondo \"Ethnologue\", la classificazione della lingua sotho del sud \u00e8 la seguente:\nFonologia.\nCome le altre lingue bantu, il sesotho \u00e8 una lingua tonale. \nGrammatica.\nIl sotho del sud usa un sistema di concordanza dei prefissi e, come tutte le lingue bantu, usa classi di sostantivi. Per esempio:\nBana \"ba\"o \"ba\" \"ba\"tle \"ba\" kopane le metsoalle \"ea\" bona 'me metsoalle \"ea\" bona \"ea\" \"ba\" shapa.\nOgni prefisso \"ba\" in questa frase \u00e8 usato in concordanza con il nome \"bana\" (bambini) e ogni prefisso \"ea\" \u00e8 usato in concordanza con il nome \"metsoalle\" (amici). Il prefisso di un nome indica qual \u00e8 la classe di sostantivi. La classe 2 di sostantivi prende \"ba\" come prefisso, quindi \"bana\" \u00e8 nella classe 2. Ci sono 17 classi in sesotho.\nSistema di scrittura.\nPer la scrittura si usa l'alfabeto latino."}
{"id": "443488", "revid": "63078", "url": "https://it.wikipedia.org/wiki?curid=443488", "title": "Swingin' Ape Studios", "text": ""}
{"id": "443493", "revid": "554814", "url": "https://it.wikipedia.org/wiki?curid=443493", "title": "CD-ROM", "text": "Il CD-ROM (sigla dell'inglese \"Compact Disc - Read-Only Memory\") \u00e8 un tipo di compact disc utilizzato in ambito informatico per la distribuzione di software. \u00c8 quindi un tipo di memoria informatica. Pi\u00f9 specificatamente \u00e8 un tipo di memoria di massa a sola lettura.\nIl CD-ROM venne sviluppato negli anni ottanta dalla Sony congiuntamente alla Philips.\nSpecifiche tecniche.\nLe specifiche tecniche del CD-ROM, che prevedono una capacit\u00e0 massima di memorizzazione di 700 MB, pubblicate nel 1988 (anno in cui furono commercializzati i primi CD-ROM), sono raccolte nel cosiddetto \"Yellow Book\" (termine inglese che tradotto in italiano significa \"libro giallo\"). \nLo \"Yellow Book\" \u00e8 nato come estensione del \"Red Book\", entrambi facenti parte della raccolta dei Rainbow Books che definiscono le varie specifiche dei Compact Disc, che racchiude le specifiche tecniche della prima applicazione pratica, il CD Audio, introdotto nel 1982.\nLo \"Yellow Book\" non \u00e8 disponibile gratuitamente ma, essendo il CD-ROM anche uno standard ISO/IEC (standard ISO/IEC 10149) e ECMA (standard ECMA-130), le sue specifiche tecniche sono liberamente consultabili.\nLa diffusione di massa del multimedia.\nIl CD-ROM rappresenta un passo fondamentale nella storia tecnologica mondiale, il suo avvento infatti ha dato avvio alla diffusione di massa del multimedia.\nIl multimedia necessita di grandi quantit\u00e0 di memoria, di un accesso veloce ai dati, velocit\u00e0 che solo la memoria ad accesso casuale o la memoria ad accesso diretto pu\u00f2 offrire (non la memoria ad accesso sequenziale), e possibilmente di una facile manipolazione delle informazioni multimediali, caratteristica quest'ultima ben soddisfatta dalla rappresentazione digitale dell'informazione.\nIn ambito informatico, l'ambito in cui \u00e8 utilizzata la rappresentazione digitale dell'informazione, prima dell'avvento del CD-ROM, il supporto di memoria removibile in grado di offrire un accesso veloce ai dati era il floppy disk (tipo di memoria ad accesso diretto). Tale supporto aveva per\u00f2 una capacit\u00e0 di memorizzazione massima inferiore ai 2\u00a0MB, valore troppo esiguo per il multimedia.\nIl CD-ROM fu il primo dispositivo in grado di soddisfare le tre caratteristiche che permettono il multimedia: grande capacit\u00e0 di memorizzazione, accesso veloce alle informazioni multimediali (il CD-ROM essendo un tipo di compact disc \u00e8 un tipo di memoria ad accesso diretto), facile manipolazione delle informazioni multimediali resa possibile dalla rappresentazione digitale delle informazioni multimediali. In particolare, per quanto riguarda la capacit\u00e0 massima di memorizzazione, il CD-ROM \u00e8 stato un enorme passo avanti rispetto al floppy disk.\nIn realt\u00e0, prima del CD-ROM, gi\u00e0 dal 1967 fu disponibile il floppy disk, in grado di soddisfare le tre caratteristiche sovraesposte favorenti il multimedia. \nAlla fine degli anni novanta, un decennio dopo l'introduzione del CD-ROM, il \"floppy disk\" fu completamente rimpiazzato da quest'ultimo supporto.\nCon il CD-ROM, in pochi anni si svilupp\u00f2 un fiorente mercato multimediale spaziante dall'enciclopedia multimediale al corso autodidatta di lingua inglese, dall'atlante stradale al videogioco. In conseguenza a tale successo furono proposti sul mercato anche lettori multimediali stand-alone, come il CD-i e il CDTV, utilizzanti standard software diversi da quelli dei personal computer con sistema operativo Microsoft Windows o anche Mac OS, gli standard software maggiormente diffusi in quanto appartenenti alle piattaforme informatiche pi\u00f9 diffuse. Il CD-i divent\u00f2 anche il primo lettore stand-alone di Video CD, il primo supporto audiovideo digitale per l'home video della storia, predecessore del DVD-Video. Nonostante fosse stato inizialmente promosso come supporto multimediale, il tiepido successo del CD-i spinse Philips a pubblicizzarlo come piattaforma video-ludica, ma questa scelta non fece che sancirne il definitivo fallimento e il CD-i fu abbandonato nel 1996 con ingenti perdite per la casa olandese. \nCon la nascita del World Wide Web, nel 1991, vari contenuti multimediali che prima erano venduti su CD-ROM furono resi disponibili gratuitamente online come applicazione Web, altri furono resi disponibili a pagamento, come applicazione Web o come software scaricabile, ma sempre con il vantaggio di essere disponibili online in qualsiasi momento senza la necessit\u00e0 di doversi recare in un negozio per l'acquisto di un CD-ROM."}
{"id": "443501", "revid": "327794", "url": "https://it.wikipedia.org/wiki?curid=443501", "title": "Clic (album)", "text": "Clic \u00e8 il quarto album in studio del cantautore italiano Franco Battiato pubblicato dall'etichetta Bla Bla nell'autunno del 1974.\nDescrizione.\nL'album segn\u00f2 una pi\u00f9 decisa virata verso l'avanguardia contemporanea e un significativo allontanamento della formula progressiva che aveva caratterizzato i primi tre album: cambio di stile che rimarr\u00e0 inalterato fino alla fine degli anni settanta. Come nel precedente lavoro, \u00e8 presente l'influenza del minimalismo di Terry Riley e Steve Reich nonch\u00e9 della musica di Karlheinz Stockhausen e dei suoi collage sonori, come conferma la conclusiva \"Ethika fon Ethica\". Altro compositore che ispir\u00f2 il Battiato di \"Clic\" fu John Cage.\nIl brano \"Propiedad prohibida\" \u00e8 usato come sigla del rotocalco d'informazione \"TG2 Dossier\".\n\"I cancelli della memoria\" venne recuperata alcuni anni dopo per fare da base al monologo di Giorgio Gaber \"Situazione donna\", inserito in \"Polli d'allevamento\", spettacolo per il quale Battiato e Giusto Pio curarono le orchestrazioni.\nPubblicazione.\nL'album \u00e8 stato pubblicato in formato LP nel 1974 dall'etichetta Bla Bla. Dell'album venne pubblicata, nello stesso anno, un'omonima edizione alternativa destinata ai soli mercati britannici e spagnoli. Nel 2009 l'album \u00e8 stato ristampato in formato vinile (180 grammi) da Sony Music.\nL'edizione per il mercato britannico presenta alcune differenze. Il lato A proviene dalla versione italiana di \"Clic\" e non sono state apportate modifiche ai brani; mentre sul retro \u00e8 inserita \"Aria di rivoluzione\" da \"Sulle corde di Aries\" in una versione della durata di circa quindici minuti realizzata mixando le tracce originali di \"Aria di Rivoluzione\" e \"Sequenze e Frequenze\". I titoli sono stati tradotti dove possibile (\"Gates of memory\" \u00e8 \"I cancelli della memoria\" e \"Revolution in the air\" \u00e8 \"Aria di rivoluzione\"). La Island records pubblic\u00f2 questa versione anche per il mercato spagnolo in una versione sostanzialmente identica a quella inglese. \nLe tracce di questo LP si possono reperire, in digitale, sul CD \"1974 Battiato\" (ristampa del secondo disco del doppio LP antologico \"Feedback\") - Ricordi CDOR 8128; oppure sul doppio CD \"Gli anni settanta\" - BMG Ricordi 74321602622 (il primo CD \u00e8 la ristampa integrale di \"Feedback\", pur con i brani non in sequenza).\nTracce.\nTesti e musiche di Franco Battiato."}
{"id": "443502", "revid": "767487", "url": "https://it.wikipedia.org/wiki?curid=443502", "title": "Majordomo", "text": "Majordomo \u00e8 un gestore di mailing list (MLM) open source sviluppato in Perl da Brent Chapman del \"Great Circle Associates\". Funziona in accoppiamento con sendmail su sistemi UNIX e relativi sistemi. \nHa raggiunto notoriet\u00e0 e piena diffusione all'inizio del 1992, prima della diffusione dei browser web, in un'epoca in cui le persone avevano accesso alle email ma non al WWW. Per tale motivo, funzioni come la sottoscrizione e la disdetta erano gestite tramite l'invio di email, procedimento che pu\u00f2 sembrare oggi, tuttavia, laborioso ed inutile.\nPrima di Majordomo, le mailing list venivano mantenute manualmente: il gestore della lista aggiungeva e rimuoveva i partecipanti editando un file di testo. Molte mailing list utilizzano ancora oggi \"Majordomo\"; esistono anche delle interfacce, come \"MajorCool\", per la gestione di \"Majordomo\" via web. \nUn prodotto commerciale usato durante lo stesso periodo era LISTSERV. Un altro software open-source per mailing list che ha raggiunto la popolarit\u00e0 negli anni recenti \u00e8 GNU Mailman. Un software per mailing list che lavora con qmail \u00e8 ezmlm (e la versione migliorata, ezmlm-idx), che tuttavia manifesta alcuni malfunzionamenti."}
{"id": "443503", "revid": "4", "url": "https://it.wikipedia.org/wiki?curid=443503", "title": "Soldati d'Irlanda", "text": ""}
{"id": "443506", "revid": "709565", "url": "https://it.wikipedia.org/wiki?curid=443506", "title": "Partita viennese", "text": "La partita viennese \u00e8 un'apertura di gioco aperto degli scacchi, caratterizzata dalla sequenza di mosse:\nIl termine \"viennese\" le \u00e8 stato dato in onore della scuola che si svilupp\u00f2 a Vienna nella seconda met\u00e0 del XIX secolo; anticamente, tale apertura era chiamata \"partita Hamppe\" (dal nome di Carl Hamppe, il quale la studi\u00f2 a fondo).\nAnalisi.\nPoich\u00e9 il gambetto di re \u00e8 efficacemente contrastato dalla continuazione di Falkbeer (1.e4 e5 2.f4 d5 3.exd5 e4), il Bianco cerca di impedire il controgambetto con 2.Cc3.\nL'idea che si cela dietro a 2.Cc3 \u00e8 quindi quella di giocare una sorta di gambetto di re ritardato, oppure di accelerare lo sviluppo dell'alfiere in c4.\nCon 2\u2026Cc6 il Nero entra in un gambetto di re accettato, mentre con 2\u2026Cf6 (C26: raccomandata da Falkbeer nel 1857) \u00e8 il Bianco che deve decidere se rientrare effettivamente nel gambetto di re con 3. f4, oppure se sviluppare l'alfiere campochiaro in c4 o fianchettarlo in g2."}
{"id": "443507", "revid": "22828", "url": "https://it.wikipedia.org/wiki?curid=443507", "title": "JavaDoc", "text": ""}
{"id": "443508", "revid": "3194832", "url": "https://it.wikipedia.org/wiki?curid=443508", "title": "Famiglia degli irlandesi", "text": ""}
{"id": "443510", "revid": "21880", "url": "https://it.wikipedia.org/wiki?curid=443510", "title": "Araneidi", "text": ""}
{"id": "443511", "revid": "62964", "url": "https://it.wikipedia.org/wiki?curid=443511", "title": "Collegio d'europa", "text": ""}
{"id": "443513", "revid": "122948104", "url": "https://it.wikipedia.org/wiki?curid=443513", "title": "Ron Carter", "text": "Biografia.\nRon Carter inizi\u00f2 l'approccio alla musica all'et\u00e0 di dieci anni studiando il violoncello ed esibendosi in concerti da camera, e successivamente intraprese la Technical School di Detroit, ma nell'ambiente della musica classica trov\u00f2 molte difficolt\u00e0 di carattere razziale e cos\u00ec si dedic\u00f2 al jazz indirizzandosi verso il contrabbasso. Nel 1956 pass\u00f2 alla Eastman School of Music, restandovi fino al 1959 e suonando nella Philharmonic Orchestra della scuola. Nel 1959 inizi\u00f2 la carriera professionistica a fianco di Chico Hamilton, e dal 1962 si un\u00ec a un gran numero di musicisti jazz; fra di essi, Cannonball Adderley, Jaki Byard, Bobby Timmons, Randy Weston, Mal Waldron ed Eric Dolphy, col quale spesso registr\u00f2 suonando il violoncello. Nel 1961 ottenne il dottorato in musica presso la Manhattan School of Music di New York.\nIl 1963 \u00e8 il punto di svolta nella carriera di Carter, che venne reclutato nel quintetto di Miles Davis e rimase un elemento fisso in quella che viene considerata la pi\u00f9 grande sezione ritmica della storia del jazz, restando nella formazione fino al 1968 affiancato da Herbie Hancock e Tony Williams, tre strumentisti che fusero il rigore tecnico e il virtuosismo con la duttilit\u00e0 armonica, creando una sezione che avrebbe visto tantissimi imitatori nei decenni a seguire. Assieme alle esperienze statunitensi, Carter ebbe l'occasione di suonare in Europa dove si un\u00ec al pianista austriaco Friedrich Gulda.\nNei primi anni settanta, il contrabbassista lavor\u00f2 a New York assieme a Michel Legrand, con il New York Bass Choir e con il New York Jazz Quartet. Suon\u00f2 assieme a Hubert Laws, Stanley Turrentine e George Benson fra i tanti, e in quegli anni and\u00f2 in tourn\u00e9e in Europa e in Giappone, usando talvolta il basso elettrico.\nCon il pianista Kenny Barron, il bassista Buster Williams e il batterista Ben Riley, nel 1976 Carter form\u00f2 il suo primo quartetto, in cui era solista utilizzando un basso \u201cPiccolo\u201d, che ha un'accordatura pi\u00f9 alta del basso standard e che perci\u00f2 emerge nella sezione ritmica. L'anno successivo and\u00f2 in tourn\u00e9e con il riformato gruppo che riuniva i vecchi amici del decennio precedente Herbie Hancock e Tony Williams, in una formazione che vedeva anche altri strumentisti del calibro di Wayne Shorter e Freddie Hubbard. Nel 1980 Carter si un\u00ec al quartetto capitanato da Sonny Rollins, in cui erano confluiti anche McCoy Tyner e Al Foster, e dopo un anno riform\u00f2 il sodalizio con Hanckock e Williams, con Wynton Marsalis alla tromba; e con questo quartetto and\u00f2 in tourn\u00e9e in USA, Europa e Giappone.\nNonostante i suoi legami artistici, Ron Carter \u00e8 stato in tutta la sua carriera un elemento estremamente richiesto per le sessioni di registrazioni, che dettero origine a pi\u00f9 di cinquecento album. All'impegno di strumentista, Carter ha abbinato il coinvolgimento nelle attivit\u00e0 di formazione musicale di giovani e incarichi nell'ambito accademico.\nDiscografia parziale.\nPartecipazioni.\nCon Miles Davis\nCon Herbie Hancock\nCon McCoy Tyner\nCon altri musicisti"}
{"id": "443514", "revid": "628767", "url": "https://it.wikipedia.org/wiki?curid=443514", "title": "Laima", "text": "Nella mitologia lettone e in quella lituana, \nLaima (detta anche Laime o Laimes m\u0101te) \u00e8 la personificazione del fato e della fortuna, intesi sia in senso positivo che negativo, oltrech\u00e9 della nascita. \u00c8 inoltre associata alla fertilit\u00e0, al matrimonio, alla morte e al focolare domestico. \u00c8, infine, considerata la protettrice delle donne incinte.\nInsieme alle due sorelle, Karta e Dekla, Laima compone la trinit\u00e0 del Destino. Del resto, l'immagine del Destino degli uomini riposto nelle mani di tre dee senza et\u00e0 ricorre in molte altre religioni antiche (basti pensare alle Moire greche e alle Parche dei Romani). \nNel moderno culto lettone (il Dievturi), le tre dee sono note come \"le Laime\", ad indicare che si tratta di tre manifestazioni diverse della stessa divinit\u00e0. Tutte e tre determinerebbero il destino degli uomini, sebbene a Laima spetti la decisione finale. In particolar modo, un'antica credenza prevederebbe, durante il parto, l'apparizione di Laima, o delle tre dee, alla finestra con il compito di profetizzare il futuro del nascituro.\nI riti legati al parto, praticati nei secoli precedenti, venivano effettuati all'interno di una sauna ed erano presieduti da una donna anziana, solitamente la nonna. Le pratiche da svolgere erano un bagno purificatore, una festa celebrativa, il sacrificio di un animale e l'offerta a Laima di un capo di abbigliamento in tessuto.\nNella mitologia lituana, invece, Laima non solo \u00e8 la dea del fato, della fertilit\u00e0 e del matrimonio, ma \u00e8 anche associata all'alternarsi della luce e del buio. Sue sorelle, oltre alle gi\u00e0 citate Dekla e Karta, sarebbero Giltin\u0117 e Magyla. Inoltre, sue compagne sarebbero Laim\u0117 e Dalia.\nLaima \u00e8 spesso associata al cuculo, animale con cui viene rappresentata, mentre il suo albero sacro \u00e8 il tiglio. In numerose saghe e canzoni della tradizione Laima appare come un cuculo che canta su di un tiglio con 3, 5, 6, 7 o 9 rami (i numeri sacri della dea). \nIl culto della dea viene celebrato su di un altare costruito secondo le proporzioni del corpo femminile, al fine di recare fertilit\u00e0 alle sue seguaci.\nFino al XVIII secolo, il culto della dea Laima era ancora piuttosto diffuso in Lituania. Attualmente, alcuni gruppi di fedeli in Lituania e Lettonia stanno tentando di ridare vita a questi culti (rispettivamente la Romuva e il Dietvuri)."}
{"id": "443515", "revid": "97315430", "url": "https://it.wikipedia.org/wiki?curid=443515", "title": "Giuseppe Quattrone", "text": "Biografia.\nLaureato in Economia e Commercio fu dirigente del Ministero del lavoro e della previdenza sociale, esponente di primo piano della Cassa di Risparmio di Calabria e Lucania, commercialista.\nFu sindaco di Reggio Calabria dal 5 giugno 1961 al 16 dicembre 1963 e fu oggetto di una polemica per gli scoli di una fontana comunale che, a dire di un consigliere comunale dello stesso partito, venivano utilizzati per l'irrigazione di un piccolo fondo di propriet\u00e0.\nSi candid\u00f2 alla camera non risultando eletto per pochi voti, contrariamente al figlio Francesco (1941-2012) che fu deputato per tre legislature, ricoprendo l'incarico pi\u00f9 volte di Sottosegretario di Stato (Lavoro e Funzione Pubblica, Sanit\u00e0).\nSi candid\u00f2 poi alla Provincia, ma mor\u00ec ricoprendo la carica di vicepresidente della giunta."}
{"id": "443518", "revid": "1543377", "url": "https://it.wikipedia.org/wiki?curid=443518", "title": "Federazione calcistica di Andorra", "text": "La Federazione calcistica andorrana (Federaci\u00f3 Andorrana de Futbol) \u00e8 l'organo che governa il calcio in Andorra. La FAF amministra la Nazionale, i campionati e le coppe: la \"Primera Divisi\u00f3\", la \"Segona Divisi\u00f3\", la \"Copa Constituci\u00f3\" e la \"Supercopa de Andorra\". Si \u00e8 affiliata alla FIFA nel 1996. Probabilmente, gi\u00e0 nel 1993-94 si giocava un campionato andorrano.\nLa Supercoppa d'Andorra esiste dalla stagione 2002-03. Non esiste il torneo femminile. Prima del 1995 le squadre del Principato giocavano nelle serie minori del campionato spagnolo di calcio: il Futbol Club Andorra, ad esempio, ha preso parte anche alla Segunda Divisi\u00f3n-B spagnola (terzo livello) e ha vinto la Coppa della Catalogna."}
{"id": "443520", "revid": "132406", "url": "https://it.wikipedia.org/wiki?curid=443520", "title": "Democratici Progressisti", "text": "I Democratici Progressisti (in inglese: \"Progressive Democrats\"; in gaelico: \"Dan Pairt\u00ed Daonlathach\", PD) erano un partito politico attivo in Irlanda dal 1985 al 2009.\nIl soggetto si presentava d'ispirazione liberista; era membro del Partito Europeo dei Liberali, Democratici e Riformatori e dell'Internazionale Liberale.\nFondato da Desmond O'Malley, gi\u00e0 ministro per il Fianna F\u00e1il, il partito raccolse intorno a s\u00e9 esponenti del FF e del Fine Gael, convinti della necessit\u00e0 di assicurare al paese una politica pi\u00f9 liberale.\nIl partito debutt\u00f2 alle elezioni generali del 1987, in cui ottenne l'11,9% dei voti divenendo il terzo partito irlandese.\nI Democratici Progressisti si presentarono alle successive tornate elettorali del 1989, 1992, 1997, 2002 e 2007, mostrando un consenso del 5% circa.\nNel 1989 entrarono a far parte di un governo guidato dal Fianna F\u00e0il. Nel 1992 O'Malley si dimise da leader del partito e venne sostituito da Mary Harney, in origine affiliata al FF. Sempre con il FF sono stati al governo anche dal 1997 al 2002 al 2006.\nIl calo si \u00e8 fatto ancora pi\u00f9 evidente nel 2007 quando il partito \u00e8 sceso al 2,7% ed ha eletto solo 2 deputati, contro gli 8 uscenti. Ci\u00f2 nonostante i democratici progressisti sono rimasti al governo insieme al Fianna F\u00e1il, anche se il primo ministro Bertie Ahern (FF) \u00e8 stato costretto ad allargare la maggioranza anche ai Verdi. Nel novembre 2008 i DP hanno deciso di sciogliere il partito."}
{"id": "443523", "revid": "74801", "url": "https://it.wikipedia.org/wiki?curid=443523", "title": "Vittorio Barone Adesi", "text": "Biografia.\nRicopr\u00ec due volte la carica di Sindaco di Reggio Calabria, dal 25 febbraio 1958 al 4 giugno 1959 e dal 14 marzo 1965 al 12 marzo 1966.\nFu docente universitario e Preside del Liceo Scientifico Alessandro Volta e poi al Leonardo da Vinci di Reggio Calabria.\nLott\u00f2 per l'istituzione della Corte d'appello nella citt\u00e0 di Reggio Calabria e riusc\u00ec ad ottenerne l'istituzione."}
{"id": "443524", "revid": "1318658", "url": "https://it.wikipedia.org/wiki?curid=443524", "title": "Valle di Katmandu", "text": "La valle di Katmandu \u00e8 il luogo dove \u00e8 situata la capitale del Nepal. Essa vanta numerose mete di culto e pellegrinaggio per i seguaci delle religioni Ind\u00f9 e buddhista.\nLe tre maggiori citt\u00e0, Katmandu, Patan e Bhaktapur, presentano gli esempi pi\u00f9 significativi dell'arte e dell'architettura nepalese (arte dei \"Newa\", l'etnia autoctona della valle).\nLa valle di Katmandu \u00e8 stata riconosciuta come patrimonio dell'umanit\u00e0 dall'UNESCO nel 1979. La ricchezza della valle stessa le ha sempre permesso di essere il motore politico e culturale della nazione.\nStoria.\nLe leggende narrano che in tempi remoti la valle di Katmandu fosse un lago, ma il bodhisattva Ma\u00f1ju\u015br\u012b cre\u00f2 con un colpo di spada la gola di Chobar, facendone defluire le acque.\nFra i primi abitanti della valle storicamente accertati vi furono i Kirati (o Kiranti, VIII secolo a.C.). Nel IV secolo d.C. vi fu l'invasione dei Licchavi, che introdussero l'Induismo ed il relativo sistema sociale (il \"Muluki Ain\") con la suddivisione della popolazione in caste.\nI secoli dal IX al XII videro la supremazia dei Thakuri, a cui seguirono nel XIII secolo i Malla. La valle era suddivisa in alcune citt\u00e0-stato costantemente in guerra fra loro, nonostante i regnanti fossero spesso legati da vincoli di parentela. A questo periodo risale la maggioranza delle vestigia storiche ed artistiche della valle.\nQuesta fase storica si chiuse nel XVIII secolo con l'affermazione della dinastia Shah. Nel 1768 Prithvi Narayan Shah riusc\u00ec infine a conquistare con il suo esercito Katmandu e fu incoronato quale primo re del Nepal unificato.\nGeografia.\nLa valle di Katmandu \u00e8 una conca di forma approssimativamente circolare incastonata fra montagne sub-himalayane che presentano un'altitudine media di 2000 m. La superficie pianeggiante (1300 m s.l.m.) ha un'area di circa 2000\u00a0km\u00b2.\nI fiumi principali sono il Bagmati, il Manahara, il Vishnumati e l'Hanumante. Questi ultimi tre confluiscono nel Bagmati prima di sfociare dalla valle attraverso un percorso stretto e tortuoso."}
{"id": "443528", "revid": "125112875", "url": "https://it.wikipedia.org/wiki?curid=443528", "title": "The Adverts", "text": "Gli Adverts sono stati un gruppo punk inglese formatosi nel 1976 e scioltosi nel 1979 dopo aver pubblicato due album, il primo dei quali, \"Crossing the Red Sea with The Adverts\", \u00e8 stato definito \"forse il massimo capolavoro - almeno sotto il punto di vista strettamente musicale - del '77 inglese\".\nStoria.\nIl complesso fu formato nel 1976 da Tim Smith e Gaye Black, che erano entrambi di Bideford e che successivamente si sposarono. Dopo essersi trasferiti a Londra i due giovani pubblicarono un annuncio sul \"Melody Maker\", in cerca di un batterista e di un chitarrista. Presto il chitarrista Howard Boak e il batterista Laurie Muscat risposero all'annuncio, e furono cos\u00ec formati gli One Chord Wonders, subito rinominatisi The Adverts. I componenti decisero anche di scegliere ciascuno un nome d'arte, sullo stile di Sex Pistols e Stranglers: Boak decise di scegliere \"Pickup\" dal pick-up della chitarra, Gaye Black si rinomin\u00f2 Gaye Advert dal nome della band, Laurie Muscat divenne Laurie Driver e Tim Smith si fece chiamare T.V. Smith.\nIl The Roxy, il primo club punk di Londra, fu fondamentale nei primi mesi di carriera del quartetto. Gli Adverts furono infatti tra i primissimi complessi a suonare nel ritrovo punk, entro i cento giorni dall'apertura, e tra il gennaio e l'aprile 1977 vi si esibirono almeno altre nove volte. Il 15 gennaio 1977, dopo aver suonato di spalla ai Generation X, il quartetto fu notato da Michael Dempsey, che insistette per diventarne il manager. Poco dopo fu registrato il loro secondo live al Roxy, di spalla agli Slaughter and the Dogs, e \"Bored Teenagers\" fu inserita nella compilation \"Live at the Roxy WC2\". In quello stesso periodo ci furono le prime reazioni della stampa musicale: NME fece una recensione dei primi concerti del gruppo, stroncando nella sostanza l'esibizione. In febbraio, poco dopo un altro concerto con i Damned, il gruppo firm\u00f2 con la Stiff Records, grazie all'aiuto del chitarrista degli stessi Damned Brian James. Il mese successivo la band suon\u00f2 un'altra volta al Roxy, come \"warm-up\" per i Jam.\nAd aprile gli Adverts registrarono la loro prima John Peel Session a BBC Radio 1. Alcuni giorni dopo segu\u00ec la pubblicazione del loro primo singolo, \"One Chord Wonders\", definito \"un impetuoso assalto di energia\", ricevendo recensioni positive sia dal \"Melody Maker\" sia da \"Sounds\". Il singolo tuttavia ricevette anche delle critiche negative, in particolare da \"NME\" che lo defin\u00ec \"rock banale\". Il successo procur\u00f2 alla band un contratto con la major Anchor Records, sussidiaria della ABC, attorno al settembre 1977.\nDopo la pubblicazione di \"One Chord Wonders\" il gruppo si imbarc\u00f2 nel suo primo tour nazionale assieme ai compagni di etichetta The Damned. Il poster promozionale del tour diceva:\nAd agosto il gruppo pubblic\u00f2 \"Gary Gilmore's Eyes\", il suo primo singolo a entrare nella UK Top 40 hit singles. La canzone parlava della controversa storia di un assassino statunitense, che aveva richiesto la donazione dei suoi occhi dopo l'esecuzione. La traccia fu definita da \"Sounds\" \"la pubblicazione pi\u00f9 sofferente e intelligente della new wave\". Anni dopo, \"Gary Gilmore's Eyes\" apparve nella classifica stilata da \"Mojo\" dei 100 migliori singoli punk di sempre.\nDopo che i tabloid ebbero alimentato lo scandalo nato riguardo al testo del singolo, e dopo un'apparizione a \"Top of the Pops\", gli Adverts divennero uno tra i gruppi punk pi\u00f9 seguiti dai media. I critici musicali iniziarono a lodare le capacit\u00e0 di TV Smith, affermando ad esempio che \"egli ha colto lo spirito del suo tempo come pochi altri contemporanei hanno saputo fare\". Il critico Dave Thompson ha invece descritto Smith come \"il cuore furioso della band, che ha creato quella serie di canzoni che ancora oggi delineano le speranze, le aspirazioni e, in ultima analisi, i rimpianti del punk\". La critica era invece divisa su Gaye Advert, definita \"una delle prime icone punk femminili\" ma che era spesso sorpresa in relazioni con musicisti punk. Secondo Dave Thompson inoltre, il suo \"look fotogenico[...], il suo trucco da panda e la sua onnipresente giacca di pelle hanno definito l'aspetto del punk femminile fino al decennio successivo\".\nSeguirono in breve tempo un altro singolo, \"Safety in Numbers\" e altri due tour, uno di spalla a Iggy Pop e uno come \"headliners\" in Regno Unito, Irlanda ed Europa.\nSorprendentemente il singolo \"Safety in Numbers\", non riusc\u00ec a piazzarsi in nessuna classifica. Nonostante questo, la canzone \u00e8 generalmente considerata positivamente dalla critica ed \u00e8 stata inclusa nella lista dei 100 migliori singoli punk di Steve Gardner. Il singolo successivo, \"No Time To Be 21\", sfior\u00f2 la UK Top 40: un mese dopo, nel marzo 1978, fu pubblicato l'album di debutto della band, \"Crossing the Red Sea with The Adverts\". Ai giorni nostri \u00e8 universalmente considerato uno dei migliori album punk di sempre. Come produttore per l'album fu scelto John Leckie, noto per le sue precedenti collaborazioni con John Lennon e Y\u014dko Ono, Pink Floyd e George Harrison. Per l'occasione venne registrata nuovamente \"Gary Gilmore's Eyes\", che per\u00f2 fu esclusa all'ultimo momento dal disco. L'album si piazz\u00f2 al numero 38 nel Regno Unito, ma la ABC si rifiut\u00f2 di pubblicarlo negli USA, considerando il punk come una moda passeggera. Per i restanti mesi del 1978 il gruppo intraprese un lungo tour, durante il quale il batterista Driver fu costretto a lasciare dalla band perch\u00e9 malato di epatite. Dopo un breve periodo con l'ex batterista dei Generation X John Towe, la band trov\u00f2 il sostituto definitivo di Driver in Rod Latter, nel maggio 1978.\nGli Adverts, dopo aver lasciato la ABC nell'estate di quello stesso anno, firmarono con la RCA Records e iniziarono a registrare materiale per l'album successivo ai Manor Studios nell'Oxforshire, con Tom Newman come produttore, che aveva lavorato a \"Tubular Bells\" di Mike Oldfield. Lo stesso Newman introdusse nella band il tastierista Tim Cross, che fu inizialmente utilizzato solo per le registrazione ma che divenne poco dopo un componente in pianta stabile del complesso. Tuttavia la scrittura e la preparazione del disco proseguirono a rilento, anche a causa della collaborazione di Smith con Richard Strange dei Doctor of Madness, insieme al quale scrisse quindici tracce. Il nuovo singolo \"Back from the Dead\" fu pubblicato nel novembre 1978, rapidamente seguito da \"My Place\" e \"Cast of Thousands\". Queste pubblicazione mostrarono il chiaro cambio di stile della band, da un punk grezzo e ispirato agli Stooges alla sperimentazione new wave, che venne generalmente malvista dalla critica musicale. All'inizio del 1979, dopo la pubblicazione del secondo album \"Cast of Thousands\", anche il chitarrista Howard Pickup scelse di abbandonare il gruppo, e venne inizialmente sostituito dallo stesso T.V. Smith, poi da Paul Martinez. Gli Adverts, dopo alcuni altri concerti, decisero di annunciare lo scioglimento d'accordo con il manager Michael Dempsey, ma in breve tornarono a suonare alcuni live, all'insaputa di Rod Latter, per rispettare il contratto con l'etichetta discografica.\nIn quello stesso periodo i componenti della band furono anche coinvolti in cause legali con gli ex membri Rod Latter e Howard Pickup, che erano contrari all'utilizzo del nome \"The Adverts\" senza la loro presenza in formazione. Il gruppo si sciolse definitivamente poco dopo la morte accidentale per folgorazione del manager Michael Dempsey. La band suon\u00f2 il suo ultimo concerto al college di Slough il 27 ottobre 1979. Dopo lo scioglimento, T.V. Smith form\u00f2 con Tim Cross i TV Smith's Explorers, poi rinominatisi Cheap, e infine inizi\u00f2 una carriera solista dagli anni novanta ad oggi.\nRiguardo all'influenza della band, il critico Dave Thompson sostiene che:"}
{"id": "443529", "revid": "1318658", "url": "https://it.wikipedia.org/wiki?curid=443529", "title": "Area naturale marina protetta Portofino", "text": "L'area naturale marina protetta di Portofino \u00e8 un'area marina protetta istituita con decreto del Ministero dell'ambiente il 26 aprile 1999, con sede a Santa Margherita Ligure, ed \u00e8 situata nel territorio di levante della citt\u00e0 metropolitana di Genova fra i comuni di Camogli, Santa Margherita Ligure e Portofino. L'area \u00e8 stata dichiarata Area Specialmente Protetta di Interesse Mediterraneo.\nAttualmente \u00e8 in vaglio, su espressiva richiesta degli stessi comuni della riserva presso la Camera dei deputati, la proposta di trasformare il parco regionale di Portofino in parco nazionale, accorpando nei nuovi confini territoriali anche l'area marina protetta. La proposta, esposta alla Camera in una audizione del 24 gennaio 2007, ma gi\u00e0 avanzata nel 2004, \u00e8 stata accolta positivamente dalle amministrazioni comunali e dagli altri enti interessati, specie dopo il recente consenso di Santa Margherita Ligure, sede dell'ente parco regionale e della riserva marina protetta.\nDescrizione.\nLe falesie sommerse del \"Promontorio di Portofino\" ospitano una vasta fauna ed una ricca flora, quasi unica nel mar Mediterraneo.\nL'area \u00e8 stata divisa in tre zone di salvaguardia, dette \"A\", \"B\" e \"C\". In tutte e tre le zone \u00e8 fatto divieto di navigazione libera, caccia o cattura della fauna, la pesca subacquea e le immersioni, se non diversamente specificato. In ogni caso, sono vietate le attivit\u00e0 subacquee che richiedano un contatto con il fondale e, inoltre, \u00e8 vietato l'ancoraggio delle imbarcazioni.\nZona A.\nLa \"zona A\" (\"Riserva Integrale\") comprende il tratto di mare interno (Cala dell'Oro) delimitato dalla congiungente dei punti identificati in Punta Torretta e Punta del Buco. \u00c8 il tratto di mare dove \u00e8 fatto divieto assoluto di navigazione, sosta, accesso, balneazione, pesca sportiva o professionale, immersioni subacquee.\nNella \"zona A\" l'ambiente \u00e8 conservato integralmente e sono consentite solo attivit\u00e0 di soccorso e ricerca scientifica autorizzate dal soggetto gestore. La balneazione \u00e8 vietata.\nZona B.\nLa \"zona B\" (\"Riserva Generale\") va dalla Punta del Faro di Portofino, sotto il comune di Portofino, sino a Punta Chiappa, sita nella frazione di San Rocco di Camogli, fatto salvo il corridoio di accesso e la rada di San Fruttuoso.\nTale zona \u00e8 caratterizzata da vincoli pi\u00f9 larghi: la pesca sportiva \u00e8 consentita, seppur regolamentata, solo ai residenti, l'immersione subacquea con autorespiratore ad aria \u00e8 consentita ai diving center e ai privati autorizzati, mentre \u00e8 liberamente consentita l'attivit\u00e0 subacquea in apnea e la libera balneazione. Inoltre, le immersioni subacquee da riva sono consentite solo presso Punta Chiappa, il Dragone e la Colombara.\nQuesto tratto di mare \u00e8 molto amato e visitato dai subacquei, attratti dal notevole valore naturalistico dei fondali ed in particolare dal trionfo delle gorgonie rosse e dalla ricchezza di fauna. \u00c8 in questa zona che si trova il Cristo degli abissi.\nZona C.\nLa \"zona C\" (\"Riserva Parziale\") si estende ai due lati del Promontorio di Portofino ed \u00e8 famosa ed ammirata per le sue vaste praterie di \"Posidonia oceanica\". Ulteriori attivit\u00e0 sono consentite e l'attivit\u00e0 subacquea e la balneazione \u00e8 libera, a parte specifiche limitazioni per la salvaguardia dell'ambiente. La pesca sportiva \u00e8 consentita, seppur regolamentata, ai residenti e non.\nEnte gestore.\nIl consorzio di gestione \u00e8 composto dai comuni di Camogli, Portofino e Santa Margherita Ligure; dalla Citt\u00e0 metropolitana di Genova (in precedenza dalla Provincia di Genova) e dall'Universit\u00e0 di Genova.\nFlora.\nL\u2019Area Marina Protetta di Portofino ospita una grande variet\u00e0 d\u2019ambienti, fra cui predominano la prateria di posidonia e il Coralligeno. In quest'ultimo ambiente sono presenti alghe adattate a vivere in condizioni di luce scarsa, come la Peyssonnelia squamaria, l'Halimeda tuna e la Flabellia petiolata.\nFauna.\nL'area ospita una grande variet\u00e0 e concentrazione di biodiversit\u00e0. Nelle praterie di posidonia trova rifugio il grosso bivalve Pinna nobilis, specie minacciata dalla raccolta e dal collezionismo.\nSubacquea.\nLa riserva riveste un grande interesse per la subacquea, con svariati punti di immersione di interesse naturalistico. Nella \"zona A\", a meno di permessi speciali, le immersioni sono proibite. Nella \"zona B\" l'immersione subacquea \u00e8 consentita ai diving center e ai privati autorizzati, mentre sono proibite, a meno di autorizzazione, le immersioni notturne. Nella \"zona C\" vengono rilasciate ulteriori concessioni."}
{"id": "443532", "revid": "320578", "url": "https://it.wikipedia.org/wiki?curid=443532", "title": "Rottura", "text": ""}
{"id": "443534", "revid": "404338", "url": "https://it.wikipedia.org/wiki?curid=443534", "title": "IDA", "text": ""}
{"id": "443536", "revid": "1222", "url": "https://it.wikipedia.org/wiki?curid=443536", "title": "Galliformi", "text": ""}
{"id": "443537", "revid": "125121333", "url": "https://it.wikipedia.org/wiki?curid=443537", "title": "Filippo Bubbico", "text": "\u00c8 stato presidente del Consiglio regionale della Basilicata dal 7 giugno 2005 al 7 giugno 2006, Sottosegretario di Stato al Ministero dello Sviluppo Economico nel governo Prodi II e senatore della Repubblica per tre legislature: la XV, la XVI e la XVII, ricoprendo vari incarichi parlamentari.\nHa ricoperto inoltre l'incarico di viceministro dell'Interno dal 3 maggio 2013 al 3 ottobre 2017 nei governi Letta e Renzi sotto Angelino Alfano, e Gentiloni sotto Marco Minniti.\nBiografia.\nNato il 26 febbraio 1954 a Montescaglioso, in provincia di Matera, consegue la laurea alla facolt\u00e0 di architettura all'Universit\u00e0 degli Studi di Roma \"La Sapienza\" nel 1979.\nRiveste dal 30 dicembre 2020 la carica di presidente e amministratore delegato di Acquirente Unico S.p.A.\nNel 1980 viene eletto sindaco di Montescaglioso, suo comune di nascita e residenza.\nViene candidato alle elezioni regionali in Basilicata del 1985 tra le liste del Partito Comunista Italiano (PCI), venendo eletto per la prima volta in consiglio regionale della Basilicata; nel 1987 si dimise tuttavia da quest'incarico per diventare segretario provinciale del PCI a Matera.\nIn seguito al scioglimento del PCI con la svolta della Bolognina di Achille Occhetto nel 1991, per dare vita ad una nuova formazione politica pi\u00f9 esplicitamente filo occidentale, aderisce alla nascita del Partito Democratico della Sinistra (PDS).\nNel 1995 diventa per la seconda volta consigliere regionale e Vice Presidente della Giunta Regionale ricoprendo, inoltre, l'incarico di assessore alla Sanit\u00e0 e all'Ambiente.\nNel 1998 aderisce alla svolta in chiave occidentalista di Massimo D'Alema dal PDS ai Democratici di Sinistra (DS), per unificare il PDS con altre forze della sinistra italiana e \"ammainare\" definitivamente il simbolo falce e martello in riferimento al comunismo, in favore alla rosa della socialdemocrazia.\nPresidente della Regione Basilicata.\nIn vista della convocazione delle elezioni regionali in Basilicata del 2000, viene candidato alla presidenza della Regione Basilicata a capo dalla coalizione di centro-sinistra L'Ulivo composta da: Democratici di Sinistra, Partito Popolare Italiano, I Democratici, Unione Democratici per l'Europa, Socialisti Democratici Italiani, Federazione dei Verdi, Partito della Rifondazione Comunista, Rinnovamento Italiano e Partito dei Comunisti Italiani. Alla tornata elettorale Filippo Bubbico vince la competizione, ottenendo il 63,1% dei voti contro il 35,1% del candidato di centro-destra Nicola Pagliuca (deputato e sindaco di Melfi dimissionario).\nL'8 maggio Bubbico si insedia ufficialmente come Presidente della Regione e restando in carica per tutto il mandato, fino al 2005, quando gli succede Vito De Filippo.\nSottosegretario allo Sviluppo Economico.\nAlle elezioni politiche del 2006 \u00e8 candidato al Senato della Repubblica, in regione Basilicata, come capolista dei Democratici di Sinistra, venendo eletto senatore della XV Legislatura.\nIl 18 maggio del 2006 \u00e8 stato nominato Sottosegretario di Stato per lo sviluppo economico nel governo Prodi II, per tale motivo il 25 ottobre 2006 si dimette da senatore, venendo sostituito da Salvatore Adduce.\nL'anno seguente si candida alle primarie del Partito Democratico nel collegio di Pisticci con una lista a sostegno di Walter Veltroni.\nRielezione a senatore.\nAlle elezioni politiche del 2008 viene rieletto senatore, tra le liste del Partito Democratico. Nella XVI legislatura \u00e8 stato componente della 10\u00aa Commissione permanente per l'industria, il commercio e il turismo del Senato.\nNel dicembre 2012, alle primarie del PD della provincia di Matera, indette per eleggere i candidati del partito al Parlamento italiano in vista delle elezioni politiche italiane del 2013, ha ottenuto il primo posto tra i vari candidati con 5.144 preferenze, \u00e8 quindi candidato del PD al parlamento italiano alle elezioni 2013.\nAlle elezioni politiche del 2013 \u00e8 rieletto per la terza volta consecutiva senatore.\nIl 30 marzo 2013, in quanto presidente della Commissione senatoriale permanente, viene invitato dal Presidente della Repubblica Italiana Giorgio Napolitano a far parte del gruppo ristretto che si occuper\u00e0 di preparare iniziative di leggi nel campo economico e sociale.\nViceministro dell'Interno.\nIn seguito alla nascita del governo di larghe intese Letta, il 2 maggio 2013 viene nominato viceministro dell'Interno, affiancando il ministro PdL Angelino Alfano, e insediandosi il giorno successivo. Il 28 febbraio 2014 viene confermato in quel ruolo nel successivo governo Renzi, e quello ancora nel governo Gentiloni.\nA seguito di un acceso dibattito con la maggioranza per la svolta a destra attuata da parte del partito sotto la segreteria di Matteo Renzi, il 28 febbraio 2017 abbandona il Partito Democratico, insieme ad altri esponenti della \"minoranza Dem\", per aderire ad Articolo 1 - Movimento Democratico e Progressista di Pier Luigi Bersani, Massimo D'Alema e Roberto Speranza.\nIl 3 ottobre 2017, in seguito al passaggio di Articolo 1 - MDP all'appoggio esterno del governo Gentiloni, per l'approvazione della legge elettorale \"Rosatellum\" utilizzando il voto di fiducia, si dimette dalla carica di Viceministro.\nAlle elezioni politiche del 2018 \u00e8 candidato alla Camera dei Deputati, nel collegio uninominale di Matera, nella lista Liberi e Uguali.\nVicende giudiziarie.\nProcesso Panio.\nIn data 15 ottobre del 2001 il dottor Giuseppe Panio, all'epoca direttore dell'Asl di Venosa, denuncia la giunta Bubbico per averlo sollevato dall'incarico (dalla stessa giunta precedentemente conferito) in seguito alla sua decisione di licenziare un medico che si era fatto operare in un'altra struttura sanitaria rispetto a quella di appartenenza. In seguito a ci\u00f2 la Procura di Potenza apre un'inchiesta che vede indagati Bubbico e tutta la sua giunta per concorso in abuso d'ufficio.\nIl 29 giugno 2004 il sostituto procuratore Felicia Genovese chiede l'archiviazione del caso. Il Giudice per le Indagini Preliminari del Tribunale di Potenza, tuttavia, nega l'archiviazione e dispone ulteriori indagini.\nAll'inizio del 2006 il procuratore di Potenza Giuseppe Galante, nuovo responsabile delle indagini, chiede nuovamente l'archiviazione del caso. Il Giudice per le Indagini Preliminari Alberto Iannuzzi, tuttavia, nega l'archiviazione e dispone l'imputazione coatta degli imputati.\nNel giugno del 2006, pertanto, Bubbico e la sua giunta sono rinviati a giudizio con l'accusa di concorso in abuso d'ufficio.\nIl 4 marzo 2008 il Tribunale di Potenza assolve tutti gli imputati dalle accuse a loro contestate perch\u00e9 \"il fatto non sussiste\". La procura ricorre in appello.\nIl 18 ottobre 2009 la Corte d'Appello di Potenza assolve nuovamente tutti gli imputati perch\u00e9 \"il fatto non sussiste\".\nNon essendo state presentate impugnazioni davanti alla Corte di Cassazione, la sentenza passa in giudicato.\nInchiesta Toghe Lucane.\nNel giugno 2007 Bubbico viene indagato dalla Procura di Catanzaro nell'ambito dell'inchiesta \"Toghe Lucane\", guidata dal sostituto procuratore Luigi de Magistris. Le accuse sono di associazione a delinquere, abuso d'ufficio e truffa aggravata finalizzata ad ottenere finanziamenti pubblici.\nIl 23 luglio 2008 il Consiglio Superiore della Magistratura trasferisce De Magistris dalla Procura di Catanzaro al Tribunale di Napoli, dove \u00e8 nominato giudice. In seguito a ci\u00f2 l'inchiesta viene affidata al sostituto procuratore Vincenzo Capomolla.\nIl 1\u00ba luglio 2009 Capomolla chiede l'archiviazione del caso. Alcune parti offese (in particolare Giuseppe Galante, Alberto Iannuzzi, Michele Zito e Nicola Picenna) tuttavia, si oppongono all'archiviazione.\nIl 20 marzo 2011 il Giudice per l'Udienza Preliminare del Tribunale di Catanzaro Maria Rosa di Girolamo decreta l'archiviazione del caso, in quanto il quadro accusatorio sarebbe \u00ablacunoso\u00bb e tale da non presentare elementi \u00abdi per s\u00e9 idonei\u00bb a esercitare l'azione penale. Bubbico e gli altri imputati vengono quindi prosciolti dalle accuse loro contestate.\nIndagine per abuso d'ufficio (2009).\nNell'aprile del 2009 Bubbico viene indagato per abuso d'ufficio dalla Procura di Potenza: l'accusa riguarda l'assunzione dell'avvocato Paolo Albano come consulente del Consiglio Regionale avvenuta nel 2005 nell'ambito della riforma del Consiglio Regionale stesso. Tale consulenza, secondo la procura, sarebbe stata effettuata sebbene non ve ne fosse bisogno. Per la medesima vicenda Bubbico viene indagato dalla Procura Contabile per danno erariale. Per entrambi i casi viene rinviato a giudizio.\nNel novembre 2013 il Tribunale di Potenza dichiara prescritta l'accusa. Bubbico, tuttavia, rinuncia alla prescrizione.\nIl 15 dicembre 2014 il Tribunale di Potenza assolve Bubbico dall'accusa di abuso d'ufficio perch\u00e9 \"il fatto non sussiste\". Non essendo stati presentati ricorsi in appello, la sentenza passa in giudicato.\nIl 4 luglio 2015 la Corte dei Conti della Basilicata condanna Bubbico al pagamento di un'ammenda di 4 500 euro di risarcimento alla regione Basilicata per l'accusa di danno erariale.\nIndagine per abuso d'ufficio (2016).\nIl 25 febbraio 2016 viene iscritto nel registro degli indagati dalla Procura di Roma, il reato contestatogli \u00e8 l'abuso d'ufficio. Con il viceministro Bubbico sono indagati anche il Ministro degli Interni Angelino Alfano (Ncd), l'ex senatore e attuale segretario provinciale PD di Enna Vladimiro Crisafulli e il presidente dell'Universit\u00e0 Kore di Enna Cataldo Salerno. \nIl reato sarebbe stato commesso il 23 dicembre 2015, data in cui il Consiglio dei Ministri deliber\u00f2 il trasferimento ad Isernia del Prefetto Fernando Guida. La procura ritiene che tale trasferimento sia stato effettuato per evitare che Guida, prima del trasferimento Prefetto di Enna, commissariasse a dicembre 2015 la Fondazione Kore, ente che gestisce l'ateneo omonimo.\nIl prefetto Guida in un'intervista al \"Corriere della Sera\" afferma che non fu rimosso ma il trasferimento fu concordato con lui, e che il commissariamento della Kore fu accelerato dal Viminale.\nPremi e riconoscimenti.\nIl 27 agosto 2016, l'Amministrazione comunale di Pomarico gli conferisce il premio LucaniaOro per la Politica."}
{"id": "443540", "revid": "363629", "url": "https://it.wikipedia.org/wiki?curid=443540", "title": "Clivaggio (metallurgia)", "text": "Il clivaggio (dal francese \"clivage\", derivato dall'olandese \"klieven\" \"fendere\") \u00e8 la naturale tendenza di determinate strutture a separarsi, per la presenza di un'interfaccia tra due materiali diversi.\nIn metallurgia il clivaggio \u00e8 una modalit\u00e0 di frattura per scorrimento fra i piani cristallini di un materiale, in particolare metalli e ceramiche. Il clivaggio avviene istantaneamente, in quanto l'unione tra le due interfacce \u00e8 fragile. Mentre nei materiali ceramici il clivaggio \u00e8 praticamente l'unico modo di rottura, nei materiali metallici \u00e8 in competizione con la rottura per ingrandimento e coalescenza di vacanze reticolari.\nFrattura duttile e frattura fragile.\nNei materiali metallici esistono due diversi modi di collasso sotto sollecitazioni. Nel primo modo si ha inizialmente un ingrandimento e successivamente una coalescenza di vuoti legati alle vacanze reticolari. Questo modo di frattura avviene con una sensibile deformazione del materiale (i grani cristallini che compongono il materiale non si allontanano fra loro, ma si deformano ciascuno lungo piani di scorrimento pi\u00f9 favorevoli). Questo fenomeno \u00e8 noto come flusso plastico ed \u00e8 tipico dei materiali metallici. Invece, in altre condizioni, si manifesta un distacco fra i piani reticolari, dovuto al fatto che le sollecitazioni locali superano la soglia a cui avviene lo scorrimento fra i piani cristallini. Il primo modo di frattura \u00e8 indicato come frattura duttile, mentre il secondo che, proprio per la sua natura di fenomeno a soglia \u00e8 istantaneo, \u00e8 indicato come frattura fragile. Questo modo \u00e8 appunto la \"rottura per clivaggio\".\nI piani di clivaggio.\nIn un provino prismatico o cilindrico sottoposto ad uno sforzo normale agente lungo l'asse del provino stesso la sollecitazione che provoca lo scorrimento fra i piani cristallini, cio\u00e8 il clivaggio, \u00e8 la sollecitazione di taglio (\u03c4), che \u00e8 orientata a 45\u00b0 nei confronti della sollecitazione dovuta allo sforzo normale (\u03c3). Quindi i piani cristallini scorrono su una superficie (conica nel caso di provini cilindrici) avente un angolo di 45\u00b0 rispetto all'asse del provino stesso.\nQuesti piani, legati alla rottura per clivaggio, vengono quindi indicati come \"piani di clivaggio\". Mentre generalmente sono facilmente riscontrabili su materiali ceramici, non sono sempre evidenti (particolarmente in rotture avvenute ad alte temperature o rotture per fatica) in materiali metallici. In questo caso possono spesso essere evidenziati tramite una frattografia effettuata utilizzando un microscopio metallografico o elettronico. La conoscenza dei piani di clivaggio \u00e8 di notevole importanza se si vuole risalire all'origine della rottura, in quanto fornisce un'indicazione sicura sull'orientamento delle sollecitazioni di taglio agenti sul materiale."}
{"id": "443545", "revid": "125308738", "url": "https://it.wikipedia.org/wiki?curid=443545", "title": "Via de' Tornabuoni", "text": "Via de' Tornabuoni, o Via Tornabuoni, \u00e8 una lussuosa via del centro storico di Firenze che va da piazza Antinori al ponte Santa Trinita, attraversando piazza Santa Trinita.\n\u00c8 una strada fra le pi\u00f9 eleganti di Firenze fin dal Rinascimento quando fu oggetto di un processo di profonda trasformazione con la realizzazione di numerosi palazzi nobiliari che occupano entrambi i fronti stradali. Oggi si caratterizza per la presenza delle migliori boutique di stilisti di alta moda quali Gucci, Salvatore Ferragamo, Enrico Coveri, Roberto Cavalli, Emilio Pucci e altri; e di gioielleria come Damiani, Bulgari e Buccellati.\nStoria.\nAnticamente vi passavano le mura romane e in epoca matildina lungo l'attuale strada correva il letto del Mugnone. Nei pressi dell'attuale Palazzo Strozzi si trovava la \"Porta di Brancazio\", storpiatura di \"San Pancrazio\", che sbucava su un ponte per collegarsi all'odierna via del Parione. Con l'ampliamento delle mura del XII secolo, il fiumiciattolo venne deviato passando in via de' Fossi, interrando l'alveo del vecchio letto e ampliando la strada che gi\u00e0 esisteva lungo il corso. La via, inclusa quindi nelle nuove mura, ebbe pi\u00f9 nomi: \"via dei Legnaiuoli\"(1847), per l'Arte dei Legnaioli nella zona, e \"via dei Belli Sporti\", per la vocazione scenografica che sin dall'antico contraddistingueva la via. Sin dal XIII secolo la via era stata infatti interessata dalla costruzione di edifici residenziali, torri e logge, con una densit\u00e0 pi\u00f9 fitta tra via Strozzi e piazza Antinori, dove la strada era pi\u00f9 stretta che nel tratto verso l'Arno. I due estremi della via erano segnati da architetture religiose: l'antica chiesa di San Michele in Betelde, forse di origine longobarda, e l'abbazia vallombrosana di Santa Trinita, del XIII secolo, sorta sul sito di una primitiva chiesetta dedicata a Santa Maria dello Spasimo.\nNel Trecento la strada era gi\u00e0 dotata di palazzi di dimensioni notevolmente superiori all'architettura allora dominata da case-torri ed abitazioni piccole: spiccavano il palazzo Spini-Feroni, la torre dei Gianfigliazzi e il palazzo Cambi-Del Nero nelle loro versioni antiche, prima delle trasformazioni successive. Nel Quattrocento il Rinascimento arriv\u00f2 con la costruzione di palazzo Antinori, palazzo Tornabuoni (di Michelozzo), che d\u00e0 il nome alla via, e con l'enorme palazzo Strozzi, che consolid\u00f2 il ruolo di via Tornabuoni a luogo nobile e di rappresentanza.\nIl periodo d'oro della strada inizi\u00f2 in epoca Granducale, quando vi passavano i cortei di carrozze, che da palazzo Pitti imbucavano via Maggio e il ponte Santa Trinita. Nel 1565 venne innalzata la colonna in granito che ancora oggi contraddistingue la veduta prospettica della via.\nVi si tenevano regolarmente parate, cortei e giochi di piazza, come le corse di cavalli, le partite di pallone col bracciale (antenato del tennis) o di calcio in costume (talvolta), oppure il \"Torneo dell'Anello\", gara per arcieri a far passare una freccia entro un anello sospeso in mezzo alla via. Al Seicento risalgono le facciate di palazzo Giaconi e del palazzo della Commenda da Castiglione, mentre venne eretto ex novo il palazzo Viviani della Robbia e la loggia di palazzo Tornabuoni su progetto di Ludovico Cigoli. Venne inoltre rifatta la facciata di Santa Trinita e si inizi\u00f2 la ricostruzione della chiesa di San Michele in forme monumentali, dedicandola a San Gaetano dei Teatini. Nel Settecento venne rifatto il secondo Palazzo Tornabuoni in gusto arcaico, mentre il neoclassicismo vide la ristrutturazione della facciata di palazzo Gherardi-Uguccioni e altri. In quell'epoca, con la creazione dei lungarni, venne sacrificata la torre degli Spini e il pittoresco ma malconcio arco dei Pizzicotti, posti tra il fiume e palazzo Spinti-Feroni.\nIn quel periodo vennero tagliate le panche di via di palazzo Feroni e della torre dei Gianfigliazzi, mentre si costru\u00ec quella sui tre prospetti di palazzo Strozzi.\nUn ostacolo veniva considerato il restringimento all'altezza del palazzo Tornabuoni. Per questo il palazzo venne \"tagliato\" dopo il 1857, per i lavori di allargamento della via, ricostruendo una nuova facciata con l'antica loggetta seicentesca spostata all'angolo opposto. Nei primi anni del Novecento la via assunse l'aspetto definitivo attuale, con la sistemazione di Palazzo Dudley di Adolfo Copped\u00e8.\nIn occasione del corteo ufficiale di Benito Mussolini e Adolf Hitler del 9 maggio 1938 la strada venne dotata di una doppia fila di fanali, rimasti fino agli anni settanta.\nDal 24 giugno 2011, la strada \u00e8 stata pedonalizzata.\nEdifici.\nSulla strada e alle sue estremit\u00e0 si affacciano numerosi palazzi storici. Tra i pi\u00f9 importanti:\nAl termine della strada, ormai su piazza Antinori, si trova anche la teatina chiesa di San Gaetano, capolavoro del barocco fiorentino.\nLa strada oggi.\nLa strada ancora oggi mantiene un'atmosfera raffinata, ma il proliferare delle boutique (Gucci e Ferragamo in primo luogo, \"maison\" fiorentine), ha reso la strada una \"fashion victim\", cio\u00e8 vittima della moda, nel senso che i suoi antichi esercizi storici hanno dovuto negli ultimi anni cedere il passo al business pi\u00f9 redditizio dell'alta moda. Fra i locali storici chiusi negli ultimi 20 anni ci sono la prestigiosa Libreria Seeber, attiva dal 1865, o il Caff\u00e8 Casoni, dove fu inventato il famoso cocktail Negroni.\nInoltre questa zona, essendo fra le pi\u00f9 costose della citt\u00e0, \u00e8 praticamente spopolata la sera e nei fine settimana, quando sono chiusi i lussuosi negozi nonch\u00e9 le banche, gli studi di medici, di architetti e di avvocati, uniche attivit\u00e0 a potersi permettere la zona. Negli ultimi anni si \u00e8 cercato di evitare la totale \"devitalizzazione\" della via facendo s\u00ec, per esempio, che il negozio di moda (di Roberto Cavalli) che ha sostituito il Caff\u00e8 Giacosa mantenesse al suo interno un caff\u00e8, come luogo di incontro, oltre che di shopping."}
{"id": "443546", "revid": "7073", "url": "https://it.wikipedia.org/wiki?curid=443546", "title": "Mario Bubbico", "text": ""}
{"id": "443549", "revid": "76963", "url": "https://it.wikipedia.org/wiki?curid=443549", "title": "John McCook", "text": "Biografia.\nHa debuttato nella produzione teatrale del \"Long Beach State College\" e ha lavorato a Disneyland prima di diventare attore professionista. Ha avuto anche varie esperienze da cantante ed il suo CD di canzoni d'amore ha raggiunto la top 20 in molti paesi europei.\nMcCook \u00e8 un volto storico della soap opera \"Beautiful\" fin dal 1987: nella celebre serie interpreta Eric Forrester, fondatore dell'omonima casa di moda e marito di Stephanie (Susan Flannery). Per la sua interpretazione \u00e8 stato candidato all'Emmy Awards come miglior attore, nel 2001 e nel 2012. Insieme a Katherine Kelly Lang forma uno dei due pilastri della serie presenti sin dalla prima puntata nel 1987.\nL'attore nella sua carriera, eccetto qualche film, ha recitato in telefilm e soap-opera in ruoli di primo piano. Dal 1975 al 1980 ha interpretato Lance Prentiss nella soap \"Febbre d'amore\", e ha interpretato ruoli in \"Love Boat\" (1980), \"Tre cuori in affitto\" (1981-1982), \"Cuore e batticuore\" (1983), \"Dynasty\" (1983), \"La signora in giallo\" (1986), \"Acapulco HEAT\" (1998) e molte altre serie.\nNel 1965 ha recitato nel suo primo film, \"Nodo scorsoio\" con Barry Sullivan.\nHa avuto modo di recitare con artisti come Ryan O'Neal, Angela Lansbury, Joan Collins, Tom Selleck, Robert Wagner, Lorenzo Lamas, Dean Jones e molti altri.\nVita privata.\nDal 1962 al 1971 \u00e8 stato sposato con Marilyn McPherson, dal 1972 al 1979 con la ballerina Juliet Prowse, dalla quale ebbe il figlio Seth (nato nel 1972). Dal 1980 \u00e8 sposato con l'attrice Laurette Spang, da cui ha avuto i figli Jake Thomas (nato nel 1981), Rebecca Jeanne (nata nel 1983) e Molly Jane (nata nel 1990).\nRiconoscimenti.\nEmmy Awards.\nNomination:\nSoap Opera Digest Awards.\nVinti:\nNomination:"}
{"id": "443550", "revid": "3195225", "url": "https://it.wikipedia.org/wiki?curid=443550", "title": "Buontalenti", "text": ""}
{"id": "443551", "revid": "36426", "url": "https://it.wikipedia.org/wiki?curid=443551", "title": "Ferragamo", "text": ""}
{"id": "443555", "revid": "78273", "url": "https://it.wikipedia.org/wiki?curid=443555", "title": "Joe McCarthy", "text": ""}
{"id": "443556", "revid": "543476", "url": "https://it.wikipedia.org/wiki?curid=443556", "title": "Valore intrinseco", "text": "Il valore intrinseco \u00e8 il valore di un oggetto, inteso come costo di produzione. Nel caso di oggetti gi\u00e0 esistenti in natura, il loro costo di estrazione, raccolta e lavorazione. Applicando questa definizione a monete e banconote si ricava mero il costo di produzione, ovvero stampa, conio e relative quote di costi indiretti.\nIn finanza, il valore intrinseco (detto anche valore fondamentale) fa riferimento al valore di una societ\u00e0, di un'azione, di una valuta o di un prodotto, determinato attraverso l'analisi fondamentale, senza alcun riferimento al suo valore di mercato. Viene normalmente calcolato sommando i redditi futuri attualizzati generati dall'attivit\u00e0 per ottenere il valore attuale."}
{"id": "443557", "revid": "88740", "url": "https://it.wikipedia.org/wiki?curid=443557", "title": "Opisthocoelicaudia skarzynskii", "text": "Questo dinosauro sauropode \u00e8 stato scoperto nei terreni del Cretaceo superiore in Mongolia.\nUna coda \"unica\".\nOpisthocoelicaudia \u00e8 un grande dinosauro erbivoro appartenente ai sauropodi. Tuttavia, la classificazione di questo animale \u00e8 tutt'altro che chiara: potrebbe essere un saltasauride, ma possiede anche una serie di caratteristiche inusuali. Tra queste, la forma \"unica\" della coda: le vertebre caudali hanno un'articolazione opposta a quella che solitamente si riscontra negli altri titanosauridi, dove una semisfera emerge dalla parte posteriore della vertebra e si articola con un \"avvallamento\" posto nella parte anteriore della prossima vertebra. In \"Opisthocoelicaudia\" (il cui nome significa \"coda cava all'indietro\"), le vertebre possiedono la semisfera sul davanti, e l'incavo si trova nella parte posteriore. Questa configurazione unica dava all'animale uno strano aspetto, con la coda che si proiettava direttamente all'indietro, parallela all'asse del terreno: inoltre, la coda doveva essere pi\u00f9 robusta. Ci\u00f2 sembrerebbe essere in relazione con l'ilio dell'animale, profondamente espanso, ed \u00e8 stato suggerito che i muscoli di solito presenti dei rettili riguardanti il movimento delle zampe posteriori, i quali si trovano solitamente tra le zampe e la coda, non fossero presenti o fossero fortemente ridotti in \"Opisthocoelicaudia\". L'ilio modificato avrebbe assolto la funzione di ancoraggio. Questa struttura avrebbe potuto aiutare l'animale nel portarsi in una posizione bipede (o meglio, \"tripode\") durante la nutrizione. \u00c8 stato anche ipotizzato che il corpo rotondo, le corte zampe e la coda dotata di forti legamenti fossero adattamenti ad uno stile di vita semiacquatico. \"Opisthocoelicaudia\", tra le altre caratteristiche, possedeva anche spine neurali presacali biforcate. Queste e altre caratteristiche non elencate suggeriscono che questo animale non sia un titanosauride propriamente detto. \u00c8 probabile comunque che \"Opisthocoelicaudia\" fosse un titanosauro inusuale.\nTesta mancante.\nL'animale \u00e8 conosciuto per uno scheletro quasi completo ma mancante del tutto della regione del collo e del cranio. Negli stessi terreni, qualche tempo prima, era stato portato alla luce un cranio di sauropode, a cui era stato dato il nome di \"Nemegtosaurus\", dalle caratteristiche da diplodocide, ovvero lungo e basso. Originariamente, poich\u00e9 si pensava che \"Opisthocoelicaudia\" fosse imparentato con i camarasauridi, dal cranio corto e alto, i due esemplari non erano stati messi in relazione. Con la scoperta di scheletri di titanosauri completi, che combinano un corpo simile a quello dei camarasauridi e dei crani \"da diplodocide\", i due ritrovamenti sono stati riaccostati, ed \u00e8 possibile, quindi, che i due animali siano in realt\u00e0 un solo animale. Poich\u00e9 \"Nemegtosaurus\" \u00e8 stato descritto per primo, sarebbe questo nome ad avere la precedenza.\nPossibili parentele.\nAlcuni animali simili a \"Opisthocoelicaudia\", in anni recenti, sono emersi da terreni del Cretaceo inferiore dell'Indocina (\"Tangvayosaurus\" e \"Phuwiangosaurus\"), e potrebbero costituire, insieme al genere mongolo, una famiglia a s\u00e9 stante. Tra le caratteristiche comuni a questi animali, particolari riguardanti le zampe e le scapole e, soprattutto, le vertebre caudali e le spine neurali bifide. Altre forme meno note (\"Borealosaurus\", \"Huabeisaurus\", \"Jiutaisaurus\", \"Nurosaurus\") sono note in Cina, mentre un possibile parente dal collo lunghissimo (\"Erketu\") \u00e8 stato ritrovato in strati del Cretaceo inferiore della Mongolia."}
{"id": "443558", "revid": "114082018", "url": "https://it.wikipedia.org/wiki?curid=443558", "title": "Ornitholestes hermanni", "text": "L'ornitoleste (il cui nome significa \"ladro di uccelli\") era un piccolo dinosauro carnivoro, vissuto nel Tardo periodo Giurassico, i cui resti fossili sono stati ritrovati negli strati della Morrison Formation del Wyoming e del Colorado.\nAd oggi, l'\"Ornitholestes\" \u00e8 conosciuto per un unico scheletro parziale dal cranio schiacciato, ritrovato a Bone Cabin Quarry, nei pressi di Medicine Bow, Wyoming, nel 1900. Fu descritto per la prima volta da Henry Fairfield Osborn nel 1903. Una mano incompleta \u00e8 stata in seguito attribuita a \"Ornitholestes\", anche se alcuni studi attribuiscono tale materiale a Tanycolagreus. La specie tipo \u00e8 \"O. hermanni\", il nome specifico onora l'American Museum of Natural History allestito da Adam Hermann.\nClassificazione.\nL'ornitoleste era un piccolo carnivoro bipede, che viveva negli stessi ambienti dei grandi erbivori \"Brontosaurus\", \"Apatosaurus\" e \"Stegosaurus\", cos\u00ec come dei carnosauri del genere \"Allosaurus\". Per lungo tempo confuso con \"Coelurus\", un dinosauro scoperto nell'Ottocento sulla base di resti pi\u00f9 frammentari, \"Ornitholestes\" in realt\u00e0 appartiene a una famiglia a s\u00e9 stante: quella degli ornitolestidi. Questo animale \u00e8 attualmente classificato come un rappresentante primitivo dei teropodi conosciuti come Maniraptora.\nDescrizione.\nBench\u00e9 spesso raffigurato nell'atto di dare la caccia a uccelli primitivi (il suo nome significa infatti \"ladro di uccelli\"), l'ornitoleste probabilmente non era un predatore eccessivamente veloce, nonostante la forma e le dimensioni inducano a pensarlo. In realt\u00e0 questo carnivoro era con tutta probabilit\u00e0 un cacciatore di sottobosco, che tendeva agguati agli animali pi\u00f9 piccoli, non certo un corridore: ci\u00f2 \u00e8 dimostrato dalle dimensioni del femore, pi\u00f9 lungo rispetto alla tibia: negli animali corridori, il rapporto \u00e8 inverso.\nL'ornitoleste possiede alcune caratteristiche singolari: la testa, per esempio, \u00e8 stranamente piccola in rapporto al resto del corpo. Inoltre, alcuni ricercatori pensano che essa possedesse un piccolo corno nasale; la questione \u00e8 lungi dall'essere risolta, anche se una struttura analoga \u00e8 presente sul cranio di un animale molto simile, \"Proceratosaurus\"."}
{"id": "443561", "revid": "36426", "url": "https://it.wikipedia.org/wiki?curid=443561", "title": "Via dei Tornabuoni", "text": ""}
{"id": "443572", "revid": "228587", "url": "https://it.wikipedia.org/wiki?curid=443572", "title": "Giardino formale", "text": ""}
{"id": "443574", "revid": "834", "url": "https://it.wikipedia.org/wiki?curid=443574", "title": "Lao Silesu", "text": ""}
{"id": "443575", "revid": "834", "url": "https://it.wikipedia.org/wiki?curid=443575", "title": "Leo Silesu", "text": ""}
{"id": "443577", "revid": "1632387", "url": "https://it.wikipedia.org/wiki?curid=443577", "title": "Giardino alla francese", "text": "Il giardino alla francese o giardino formale francese (in francese: \"Jardin \u00e0 la fran\u00e7aise\" o \"Jardin r\u00e9gulier\") rappresenta l'espressione del classicismo barocco nell'arte del giardinaggio; uno stile di giardini incentrato sulla simmetria, decorazioni vegetali ricercate, statue, giochi d'acqua e grandiose prospettive che si perdono nelle foreste naturali. \u00c8 un dare un ordine alla natura ricercando una perfezione formale in una sontuosit\u00e0 teatrale.\nSviluppatosi dal giardino rinascimentale francese (a sua volta fortemente improntato sul giardino all'italiana) culmina nel XVII secolo con la creazione dei Giardini di Versailles dal celebre architetto Andr\u00e9 Le N\u00f4tre per Luigi XIV di Francia; atti a divenire un esempio da seguire per tutte le corti d'Europa.\nStoria.\nL'influenza del Rinascimento.\nIl giardino alla francese si \u00e8 evoluto dal giardino rinascimentale francese dell'inizio del XVI secolo, a sua volta direttamente ispirato al giardino rinascimentale italiano. Il giardino all'italiana, improntato sul Giardino di Boboli a Firenze o a quello di Villa d'Este a Tivoli, era caratterizzato da parterres di forme geometriche disposti in modo simmetrico e bordati da siepi tagliate, fontane e cascate, scale e rampe che uniscono i vari livelli e terrazze, grotte, labirinti, statue ed elementi mitologici. Erano concepiti per conferire armonia e ordine alla natura, ideali del Rinascimento, conservando l'eredit\u00e0 dell'Antica Roma.\nNel 1495 re Carlo VIII durante la sua Campagna d'Italia discese a Napoli e rimase entusiasta dei giardini degli Aragonesi. Convinse cos\u00ec gli architetti, Pacello da Mercogliano e Giovanni Giocondo, autori dei giardini della Villa di Poggioreale, a seguirlo in Francia. Carlo VIII commission\u00f2 loro i giardini del Castello di Amboise e di Ch\u00e2teau Gaillard, sue residenze. Il suo successore Enrico II di Francia, che viaggi\u00f2 molto in Italia e incontr\u00f2 anche Leonardo da Vinci, cre\u00f2 un giardino all'italiana al Castello di Blois.\nVerso il 1528 Francesco I inizia i nuovi giardini del Castello di Fontainebleau, ricco di parterres, fontane, una foresta di pini importati dalla Provenza e la prima grotta artificiale di Francia.\nIl Castello di Chenonceau presenta due giardini creati secondo il \"nuovo stile\", uno venne realizzato nel 1551 per volere di Diana di Poitiers, il secondo, nel 1560, voluto da Caterina de' Medici.\nNel 1564 la regina di Francia Caterina de' Medici commissiona la creazione dei celebri Giardino delle Tuileries, il pi\u00f9 bello e grande parco di Parigi. Era uno spazio chiuso che misurava 500 metri di lunghezza e 300 di larghezza. Era diviso in scomparti rettangolari da sei viottoli e le sezioni erano piantate con prati, aiuole, e piccoli gruppi di cinque alberi, chiamati \"Quinconces\"; non mancavano parti con orti e vigneti.\nI Giardini delle Tuileries furono utilizzati per le sontuose feste reali di Caterina, in onore degli ambasciatori della regina Elisabetta I e per il matrimonio di sua figlia, Margherita di Valois con il futuro Enrico IV.\nCastello di Anet.\nUna svolta decisiva si ebbe nel 1536 per opera del celebre architetto Philibert Delorme. Dal suo ritorno da un viaggio a Roma, cre\u00f2 i giardini del castello di Anet. Si incentravano su un'attenta armonia creata da parterres e da specchi d'acqua inglobati in sezioni di prati verdi. Divenne uno dei primi e pi\u00f9 influenti esempi di giardino alla francese.\nTuttavia i giardini rinascimentali francesi, anche se diversi nello spirito e concezione da quelli medievali, apparivano ancora distaccati dagli edifici, circondati da muri e non sempre fusi armoniosamente fra loro.\nTutto questo cambier\u00e0 nella met\u00e0 del XVII secolo, con la nascita del vero giardino alla francese barocco.\nVaux-le-Vicomte.\nIl primo importante giardino alla francese fu realizzato nel castello di Vaux-le-Vicomte, voluto da Nicolas Fouquet, il sovrintendente alle finanze del re Luigi XIV di Francia. Verso il 1656 Fouquet commission\u00f2 a Louis Le Vau il progetto del castello e a Andr\u00e9 Le N\u00f4tre la creazione dei giardini. Per la prima volta il castello e il parco apparivano perfettamente integrati. Una grande prospettiva di 1500 metri parte dai piedi del castello, taglia il bosco e attraversando tutto il parco, termina in cima a una collinetta ove \u00e8 posta la statua ispirata all'Ercole Farnese. Lo spazio \u00e8 organizzato con vialetti intervallati da statue, fontane, vasche, canali secondo una disposizione simmetrica all'asse prospettico. All'inizio della prospettiva \u00e8 l\"'Esplanade\" (spianata) ritmata da parterres bordati da siepi sempreverdi ora disposte anche a disegno che, con l'aggiunta di sabbie colorate, formano i cosiddetti \"ricami vegetali\" barocchi. \nIl castello \u00e8 al centro di questa ferrea organizzazione dello spazio, a simboleggiare il \"potere e il successo\". Dal castello si irradia il giardino, anche concepito per essere visto dalle finestre del \"Piano nobile\", il primo piano.\nVersailles.\nI Giardini di Versailles, creati per volere del Re Sole dal grande architetto Le N\u00f4tre tra il 1662 e il 1700, rappresentano il massimo esempio dei giardini alla francese. All'epoca erano i pi\u00f9 vasti giardini d'Europa, con una superficie di 15000 ettari, concepiti per stupire con le grandi feste e sono stati realizzati lungo l\"'Asse del Sole\", una prospettiva ciclopica che corre da est a ovest attraversando il castello, lungo il corso solare. Sorge al di l\u00e0 della \"Corte d'Onore\", incrocia il castello nella\"Camera del Re\" e tramonta alla fine del \"Grand Canal\" riflettendosi negli specchi della \"Galerie des Glaces\". \nA destra e a sinistra dell'asse centrale tagliano la vegetazione ampi viali laterali prospettici e simmetrici, necessari alle passeggiate in carrozza del cerimoniale reale. \nIn contrasto alla grande prospettiva, tutt'intorno si aprono una moltitudine di \"boschetti\", sorta di piccoli giardini riccamente adorni di statue, fontane colonne atti a creare ambienti pi\u00f9 intimi a destar sorpresa e stupore e a ospitare gli spettacoli dei \"Divertimenti reali.\"\nChantilly e Saint-Germain.\nFino a questo momento i giardini erano stati concepiti in funzione dell'architettura e percepiti come un prolungamento del castello, il quale si trovava al centro dell'irradiamento prospettico-vegetale. Con la creazione dei giardini del principe di Cond\u00e9, detto il Gran Cond\u00e9, per il Castello di Chantilly, Le N\u00f4tre apporta un fondamentale cambiamento, trasformando il castello in un accessorio dell'immenso giardino, all'interno del quale occupa solo uno scomparto. Questa tendenza si afferma anche nel parco del Castello di Saint-Germain-en-Laye, dove il Re Sole ordina la costruzione di un nuovo castello (oggi perduto) con giardini digradanti in terrazzamenti sul crinale della collina che scende alla Senna. Il \"Castel Nuovo\", allineato a quello \"Vecchio\", appare inserito nella scacchiera degli scomparti tracciati da viali e terrazze.\nDeclino.\nAndr\u00e9 Le N\u00f4tre muore nel 1700, ma i suoi allievi e le sue idee continuano a dominare la concezione dei giardini in Francia durante tutto il regno di Luigi XV. Suo nipote Claude Desgots, crea nel 1717 un giardino a Bagnolet per il duca Filippo II di Borbone-Orl\u00e9ans e a Champs-sur-Marne. Jean-Charles Garnier d'Isle, genero di Desgots, disegna un giardino per Madame de Pompadour a Cr\u00e9cy nel 1746 e a Bellevue (Hauts-de-Seine) nel 1748-50. Il suo pupillo Dominique Girard, creer\u00e0 nella prima parte del '700, dei bellissimi giardini in area germanica, fra cui quelli del Castello del Belvedere a Vienna, del Castello di Nymphenburg a Monaco di Baviera.\nProgressivamente cominciarono ad apparire forme di semplificazione alle geometrie e soprattutto ai complessi ricami vegetali, questi ultimi sostituiti da parterres erbosi bordati da bordure di fiori, pi\u00f9 facili da curare.\nVerso la met\u00e0 del '700 i Gesuiti presenti alla Corte imperiale cinese introducono in Europa-Francia l'interesse per l'Arte cinese, la moda delle cosiddette cineserie e quindi dei giardini \"naturali\", ove la mano umana era concentrata a ricreare in piccolo la grande natura delle valli, delle montagne, dei laghi, dei boschi. Inoltre con l'affermarsi dello stile Rococ\u00f2 il giardino evolve, gli spazi aperti si suddividono in molteplici boschetti, \"Folies de jardin\", e bucolici decori pastorali. Si inizi\u00f2 a rigettare le forme geometriche e simmetriche del giardino classico alla francese in favore di linee pi\u00f9 naturali e scene campestri. \nIl gusto per l'esotismo e il bucolico campestre cresce ulteriormente sotto Luigi XVI di Francia e i giardini cominciano a prender una forma pre-romantica. \nAllo stesso momento, sotto l'influsso esotico, si affacciava uno nuovo stile di giardini, quello inglese, creato dagli aristocratici britannici. In molti parchi e propriet\u00e0 francesi si continu\u00f2 a mantenere i giardini tradizionali alla francese nelle zone attorno agli edifici principali, mentre il resto del parco veniva man mano trasformato in un nuovo stile detto \"Jardin \u00e0 l'anglaise\", \"anglo-chinois\", \"exotiques\", o \"pittoresques\". Era nato il giardino all'inglese. Notevoli esempi sono i giardini di Maria Antonietta d'Asburgo-Lorena: \nLa fine del giardino alla francese \u00e8 accompagnata dalla caduta del centralismo monarchico assoluto avvenuto con Rivoluzione francese. Inoltre l'affermarsi del cosiddetto \"Jardin Paysager\" (giardino paesaggistico), non pi\u00f9 ispirato dall'architettura, ma dalla pittura, letteratura e filosofia, port\u00f2 alla fine definitiva della moda del giardino alla francese.\nRinascita.\nFra il XIX e il XX secolo si ha una rinnovazione. I paesaggisti Henri e Achille Duch\u00eane diffondono il \"giardino classico teatrale\", ispirato e impiantato sullo stile dei giardini alla francese barocchi. \nLa rinascita dell'interesse per il giardino alla francese d\u00e0 luogo alla creazione di opere magnifiche. Fra i migliori esempi sono i giardini del castello di Linderhof (1863-80) e del castello di Herrenchiemsee(1875-81) creati da Carl von Effner per il re Ludovico II di Baviera.\nJean-Charles Alphand integra, al \"Parc Bor\u00e9ly\" di Marsiglia, nell'asse del castello, un giardino alla francese del XIX secolo e un parco all'inglese intorno a un lago con cascata.\nFra i contemporanei si ricorda una rara realizzazione di giardino alla francese eseguita dallo scenografo Jacques Garcia nel Castello di Champ-de-Bataille, vicino a Le Neubourg, inell'Alta Normandia.\nColori, fiori e alberi.\nLe ornamentazioni floreali erano relativamente rare nei giardini francesi del XVII secolo, i fiori esotici e i bulbi di tulipani arrivavano dalla Turchia o dai Paesi Bassi erano dunque decisamente costosi.\nA Versailles ad esempio le aiuole fiorite si trovavano solo nei parterres vicino al castello, il \"Parterre du Nord\" e il \"Parterre du Midi\"; o nel giardino del Grand Trianon. I fiori, generalmente provenienti dalla Provenza, erano tenuti in vasi che venivano interrati e cambiati tre o quattro volte l'anno. I registri reali di Versailles mostrano, ad esempio, che nel 1686 nella reggia furono utilizzati 20.050 bulbi di narcisi, 23.000 Ciclamini e 1.700 Gigli.\nMolto usate erano anche delle sabbie colorate, ocra, beige, rosse o nere, per riempire i vuoti dei complicati intrecci ornamentali dei parterres e conferire cos\u00ec pi\u00f9 profondit\u00e0 e colore ai giardini.\nUn elemento molto importante dei giardini alla francese \u00e8 rappresentato dall'Arte topiaria, alberi e cespugli tagliati e allevati in forme geometriche o fantastiche che venivano disposti lungo i viali alternati a vasi, statue, trofei. \nLa maggior parte degli alberi del parco di Versailles venivano direttamente dalle foreste di Compi\u00e8gne e dell'Artois: Carpini, Olmi, Tigli, Faggi. Le piante venivano trasportate fino al castello e trapiantate, operazione che si ripeteva assai regolarmente a causa della morte frequente delle essenze durante i trasporti e relativi trapianti. Vi erano inoltre anche piante che arrivavano da lontano, come gli Ippocastani dalla Turchia, Acacie. Piante pi\u00f9 delicate, provenienti dall'Italia o dal bacino del Mediterraneo, come Melograni, Limoni, Aranci, Palme da Datteri, ecc. erano considerate rare e pregiate; erano ospitate in apposite strutture architettoniche esposte a sud dette Orangerie, Aranciere.\nPer le bordure, le topiere e per i complessi ricami vegetali venivano usati alberi e arbusti pi\u00f9 malleabili come il tasso, e il bosso.\nTeorici e mastri-giardinieri.\nL'organizzazione del giardino alla francese \u00e8 fissata dall'importanti opera di Antoine Joseph Dezallier d'Argenville: la \"Th\u00e9orie et la pratique du jardinage\" (1709; 1713; 1732).\nJacques Boyceau (1560\u20131633) \u00e8 il primo a concettualizzare lo stile francese nel suo\"Trait\u00e9 du jardinage selon les raisons de la nature et de l'art\", pubblicato nel 1638. Vi definisce e disegna i parterres, i prati, i boschetti e altri ornamenti. La sua influenza si avverte nei giardini del Palazzo del Lussemburgo, delle Tuileries e di Saint-Germain.\nClaude Mollet, giardiniere di Enrico IV di Francia, Luigi XIII e del giovane Luigi XIV pubblica il \"Th\u00e9\u00e2tre des plans et jardinages\", e realizza nel 1652 un giardino all'italiana al Castello di Anet. Andr\u00e9 Mollet, suo figlio, diffonde lo stile nei Paesi Bassi e in Gran Bretagna, iniziando la moda del giardino \"alla francese\" che tutta una scuola di giardinieri riproduce e evolve in tutta Europa. Primo fra tutti Andr\u00e9 Le N\u00f4tre, ma anche Pierre Desgotz, Claude Desgots, Jean-Charles Garnier d'Isle, Ren\u00e9 Carlier, Jean-Baptiste Robillon ecc.\nAndr\u00e9 Le N\u00f4tre faceva parte dell\"'Acad\u00e9mie d'architecture\", formato sul disegno architettonico. Infatti i mastri-giardinieri francesi del XVII secolo lasciano trasparire una certa predominanza architettonica. Il giardino francese \u00e8 lo sfondo o la scena dell'abitazione, contrariamente ai giardini antichi e a quelli arabo-andalusi, che erano dei giardini abitativi, una continuit\u00e0 della dimora. Il giardino \u00e8 disegnato come un edificio, come una successione di stanze atte al riposo, ad accogliere sorprese e prospettive, giochi di luci e ombre e creare delle illusioni. Non a caso il vocabolario architettonico utilizzato nella descrizione di un giardino alla francese traduce le intenzioni del disegnatore: \"Sale, Camere, \"Th\u00e9\u00e2tres de verdure\"\", ci si sposta attraverso \"muri vegetali\" dati da alberi tagliati piatti, o lungo \"Escaliers d'eau\" (Scale d'acqua). Si ricopre il suolo con \"Tappeti d'erba\" ricamati da piccole e complesse siepi di bosso.\nI mastri-idraulici utilizzano tutti i principi della gravit\u00e0 e dei vasi comunicanti, le terrazze permettono di portare l'acqua a dei livelli superiori atti a spingere gli zampilli delle fontane molto in alto, o a far scendere l'acqua per delle scalinate o cascate. I bacini svolgono un ruolo di specchi giganteschi. Nel boschetto del \"Marais\" a Versailles, il paesaggista del Re Sole, Andr\u00e9 Le N\u00f4tre, dispose dei tavoli di marmo bianco e rosso per servire dei buffet. L'acqua che scivola via forma delle caraffe, dei bicchieri e dei vasi virtuali che imitano i cristalli."}
{"id": "443581", "revid": "124706073", "url": "https://it.wikipedia.org/wiki?curid=443581", "title": "Giovanni e Paolo", "text": "Giovanni e Paolo (morti a Roma, 26 giugno 362) sono due martiri cristiani del IV secolo, titolari dell'antica e nota basilica romana sul monte Celio (\"basilica celimontane\"), di un'altra famosa basilica a Venezia (\"San Zanipolo\") e di numerose altre chiese a loro dedicate. Sono venerati come santi dalla Chiesa cattolica.\nNonostante l'antichit\u00e0 dei racconti della loro vita e l'ampia diffusione del loro culto suffraghino fortemente l'ipotesi di una loro effettiva storicit\u00e0, le notizie sulla loro vita, desunte unicamente da una \"passio\" confusa e leggendaria (ripresa poi dalla \"legenda aurea\"), sono scarse e contrastanti.\nLa \"Passio\".\nSecondo la tradizione agiografica, erano fratelli ed erano personaggi molto in vista nella Roma dell'epoca: la \"passio\", giuntaci in tre recensioni differenti (tutte del IV secolo) li presenta prima come maggiordomo e primicerio della vergine Costanza (Costantina), figlia dell'imperatore Costantino, poi come ufficiali di Gallicano, al quale suggerirono un voto grazie al quale costui sconfisse gli Sciti in battaglia, infine come diaconi della Chiesa romana che distribuivano ai poveri i beni ricevuti da Costanza.\nSarebbe stato proprio Terenziano a farne redigere la \"passio\", convertitosi dopo aver ottenuto dai santi la grazia della guarigione del figlio. I corpi dei santi furono poi rinvenuti dal senatore Bizante e dal figlio Pammachio, che avevano ricevuto tale incarico dall'imperatore Gioviano, successore di Giuliano. Nel 398, Pammachio avrebbe poi fatto erigere sul sito della casa di Giovanni e Paolo la basilica a loro intitolata.\nCulto.\nGiovanni e Paolo furono molto venerati come santi, ed i loro nomi furono inseriti nel Canone della Messa.\nLa Chiesa cattolica celebra la loro memoria liturgica il 26 giugno.\nSoprattutto nei paesi di lingua tedesca, ma non solo, i due santi sono considerati \"Wetterheiligen\", cio\u00e8 protettori contro le tempeste e, in generale, le avversit\u00e0 atmosferiche.\nLa basilica romana.\nPi\u00f9 probabilmente, l'attuale basilica dei santi Giovanni e Paolo sorge sul sito della \"domus\" della famiglia di Bizante e Pammachio, adibita (come testimoniano gli affreschi ancora conservati) sin dalla tarda et\u00e0 Flavia (81 - 96 d.C.) a \"Domus Ecclesiae\" e inglobata nell'attuale edificio: le stanze della domus costituiscono uno dei pi\u00f9 importanti monumenti del primo cristianesimo a Roma. La basilica \u00e8 citata per la prima volta col nome di \"titulus Byzantii\" o \"Pammachii\" negli atti del concilio romano del 499; \u00e8 dubbio se la domus sia stato davvero teatro del martirio dei santi o se i loro corpi vi siano stati traslati in seguito."}
{"id": "443582", "revid": "228587", "url": "https://it.wikipedia.org/wiki?curid=443582", "title": "Giardini all'italiana", "text": ""}
{"id": "443584", "revid": "2104733", "url": "https://it.wikipedia.org/wiki?curid=443584", "title": "M.elle le &quot;Gladiator&quot;", "text": "M.elle le \"Gladiator\" \u00e8 il quinto album di Franco Battiato, pubblicato dall'etichetta Bla Bla nell'ottobre 1975.\nDescrizione.\nComposto da soli tre pezzi, il disco si inserisce pienamente nel solco della musica sperimentale alla quale l'artista si \u00e8 dedicato dal '72 al '78 e che rappresenta una costante anche nelle sue produzioni successive.\nLa prima traccia, \"Goutez et comparez\", rappresenta forse l'apice della tecnica a \"collage\" che Battiato era solito usare in quel periodo; nella traccia, infatti, sono presenti varie registrazioni di voci e suoni presi in vari ambienti; il brano quindi riflette un mondo caotico e disordinato nel quale voci e suoni indefiniti si alternano su basi elettroniche e visionarie.\nI due brani seguenti, \"Canto fermo\" e \"Orient effects\", invece rappresentano degli estratti delle registrazioni che Battiato tenne in una sola giornata con l'organo della cattedrale di Monreale, il cui uso \u00e8 portato alle estreme conseguenze.\nTracce.\nMusica di Franco Battiato."}
{"id": "443587", "revid": "834", "url": "https://it.wikipedia.org/wiki?curid=443587", "title": "Lao Sil\u00e9su", "text": ""}
{"id": "443589", "revid": "125564776", "url": "https://it.wikipedia.org/wiki?curid=443589", "title": "Root Down", "text": "\"Root Down\" \u00e8 un EP dei Beastie Boys uscito nel 1995."}
{"id": "443590", "revid": "57342", "url": "https://it.wikipedia.org/wiki?curid=443590", "title": "Pirati dei Caraibi - La maledizione del forziere fantasma", "text": "Pirati dei Caraibi - La maledizione del forziere fantasma (\"Pirates of the Caribbean: Dead Man's Chest\") \u00e8 un film del 2006, diretto da Gore Verbinski e ispirato all'omonima attrazione dei Parchi Disney.\nScritto da Ted Elliot e Terry Rossio, la pellicola, secondo capitolo del franchise \"Pirati dei Caraibi\", \u00e8 il sequel de \"La maledizione della prima luna\" (2003). Le riprese del film si sono svolte contemporaneamente a quelle del suo seguito: \"Pirati dei Caraibi - Ai confini del mondo\", uscito un anno dopo.\nL'anteprima de \"La maledizione del forziere fantasma\" \u00e8 avvenuta il 24 giugno 2006 al Disneyland ad Anaheim in California, il giorno successivo \u00e8 stata riaperta al pubblico la famosa attrazione che ha ispirato la produzione del film.\nAccolto tiepidamente dalla critica e campione di incassi, il film ha ottenuto diversi riconoscimenti, tra cui un Oscar 2007 (su 4 candidature) per i migliori effetti speciali.\nTrama.\nIl giorno del loro matrimonio, Will Turner ed Elizabeth Swann vengono arrestati da Lord Cutler Beckett, governatore degli affari della Compagnia delle Indie Orientali, per aver aiutato il Capitano Jack Sparrow a fuggire. Lord Beckett conceder\u00e0 clemenza a Will soltanto se egli riuscir\u00e0 a recuperare la bussola di Sparrow (capace di puntare verso la cosa che chi la impugna desidera di pi\u00f9 al mondo). Intanto, Jack Sparrow fugge da una prigione turca dopo aver ottenuto delle informazioni, ovvero il disegno di una chiave. Quella sera stessa, Jack riceve la visita di \"Sputafuoco\" Bill Turner, ora appartenente alla ciurma dell\"Olandese Volante\", nave capitanata dal temibile Davy Jones. Sputafuoco gli rammenta che tredici anni prima, Jones aveva recuperato dal fondo del mare la \"Perla Nera\", nominando Jack capitano della stessa. Ora, in cambio di quel favore, Jack deve unirsi alla ciurma di Jones altrimenti verr\u00e0 trascinato negli abissi assieme al suo veliero dal mostruoso Kraken. Terrorizzato, Jack ordina di fare vela verso la terraferma pi\u00f9 vicina.\nWill parte per ritrovare Jack, il quale nel frattempo si \u00e8 nascosto sull'isola dei Pelegostos, una trib\u00f9 di cannibali che lo ha per\u00f2 rapito assieme alla sua ciurma. Intanto, il governatore Swann fa evadere sua figlia Elizabeth dal carcere di Port Royal ma viene catturato e imprigionato da Ian Mercer, braccio destro di Beckett mentre la ragazza si imbarca clandestinamente su un mercantile diretto a Tortuga. Dopo essere fuggiti dall\u2019isola dei Pelegostos, Will, Jack e la sua ciurma si recano a Cuba per incontrare la sacerdotessa vud\u00f9 Tia Dalma, la quale rivela loro che Jones custodisce il proprio cuore pulsante nel Forziere Fantasma e che \u00e8 egli stesso a custodire la chiave per aprirlo. Rintracciata l\"'Olandese Volante\", Will si accorda con Jack per prendere la chiave e scambiarla con la bussola, ma viene catturato dalla ciurma nemica. Jack vuole ingannare Davy Jones cedendogli Will per prendere tempo, pugnalare il suo cuore e poi tornare a salvare il ragazzo ma Jones esige altre 99 anime in cambio della sua.\nA Tortuga, Jack arruola una nuova ciurma per la sua ricerca, inclusi Elizabeth e James Norrington (quest'ultimo ridottosi a sudicio ubriacone dopo le dimissioni dalla Marina britannica). Il capitano chiede ad Elizabeth di usare la sua bussola magica per rintracciare il forziere fantasma al solo scopo di liberare Will - egli non riesce ad usarla perch\u00e9 il suo desiderio di trovarlo non \u00e8 puro in quanto contrastato dalla paura. Intanto a bordo dell\"Olandese Volante\", Will incontra suo padre Sputafuoco Bill, il quale lo aiuta a rubare la chiave e a scappare dalla nave. Il giorno dopo, Will, molto debole dopo tutte le torture subite, viene recuperato da un mercantile (lo stesso che ospit\u00f2 Elizabeth sotto mentite spoglie) ma il Kraken, invocato da Jones, li assale. Will si salva fortunosamente in mare e si nasconde proprio sull\"'Olandese Volante\".\nLe ciurme dell\"Olandese\" e della \"Perla Nera\" arrivano presso l'Isla Cruces, dove si trova il Forziere Fantasma. Qui si innesca un conflitto tra Jack, Will e Norrington in quanto ognuno vuole il cuore per s\u00e9: Jack intende usarlo per costringere Jones a richiamare il Kraken e garantire la libert\u00e0 per s\u00e9 e la sua ciurma; Will lo vuole pugnalare per liberare suo padre; Norrington intende consegnarlo a Lord Beckett per riottenere il suo grado nella marina britannica. Alla fine \u00e8 Jack ad appropriarsene, per\u00f2 Norrington, approfittando dello scontro di Sparrow contro gli uomini pesce, glielo ruba in segreto lasciando inoltre il forziere vuoto alla ciurma dell\"'Olandese\".\nJack, messosi in salvo sulla Perla Nera con Elizabeth e Will, rivela il suo inganno a Davy Jones, e lo minaccia; furioso, Jones evoca il Kraken e lo scatena contro la nave avversaria. Jack, avendo scoperto che il cuore non c'\u00e8 pi\u00f9, tenta inizialmente di fuggire ma, non riuscendo ad abbandonare i suoi amici, torna indietro e ferisce il leviatano facendo saltare un mucchio di barili di polvere da sparo e di rum. Successivamente ordina ai suoi uomini di abbandonare la nave ma Elizabeth, resasi conto che il mostro marino vuole solo il capitano, lo distrae seducendolo e lo ammanetta di sorpresa ad un albero della nave; dunque fugge con gli altri sulla scialuppa mentre la \"Perla Nera\" e Jack vengono trascinati negli abissi dai tentacoli giganti. Sull'Olandese Volante si scopre che il forziere \u00e8 stato trafugato e il capitano maledice il nome di Jack. Pi\u00f9 tardi Norrington raggiunge Lord Beckett e gli consegna il cuore di Jones.\nI superstiti della ciurma della \"Perla Nera\" trovano rifugio da Tia Dalma, dove ha luogo il funerale di Jack Sparrow. Le centinaia di schiavi che il capitano ha salvato anni prima si presentano commemorandolo, mentre il resto del gruppo elabora il lutto, specialmente Gibbs, che commemora tristemente il suo migliore amico apparentemente perso per sempre. Tuttavia la sacerdotessa rivela loro che Jack pu\u00f2 essere riportato in vita, poich\u00e9 \u00e8 tenuto prigioniero anima e corpo nello scrigno di Davy Jones, come una sorta di anima in pena, e che potr\u00e0 essere quindi recuperato dalla Terra dei Morti. Cos\u00ec tutti quanti, specialmente Elizabeth che si sente terribilmente in colpa, decidono di intraprendere la folle impresa, mentre Tia Dalma presenta loro il capitano che li guider\u00e0: il redivivo Hector Barbossa.\nNella scena dopo i titoli di coda, la trib\u00f9 dei cannibali venera il suo nuovo capo: il cane della prigione, che siede sul trono tenendo in bocca un osso.\nProduzione.\nLa pre-produzione del film si \u00e8 avviata il 22 ottobre 2004 mentre le riprese hanno avuto inizio il 28 febbraio 2005, ancora una volta a Jalisco (Messico) e a Barrouallie (Saint Vincent), oltre che nella Dominica e alle Bahamas, sul set sono stati impiegati pi\u00f9 di 200 walkie talkie. Come accadde per la trilogia de \"Il Signore degli Anelli\", anche le scene dei due seguiti di \"Pirati dei Caraibi\" sono state girate quasi simultaneamente, prediligendo ovviamente quelle de \"La maledizione del forziere fantasma\", i metri di pellicola girata hanno superato i 400.000. Le riprese del film sono terminate il 23 dicembre 2005. Il budget del film \u00e8 stato di circa di dollari, cosa che lo rende uno dei film pi\u00f9 costosi mai realizzati.\nLa \"Perla Nera\" \u00e8 stata realizzata partendo da una nave realmente esistita che porta il nome di \"Sunset\". L\"'Olandese Volante\" misura 50 metri di lunghezza e pesa 420 tonnellate, per la sua realizzazione si sono ispirati al \"Vasa\", un'enorme nave da guerra svedese ora ospitata dal museo Vasa di Stoccolma.\nIl numero dei costumi preparati dalla costumista Penny Rose per \"Pirati dei Caraibi\" supera gli 8.000.\nLa lingua parlata dalla trib\u00f9 dei Pelegostos all'inizio del film, \u00e8 stata coniata appositamente per la pellicola, si chiama \"Umshoko\" e potrebbe essere parlata realmente.\nGli effetti speciali del film sono stati realizzati dalla Industrial Light &amp; Magic, una societ\u00e0 fondata nel 1977 da George Lucas, fondata allora appositamente per la realizzazione degli effetti speciali di Guerre stellari. Altre importanti realizzazioni della Industrial Light &amp; Magic sono gli effetti speciali di Jurassic Park e delle saghe di Indiana Jones e di Harry Potter.\nCast.\nKeira Knightley ha annunciato che avrebbe partecipato al film, come attrice nel ruolo di Elizabeth, solo se ci fosse stato un bacio con Johnny Depp in una delle scene. Inoltre ha usato delle extension ai capelli per le prime scene in quanto li aveva completamente tagliati per recitare nel film \"Domino\".\nQuesta \u00e8 la prima volta che Johnny Depp ha interpretato lo stesso personaggio per due volte. Il famoso attore ha inoltre affermato che gli piacerebbe interpretare Jack Sparrow anche dopo il terzo film, tanto ama il personaggio.\nIl leggendario chitarrista dei Rolling Stones, Keith Richards, amico di Johnny Depp nonch\u00e9 fonte di ispirazione per lo sviluppo del personaggio di Jack Sparrow, aveva accettato di apparire nel film in un cameo interpretando il padre di Jack Sparrow, ma a causa del tour mondiale dei Rolling Stones non ha potuto mantenere la promessa. Il cameo \u00e8 stato cos\u00ec spostato nel terzo film della saga, \"Pirati dei Caraibi - Ai confini del mondo\". Il piccolo cameo che Richards avrebbe dovuto fare nel secondo film \u00e8 stato messo nel videogioco del terzo film nel primo livello dove Jack dopo aver preso la famosa mappa della chiave di Davy Jones libera il padre che si trova in una delle prigioni del castello di Santa Barbara dopo di che sar\u00e0 il padre stesso che gli consiglier\u00e0 di recarsi da Tia Dalma per avere maggiori informazioni su cosa apre la chiave sulla mappa.\nRiprese.\nPer realizzare la prima scena del film in cui viene interrotto il matrimonio di Will ed Elizabeth, la produzione ha dovuto affrontare una sorta di alluvione perdendo ben 11 giornate di lavoro.\nLa scena della rissa nel pub \u00e8 la prima in assoluto dove Keira Knightley mette alla prova le sue doti fisiche, prima di allora nessun film le aveva proposto di affrontare scene d'azione.\nLa palude della veggente \u00e8 stata ricostruita tutta quanta in un unico teatro di posa.\nL'isola scelta da Gore Verbinski per realizzare tutte le scene sulla terra ferma si chiama Dominica, situata tra le isole francesi.\nLa scena della ruota del mulino risulta essere una delle pi\u00f9 complesse del film: con 800 chili di peso e 5 metri di altezza, il combattimento al suo interno ha impiegato praticamente tutti i reparti della produzione e solamente le prove di questa scena sono durate 5 settimane.\nPer la costruzione della chiesa diroccata sono stati impiegati 4 mesi.\nPer realizzare le scene col Kraken (per la prima volta interamente prodotto in grafica computerizzata), ogni inquadratura ha impiegato mesi per essere realizzata.\nColonna sonora.\nNella colonna sonora e nel sito ufficiale \u00e8 presente un remix della canzone \"He's a Pirate\" realizzata dal Dj Tiesto, il quale ha anche fatto un concerto a Disneyland Paris per promuovere se stesso, la Disney e il film. Inoltre la canzone \u00e8 presente come \"bonus track\" nel cd della colonna sonora versione italiana.\nDistribuzione.\nIl film \u00e8 stato distribuito nelle sale cinematografiche internazionali in gran parte a luglio 2006 ad eccetto alcune nazioni dove \u00e8 stato distribuito agli inizi di agosto 2006. Per problemi di distribuzione in Italia la pellicola \u00e8 uscita con ben due mesi di ritardo rispetto alle altre nazioni.\nDurante le riprese il coordinatore viaggi ha prenotato 10.000 biglietti aerei e il catering ha servito oltre 20.000 pasti.\nDoppiaggio italiano.\nLa direzione del doppiaggio e i dialoghi italiani sono a cura di Carlo Cosolo, per conto della Cast Doppiaggio srl.\nEdizioni home video.\nL'uscita del film in DVD \u00e8 stato il 6 dicembre 2006 negli Stati Uniti d'America, nel mercato italiano il 17 gennaio 2007 il film \u00e8 uscito nelle edizioni disco singolo e quella speciali con due dischi che contiene pi\u00f9 di 3 ore di \"Extra\". La Disney ha confermato che in Europa in soli 3 giorni dall'uscita del film sono state vendute pi\u00f9 di 6,5 milioni di copie, e circa 10,8 milioni di copie vendute in totale, il 6 giugno 2007 \u00e8 stata messa nel mercato italiano la versione del film in alta definizione Blu-ray Disc.\nVersione italiana.\nInspiegabilmente, nei sottotitoli dell'edizione DVD italiana, Sputafuoco viene chiamato \"Lupo Solitario Bill Turner\": tale appellativo, oltre a non corrispondere al nome che ha il personaggio nell'edizione italiana del film, non \u00e8 nemmeno la traduzione dell'originale \"Bootstrap Bill Turner\".\nAccoglienza.\nBotteghino.\n\"Pirati dei Caraibi - La maledizione del forziere fantasma\" ha guadagnato $ 423.315,812 in Nord America e $ 642.863.913 in altri territori, per un totale mondiale di $ 1.066.179.725 a fronte di un budget di $ 225 milioni.\nIn tutto il mondo, \u00e8 il quindicesimo film di maggior incasso distribuito da Disney, il film di maggior incasso del 2006, il terzo film di maggior incasso degli anni 2000 e il film di maggior incasso della serie \"Pirati dei Caraibi\". In Italia il film ha incassato nelle sale circa \u20ac 19.860.000. \u00c8 stato il terzo film nella storia del cinema ad aver superato 1 miliardo di incassi mondiali.\nCritica.\nIl film ha ricevuto critiche miste. Su \"Rotten Tomatoes\" detiene un indice di gradimento del 53% basato su 229 recensioni, con un voto medio di 5,96 su 10; il consenso critico del sito web recita: \"L'imprevedibilit\u00e0 di Depp e gran parte dell'umorismo e dell'originalit\u00e0 del primo film sono finite.\" Su \"Metacritic\", che assegna una valutazione media ponderata alle recensioni, il film ha ricevuto un punteggio medio di 53 su 100, sulla base di 37 critici, indicando \"recensioni miste o medie\".\nDrew McWeeny ha paragonato il film a \"L'impero colpisce ancora\", e ha acclamato la sua oscurit\u00e0 nella sua rappresentazione dell'equipaggio dell'Olandese Volante e del suo climax. Il Davy Jones completamente generato al computer si \u00e8 rivelato cos\u00ec realistico che alcuni revisori hanno erroneamente identificato Nighy come se indossasse un trucco protesico.\nLa rivista \"Empire\" ha dato al film 3 stelle su 4 dicendo \"Depp \u00e8 ancora una volta una gioia assoluta come Capitan Sparrow, offrendo un altro turno sbalorditivo e farfugliare di parole con alcuni meravigliosi slapstick. In effetti, Rossio ed Elliot sfruttano abilmente questi in alcuni meravigliosi pezzi d'azione. Non otteniamo la prevedibile struttura 'tutti gli amici insieme nella stessa ricerca', e c'\u00e8 un eccesso di sorprese, incroci e doppi giochi e battute sfacciate dei personaggi che rimangono fedeli al senso antieroico del divertimento dell'originale. Dopotutto, Jack Sparrow \u00e8 un pirata, un cattivo con il cappello di un eroe, un uomo guidato dall'interesse per il bene pi\u00f9 grande, che scapper\u00e0 da una rissa e imbroglier\u00e0 gli amici senza pensarci un secondo.\" Lord McLovin di \"MovieWeb\" ha dichiarato: \"La seconda storia del Capitano Jack Sparrow \u00e8 un'altra avventura epica!\"\nSequel.\nNel 2007 \u00e8 uscito il terzo film della saga \"Pirati dei Caraibi - Ai confini del mondo\" in cui Johnny Depp, Orlando Bloom, Keira Knightley, Geoffrey Rush, Bill Nighy, Stellan Skarsg\u00e5rd, Naomie Harris e Tom Hollander riprendono i loro ruoli di Jack, Will, Elizabeth, Barbossa, Davy Jones, Sputafuoco Bill Turner, Tia Dalma, Beckett mentre Chow Yun-Fat si unisce a loro interpretando Sao Feng. Il film \u00e8 uscito nel maggio 2007, rispettivamente un anno dopo l'uscita del film. Nel film \u00e8 anche presente il famoso chitarrista e membro dei Rolling Stones Keith Richards nei panni del Capitano Teague, padre di Jack e custode dei Nove Pirati Nobili.\nNel 2011 e nel 2017 inoltre escono rispettivamente altri due seguiti: Pirati dei Caraibi Oltre i confini del mare e Pirati dei Caraibi La vendetta di Salazar."}
{"id": "443591", "revid": "227211", "url": "https://it.wikipedia.org/wiki?curid=443591", "title": "Tonnellate", "text": ""}
{"id": "443592", "revid": "2204240", "url": "https://it.wikipedia.org/wiki?curid=443592", "title": "Cicloturismo", "text": "Il cicloturismo \u00e8 una forma di turismo praticata in bicicletta, con le varianti \"treno + bici\" o con i tour organizzati da agenzie che forniscono supporto logistico e trasporto bagagli.\n\u00c8 una maniera di viaggiare particolarmente economica che fuoriesce dai canoni e dai consueti itinerari del turismo di massa. Talvolta si possono usare itinerari \"fuori pista\", percorrendo ad esempio le ippovie con l'utilizzo di una mountain bike.\nI praticanti, detti cicloturisti, sono quasi sempre accomunati da una spiccata sensibilit\u00e0 ambientale, da una grande passione per la bicicletta come mezzo di trasporto e come stile di vita, da una vivace curiosit\u00e0 per i luoghi sconosciuti al grande pubblico e da una grande adattabilit\u00e0 alle situazioni impreviste.\nVi sono associazioni come la ECF (European Cyclists' Federation) che hanno progettato itinerari specifici per gli sportivi intenzionati a intraprendere questo tipo di vacanza. A questo scopo \u00e8 stata elaborata EuroVelo, una mappa di itinerari ciclistici specifici.\nIn Italia \u00e8 attiva la FIAB (Aderente ad ECF) che promuove BicItalia, rete ciclabile nazionale coordinata con quella europea EuroVelo.\nDescrizione.\nViaggio fai da te.\n\u00c8 il modo pi\u00f9 avventuroso per viaggiare in bicicletta, ma necessita di un'accurata preparazione e organizzazione tecnica. Il viaggiatore deve infatti essere in grado di fronteggiare in modo autonomo il pernottamento e ogni evenienza o guasto meccanico che possono verificarsi durante il tour.\nScelta del mezzo.\nDipende ovviamente dal tipo di viaggio. La bicicletta da corsa \u00e8 la regina dell'asfalto, ma \u00e8 inutilizzabile su altri fondi stradali. La mountain bike \u00e8 indispensabile per percorsi fuoristrada o misti e consente un carico maggiore. Si pu\u00f2 inoltre ricorrere a biciclette ibride, che uniscono caratteristiche della bici da strada e della mountain bike.\nBagaglio e gli accessori.\nLo zaino in spalla non \u00e8 assolutamente indicato per il turismo ciclistico, pertanto occorre dotare la bicicletta di portapacchi, a cui andranno fissate apposite borse da viaggio. La maggior parte del carico andr\u00e0 sul portapacchi posteriore, che dev'essere quindi estremamente robusto. Il portapacchi anteriore dovr\u00e0 contenere invece un bagaglio leggero, per non compromettere la manovrabilit\u00e0 e la sicurezza della bici. La maggior parte delle biciclette da turismo in commercio dispongono gi\u00e0 di un proprio portapacchi posteriore (non sempre adatto all'uso cicloturistico) e degli appositi agganci al telaio. Un'altra alternativa \u00e8 data dall'attacco di un carrellino posteriore, soluzione adottata da chi necessita di portare una grossa quantit\u00e0 di bagagli. Alcuni modelli sono ideati appositamente per chi pratica il cicloturismo con i bambini al seguito. I principali accessori extra consigliati per affrontare un viaggio in bicicletta sono: caschetto, giubbino catarifrangente, specchietto retrovisore, kit di riparazione di prima necessit\u00e0, catena antifurto.\nBikepacking.\nIl bikepacking \u00e8 una tipologia di carico del bagaglio in bicicletta che prevede l'utilizzo di borse da attaccare direttamente alla bicicletta senza l'ausilio del portapacchi posteriore e delle borse laterali.\nL'assetto classico delle borse da bikepacking \u00e8 formato da:\nSolitamente l'assetto di borse da bikepacking viene utilizzato per affrontare itinerari di montagna di pi\u00f9 giorni che si sviluppano su sentieri. Nell'ambito del ciclismo su strada viene utilizzato in particolare da chi pratica l'ultracycling.\nLa manifestazione di bikepacking pi\u00f9 famosa al mondo \u00e8 il Tour Divide che si svolge negli USA. In Italia \u00e8 stata recentemente svolta la prima manifestazione del genere con la prima edizione del Tuscany Trail.\nCicloturismo organizzato.\nChi viaggia in bicicletta necessita di servizi: l'assistenza tecnica alla bicicletta, per riparazioni o accessori; la ristorazione ed il pernottamento; la cartografia degli itinerari; le informazioni relative ai luoghi incontrati e le iniziative locali; le indicazioni circa i percorsi protetti al riparo dai pericoli del traffico motorizzato; all'utilizzo combinato di trasporto ferroviario o sull'acqua. A queste esigenze il viaggiatore in bicicletta pu\u00f2 accedere dopo aver deciso il proprio itinerario di viaggio, magari attraverso notizie della stampa specializzata, contattando i diversi enti e soggetti locali, le associazioni specialistiche locali ad anche le organizzazioni di pi\u00f9 vasto ambito territoriale, come \u00e8 il caso della FIAB (\"Federazione Italiana Ambiente e Bicicletta\") ed altri ancora.\nUna diversa opportunit\u00e0 \u00e8 quella di rivolgersi ad operatori specializzati nel fornire un'assistenza che spazia dal suggerire itinerari particolarmente idonei per destinazione e percorso, lungo i quali poter contare anche su strutture selezionate, all'offrire un servizio di trasferimento bagagli, tra le diverse sedi dei pernottamenti. Gli operatori specializzati possono anche supportare gruppi precostituiti, che beneficiano cos\u00ec di pi\u00f9 servizi ad un costo minore perch\u00e9 distribuito su pi\u00f9 persone: suggerimento di itinerari collaudati, indicazioni e prenotazioni per i pernottamenti, trasporto del bagaglio, reperimento di biciclette e borse da viaggio, a noleggio, quando necessario, assistenza al gruppo in movimento. Nel caso di soggetti svantaggiati nel movimento, o sensoriali, tra cui gli utilizzatori di handbike, gli operatori possono anche provvedere, quando necessario, del trasporto di persone e mezzi.\nCicloturismo rurale.\nIl \"cicloturismo rurale\" \u00e8 una branca del cicloturismo, praticato principalmente su percorsi fuoristrada. Viene scelto da chi vuole avere un diretto contatto con la natura, lontano dalle automobili, magari su territori dove non sono presenti piste ciclabili. La bici pi\u00f9 adatta \u00e8 la mountain bike o comunque una bici adatta per i terreni non regolari.\nPercorsi cicloturistici.\nVari paesi europei hanno in questi anni puntato sul cicloturismo come risorsa economica ed effettuato investimenti nella realizzazione di ciclovie, nella loro dotazione di servizi finalizzati e nella promozione. In tal modo hanno valorizzato e dato attrattiva turistica ad intere regioni sicuramente meno dotate rispetto all'Italia di patrimonio storico e culturale, paesaggi, clima ecc. In tal senso si muovono paesi come Svizzera, Germania, Austria, Paesi Bassi, Francia, Spagna ed anche altri di pi\u00f9 recente sviluppo nel settore, come la Repubblica Ceca, la Slovenia ecc.\nPer attirare flussi cicloturistici di rilievo si ritiene che debbano essere soddisfatte alcune condizioni come:\nSu sede riservata.\nPer i percorsi cicloturistici su sede riservata si rimanda alla specifica voce piste ciclabili.\nStrutture ricettive per cicloturisti.\nCon l'espandersi del fenomeno anche in Italia, come gi\u00e0 da alcuni anni in Austria e Germania, si \u00e8 diffusa la nascita dei Bike Hotels, strutture ricettive ad hoc per i cicloturisti, che dispongono generalmente di un servizio di noleggio bici, guide o accompagnatori per tour organizzati, e di un'area per l'assistenza meccanica (ciclofficina)."}
{"id": "443593", "revid": "36426", "url": "https://it.wikipedia.org/wiki?curid=443593", "title": "Gabinetto G. P. Vieusseux", "text": ""}
{"id": "443595", "revid": "36426", "url": "https://it.wikipedia.org/wiki?curid=443595", "title": "Palazzo Medici", "text": ""}
{"id": "443596", "revid": "124793122", "url": "https://it.wikipedia.org/wiki?curid=443596", "title": "Informatica teorica", "text": "L'informatica teorica \u00e8 una branca dell'informatica e della matematica che riguarda gli aspetti pi\u00f9 astratti e matematici della computazione, come la teoria della computazione, la semantica della programmazione e la teoria della complessit\u00e0 computazionale. La prima studia cosa in generale possa essere calcolato tramite algoritmi, la seconda cosa e come sia calcolato da uno specifico algoritmo, la terza le risorse ad esso necessarie. Nonostante non abbia come oggetto un singolo argomento, i suoi ricercatori spesso formano un sottogruppo compatto all'interno degli informatici.\nDescrizione.\nDefinizione.\nLo Special Interest Group on Algorithms and Computation Theory dell'ACM (SIGACT) definisce l'informatica teorica come \"l'analisi formale della computazione efficiente e dei processi computazionali\".\nLo stesso SIGACT afferma che l'informatica teorica \"include un'ampia variet\u00e0 di temi fra cui algoritmi, strutture dati, complessit\u00e0 computazionale, computazione parallela e distribuita, computazione probabilistica, computazione quantistica, teoria degli automi, teoria dell'informazione, crittografia, semantica e verificazione dei programmi, apprendimento meccanico, biologia computazionale, economia computazionale, geometria computazionale, teoria dei numeri computazionale e algebra. Il lavoro in questo campo si caratterizza spesso per la sua enfasi su tecniche e rigore matematici.\""}
{"id": "443597", "revid": "6199", "url": "https://it.wikipedia.org/wiki?curid=443597", "title": "1000000", "text": ""}
{"id": "443598", "revid": "6199", "url": "https://it.wikipedia.org/wiki?curid=443598", "title": "1000000000", "text": ""}
{"id": "443599", "revid": "1226", "url": "https://it.wikipedia.org/wiki?curid=443599", "title": "Bernicia", "text": ""}
{"id": "443600", "revid": "1031941", "url": "https://it.wikipedia.org/wiki?curid=443600", "title": "Sikelia", "text": "Sikelia (\"\u03a3\u03b9\u03ba\u03b5\u03bb\u03af\u03b1\" in greco) fu uno dei themata dell'Impero Bizantino.\nStoria.\nNel 535 la Sicilia fu conquistata dal generale bizantino Belisario ed entr\u00f2 a far parte dell'Impero romano d'Oriente (convenzionalmente chiamato Impero bizantino dagli storici moderni). Sotto l'amministrazione bizantina la Sicilia fu distaccata dalla Prefettura del pretorio d'Italia. La provincia romano-orientale di Sicilia, cos\u00ec come stabilito dalla \"Novella 75\" del 537, era governata da un \"praetor\" che dipendeva direttamente dal \"quaestor sacri palatii\", mentre l'esercito era comandato da un \"dux\" dipendente dal \"magister militum per Orientem\". Quando, intorno al 584, con la riforma degli esarcati di Maurizio, la prefettura d'Italia divenne un Esarcato, la Sicilia rimase una provincia indipendente dall'esarca di Ravenna. Tra il 663 e il 668 Costante II trasfer\u00ec la capitale dell'impero da Costantinopoli a Siracusa. Questo invece di portare benefici alla Sicilia e all'impero, cre\u00f2 delle tensioni che portarono alla disgregazione di esso. L'imperatore fu assassinato in una congiura nel 668, dopo la quale l'esercito proclam\u00f2 imperatore Mecezio. La sua usurpazione dur\u00f2 meno di un anno. Infatti, una flotta giunse da Costantinopoli, truppe bizantine dall'Italia, dall'Africa e dalla Sardegna marciarono verso la Sicilia, espugnarono Siracusa e deposero nel 669 l'usurpatore; molti dei suoi ufficiali vennero mutilati e condotti in prigionia a Costantinopoli, dove giunse anche la testa dell'usurpatore, decapitato. Il figlio di Costante II, Costantino IV, che era rimasto a Costantinopoli, assunse la corona imperiale.\nVerso la fine del VII secolo la Sicilia divent\u00f2 un thema sotto il regno di Giustiniano II Rinotmeto (685-695; 705-711). Il suo territorio comprendeva la Sicilia, il ducato di Calabria e, teoricamente, il ducato di Napoli; la capitale dove risiedeva lo strategos era Siracusa. Era suddiviso amministrativamente nella Provincia lilibetana e nella Provincia siracusana.\nQuando Irene d'Atene divenne imperatrice reggente di Costantinopoli ed assunse il titolo di \"Autocrate dei Romei\", fu messa in atto una congiura per toglierle il trono, anche per via delle sue idee anti-iconoclaste. La rivolta scoppi\u00f2 intorno al 780, a quanto pare appoggiata anche dagli iconoclasti, fall\u00ec e Irene pun\u00ec i cinque cognati, fautori del colpo di Stato, costringendoli a farsi preti. Alla congiura partecip\u00f2 anche lo strategos di Sicilia, Elpidio. Irene fece arrestare e torturare la famiglia di questi e, per arrestarlo, invi\u00f2 una grossa flotta al comando del patrizio Teodoro che, dopo diversi combattimenti, riusc\u00ec a recuperare la Sicilia; Elpidio si rifugi\u00f2 in Africa, dove gli Arabi lo trattarono come se fosse basileus dei romei e addirittura lo avrebbero incoronato.\nVi fu una lunga guerra tra le due citt\u00e0 e cos\u00ec il thema di Sikelia si dichiar\u00f2 indipendente da Bisanzio, questa indipendenza durer\u00e0 di fatto fino al tradimento di Eufemio di Messina, turmarca della flotta siculo-bizantina che far\u00e0 invadere l'isola dai Saraceni. Eufemio, che si era impadronito del potere nell'isola, era stato scacciato dai nobili locali bizantini che lo sconfissero duramente sotto la guida di Fotino. Allora chiese aiuto alla popolazione dei Berberi, da cui si era rifugiato nell'ex colonia bizantina di Ifriqiya.\nNell'827 i Saraceni con una flotta di 70 navi sbarcarono a Mazara conquistando oltre la met\u00e0 dell'isola. I Bizantini rimasero in possesso di Siracusa (fino all'878) e di poche altre citt\u00e0 marittime.\nIl thema durante il X secolo.\nNel X secolo Sikelia era il ventitreesimo thema su trentuno nell'Impero Bizantino.\nIl capoluogo era Rometta.\nLo strategos di questa regione non beneficiava di uno stipendio; il suo guadagno consisteva in una parte delle tasse pagate dal suo popolo.\nIn quel tempo questo thema forniva molte unit\u00e0 di fanteria, molti arcieri ed alcuni dromoni.\nNel 902 (caduta di Taormina), all'impero di Bisanzio in Sicilia rimaneva solo Rometta, destinata a sua volta a cadere nel 965. Dal terzo decennio del secolo X non si parla pi\u00f9 di thema di Sikelia, ormai completamente dominata dai Saraceni, bens\u00ec di thema di Calabria con capitale Reggio.\nIl tentativo di riconquista.\nNel 1038 il generale bizantino Giorgio Maniace venne mandato dall'imperatore Michele IV il Paflagone a riconquistare la Sicilia strappandola al potere islamico, che cominciava a dare segni di uno stato in crisi. Maniace part\u00ec al comando delle truppe Bizantine, forte anche di molti esuli Longobardi, comandati da Arduino, e di una compagnia di Normanni comandati da Guglielmo Braccio di Ferro.\nPartendo dalla base di Reggio Maniace nel 1038 varc\u00f2 lo stretto, occupando Messina; quindi si diresse verso l'antica capitale dell'isola, Siracusa. Sar\u00e0 l'unico condottiero che riuscir\u00e0, prima dei Normanni e seppur temporaneamente (sino probabilmente al 1043), a liberare la citt\u00e0 aretusea dai musulmani. \nA testimonianza di questa impresa mand\u00f2 le reliquie di Santa Lucia a Costantinopoli facendo costruire in citt\u00e0 un fortilizio che fu poi ampliato e che ancora oggi porta il nome di \"Castello di Maniace\".\nAnche il trafugamento delle reliquie di Sant'Agata, avvenuta durante l'XI secolo, si verific\u00f2 probabilmente durante la stessa spedizione. Una leggenda vuole che sia stato lo stesso generale bizantino a trafugare le reliquie della Santa di Catania e che, una volta partito, si sia trovato costretto a rientrare in porto a causa di una furiosa tempesta. La salma sarebbe stata custodita in una casetta in attesa che si placasse il maltempo.\nNel 1040 tra Randazzo e Troina Maniace sconfisse poi le truppe musulmane di Abdallah. Nei pressi del luogo della battaglia, verr\u00e0 fondato il monastero di Santa Maria di Maniace. L'antico cenobio si trova oggi vicino al paese che porta appunto il suo nome, Maniace, in provincia di Catania, cos\u00ec battezzato successivamente in onore del generale bizantino.\nAbdallah, pur sconfitto, riusc\u00ec a mettersi in salvo, forse per un errore di strategia di Stefano, che si rifiut\u00f2 d'affrontarlo.\nTuttavia una serie di eventi funesti e di rivolte dell'esercito metteranno in crisi la spedizione che lasciata la Sicilia, dovr\u00e0 ritirarsi sino in Puglia nel 1043 dove represse una rivolta e divenne imperatore bizantino. \nI themata in Italia furono lasciati sguarniti.\nLa conquista normanna.\nNel corpo di spedizione di Maniace aveva per\u00f2 militato il normanno Guglielmo Braccio di Ferro, cos\u00ec denominato per aver ucciso con una sola mano l'emiro di Siracusa, che, tornato tra i suoi parenti, rifer\u00ec delle meraviglie dell'isola e della possibilit\u00e0 di farsene un dominio a scapito dei musulmani.\nFu cos\u00ec che, dopo la conquista della famiglia degli Altavilla di Puglia e Calabria, nel febbraio 1061 i Normanni di Roberto il Guiscardo e, sul campo, dal fratello Ruggero, sbarcarono a Calcara occupando Messina, per iniziare le operazioni di conquista dell'isola."}
{"id": "443601", "revid": "1318658", "url": "https://it.wikipedia.org/wiki?curid=443601", "title": "Sacro Monte di Oropa", "text": "Il Sacro Monte di Oropa \u00e8 un complesso costituito da 19 cappelle situate al di fuori delle mura del santuario di Oropa, nel comune di Biella.\nDodici cappelle, disposte pressoch\u00e9 parallelamente, sono dedicate alla vita della Madonna con affreschi e statue, le restanti sette raffigurano invece episodi di fede cristiana.\nIl complesso appartiene al sistema dei Sacri Monti del Piemonte e della Lombardia divenuto nel 2003 parte del patrimonio dell'umanit\u00e0 dell'UNESCO. Il cammino devozionale CoEUR collega il Sacro Monte di Oropa ad altri cinque sacri monti piemontesi.\nCon la legge n.5 del 28 febbraio 2005 la Regione Piemonte ha istituito la riserva naturale del Sacro Monte di Oropa, gestita dal Comune di Biella e che comprende tutta la conca di Oropa fino al confine con la Valle d'Aosta.\nStoria e profilo artistico.\nNella conca di Oropa che ha sullo sfondo il monte Mucrone (m 2336), partendo della spianata in cui \u00e8 posta la chiesa che ospita la celebre \"Madonna Nera\", il Sacro Monte si snoda lungo un comodo sentiero erboso.\nAndate distrutte vecchie cappelle cinquecentesche, l'avvio vero e proprio della edificazione del Sacro Monte risale al 1620, anno della solenne incoronazione della statua della Madonna; una statua lignea che la leggenda voleva scolpita da San Luca e portata ad Oropa da sant'Eusebio di Vercelli, vescovo di quella citt\u00e0 e che oggi si sa essere stata intagliata alla fine del XIII secolo, trovando collocazione nella prima chiesa, appena costruita accanto al vecchio \"sacello eusebiano\". La sacra immagine divent\u00f2 poi, nel tempo, oggetto di crescente devozione popolare.\nIl Sacro Monte nacque dunque, per iniziativa del frate cappuccino padre Fedele da San Germano come espressione del culto della Vergine: il progetto iniziale prevedeva 20 cappelle dedicate - secondo i canoni di una popolare rappresentazione teatrale - alla \"Vita di Maria\", illustrata in coerenza con il racconto che ci viene dai vangeli apocrifi.\nIl progetto pot\u00e9 contare sul supporto di Carlo Emanuele I duca di Savoia, ma furono soprattutto le diverse comunit\u00e0 parrocchiali del biellese si fecero carico, nel tempo, dell'impresa. La costruzione delle cappelle si svilupp\u00f2 lungo un arco temporale di pi\u00f9 di un secolo senza, per altro, completare il progetto iniziale.\nIl proposito da parte delle varie comunit\u00e0 coinvolte di assicurare i migliori artisti alla cappella da loro presa in carico, port\u00f2 ben presto (1621) al coinvolgimento dei plasticatori che operavano al Sacro Monte di Varallo; segnatamente Giovanni d'Enrico e la sua bottega.\nLe cappelle oggi presenti sono 19 di cui dodici \u2013 le pi\u00f9 importanti \u2013 dedicate alla storia della Vergine. Esse sono poste ai lati di un cammino quasi rettilineo che sale, con dolce pendio, in una ampia radura erbosa; solo alla sommit\u00e0 gli alberi si fanno pi\u00f9 fitti e si entra in un ambiente boschivo. Tutte le cappelle hanno i tetti coperti di lastre in pietra, nella tradizione delle baite alpine. Un simile ambiente, con marcate caratteristiche alpine, differenzia il Sacro Monte di Oropa dagli altri sacri monti piemontesi e lombardi\nTra le statue in terracotta policroma (malamente ridipinte nel corso dei restauri) troviamo lavori di Giovanni d'Enrico e della sua bottega nella iniziale cappella dell'Immacolata Concezione (detta anche cappella del Drago, a motivo della presenza di una grande e mostruosa statua, raffigurante il demonio sconfitto dalla Vergine); ma anche nella cappella dello Sposalizio di Maria, in quella delle Nozze di Cana, e soprattutto nella finale cappella del Paradiso con un tripudio di statue di santi e di angeli che assiste alla incoronazione della Vergine.\nA partire dall'inizio del XVIII secolo, si trovano come statuari particolarmente attivi i fratelli Auregio.\nTra i pittori che hanno realizzato la decorazione delle cappelle va ricordato almeno Giovanni Galliari di Andorno Micca; le sue ambientazioni architettoniche (cappelle della Nativit\u00e0 di Maria, della Dimora di Maria al tempio, della Nascita di Ges\u00f9) anticipano lo stile che sar\u00e0 proprio del pi\u00f9 celebre figlio Bernardino, importante pittore-scenografo della prima met\u00e0 del Settecento.\nAltri progetti.\n[[Categoria:Santuari cattolici della provincia di Biella]]\n[[Categoria:Sacri Monti del Piemonte e della Lombardia|Oropa]]\n[[Categoria:Architetture religiose di Biella]]\n[[Categoria:Oropa]]"}
{"id": "443602", "revid": "2059822", "url": "https://it.wikipedia.org/wiki?curid=443602", "title": "Campo di concentramento di Sachsenhausen", "text": "Il campo di concentramento di Sachsenhausen fu uno dei pi\u00f9 grandi in Germania, in esercizio dal 1936 al 1945. Venne costruito nel territorio di Sachsenhausen e fin dall'inizio fu affidato al controllo delle SS. Grazie alla sua vicinanza a Berlino fu utilizzato come campo modello sia per la sua organizzazione sia per l'addestramento dei comandanti e del personale poi mandato in altri campi, svolgendo cos\u00ec una funzione simile a quella svolta dal campo di concentramento di Dachau. Una parte del campo ospitava la sede dell'\u00ab\"Ispettorato dei campi di concentramento\", da cui partivano gli ordini dei comandanti delle SS a tutti i KZ in Germania e poi in tutta l'Europa soggiogata da Hitler\u00bb. A Sachsenhausen furono deportate circa persone e di queste vi trovarono la morte.\nIl nome.\nIl nome Sachsenhausen gli fu dato per via della omonima e vicina stazione ferroviaria (utilizzata a lungo per il campo stesso) situata nel quartiere Sachsenhausen della cittadina di Oranienburg.\nStoria.\nCostruzione del campo.\nNel territorio di Oranienburg, 35 chilometri circa a nord di Berlino, gi\u00e0 dal 1933 era stato aperto un primo campo di concentramento che utilizzava gli edifici di un vecchio birrificio abbandonato, e quello fu uno dei primi in cui i nazisti da poco arrivati al potere imprigionarono i loro oppositori politici, come gi\u00e0 avveniva nella cittadina bavarese di Dachau. Il comando di quella struttura, che venne poi abbandonata nel 1935, fu affidato alle SA.\nUn anno dopo, nella zona denominata Sandhausen (poi Sachsenhausen), venne costruito il campo completamente nuovo di Sachsenhausen.\nIl progetto fu dell'architetto e ufficiale delle SS Bernhard Kuiper in applicazione delle specifiche direttive ricevute in proposito da Himmler, che voleva una struttura di tipo modulare facilmente riproducibile e ampliabile.\nSachsenhausen divenne operativo dal 12 luglio 1936 come campo di lavoro per prigionieri politici e fu ultimato nel settembre del 1938 da circa 950 prigionieri provenienti dal lager di Esterwegen nell'Emsland. Quasi nessuno di loro sopravvisse alle terribili condizioni di lavoro e di vita gi\u00e0 presenti nei primi periodi nel campo.\nPrimi anni di attivit\u00e0.\nIl campo assunse un ruolo chiave fra i campi di concentramento nazisti anche per la sua vicinanza con la capitale del Reich e svolse pure la funzione di addestramento delle Waffen-SS poi impiegate negli altri campi. Inizialmente le funzioni della struttura, oltre ad essere un campo di concentramento, erano anche quelle di testare e perfezionare vari metodi di sterminio dei prigionieri nei campi. Ad esempio, nei primi anni, le esecuzioni sommarie venivano perpetrate portando il prigioniero in una piccola stanza, spesso con della musica in sottofondo, chiamata \"Genickschussbaracke\". Successivamente veniva detto loro che si sarebbero prese le misure della loro altezza e del loro peso, mentre invece si sparava loro alla nuca attraverso uno spioncino dietro alla loro postazione. Questo metodo risult\u00f2 troppo lento, cos\u00ec si cominci\u00f2 a pensare di sparare ai prigionieri o impiccarli in una trincea. Con questo metodo era s\u00ec pi\u00f9 semplice effettuare esecuzioni sommarie di gruppo, ma allo stesso tempo si veniva a creare molto pi\u00f9 panico tra gli internati, rendendoli pi\u00f9 difficili da controllare. Cos\u00ec si arriv\u00f2 ad ipotizzare l'uccisione nelle camere a gas, cosa che poi avvenne successivamente nei pi\u00f9 famosi campi polacchi di sterminio come Auschwitz-Birkenau o Treblinka. Venne infatti dimostrato che questa soluzione facilitava sia le uccisioni di gruppo che il mantenimento della calma dei prigionieri, oltre che la salute psichica delle SS deputate allo sterminio. \nDurante il 1938 servirono nuove baracche per i prigionieri in arrivo e queste furono aggiunte modificando l'idea originale del campo, perch\u00e9 il complesso che si costru\u00ec venne accostato al precedente in maniera da non consentire un'ulteriore espandibilit\u00e0 come richiesto. Molti dei nuovi arrivati destinati a questo complesso aggiuntivo furono ebrei che rimasero a Sachsenhausen fino alla loro deportazione al campo di concentramento di Auschwitz nell'ottobre del 1942.\nNel 1940 venne aggiunta alla prima piazza, utilizzata per l'appello, una seconda. Questa, destinata a testare le suole delle calzature per la Wehrmacht, aveva diverse tipologie di terreno calpestabile e i prigionieri erano obbligati a marciare, a questo scopo, per tutta la giornata.Nel settembre del 1941, mentre si cominciava a sperimentare l'uso delle camere a gas ad Auschwitz, a Sachsenhausen vi erano gi\u00e0 state scene di gassazione assieme ad esperimenti sui \"Gaswagen\" (camion \"a gas).\nStrutture.\nIl complesso comprendeva:\nSul proseguimento di questo asse centrale oltre alla torre e alla strada interna principale venne collocata la caserma delle SS. Il complesso costruito inizialmente su una superficie di 18 ettari, fu ampliato mese dopo mese fino a occupare alla fine una superficie di 400 ettari, comprendendo al suo interno anche diverse abitazioni per gli ufficiali di grado superiore e per le loro famiglie. Di conseguenza, la sua pianta finale fu un triangolo equilatero, con due rettangoli sul lato destro e sul finire del lato di fondo, e diverse aree irregolari sul lato sinistro, vicino al campo trapezoidale delle SS. Un modello simile venne utilizzato in seguito per un lager esterno adibito alla cottura di mattoni costruito a partire dal 1938 sulla chiusa di Lehnitz. \nLe baracche.\nNel campo furono costruite dagli stessi internati pi\u00f9 di 60 baracche. Erano fatte in legno, con un tetto poco spiovente, e una fila di finestre su ogni lato. Sul lato frontale era appeso un cartello recante il numero della baracca.\nErano composte da un'area centrale, adibita al lavaggio e dotate di due grandi bacili, e due ali laterali per il riposo. Ogni ala conteneva un bagno, una sala mensa in cui si trovava un letto, e una stanza che conteneva tre file di letti a castello a tre piani. Le baracche 38 e 39 furono preservate e oggi ospitano due musei sulla vita quotidiana nel campo.\nZona di custodia.\nIl campo era molto protetto e vi furono pochi episodi di evasione. Il perimetro esterno consisteva in un muro di pietra alto 3 metri, controllato da guardie e cani. Era percorso da del filo elettrico, e al suo interno si trovava una striscia di ghiaia detta \"striscia della morte\", vietata ai prigionieri. Tutto ci\u00f2 costituiva la \"Zona di custodia\". Chi si fosse avventurato oltre alla striscia della morte, sarebbe stato, senza preavviso, ucciso dalle guardie. Gli ufficiali, talvolta, costringevano i prigionieri ad attraversare questa striscia minacciandoli di morte, salvo poi ucciderli comunque non appena l'avessero oltrepassata. Alle guardie che uccidevano con successo chi tentava la fuga venivano concesse ricompense come giorni di ferie in pi\u00f9.\nInternati come forza lavoro.\nI prigionieri vennero impiegati in officine e imprese di propriet\u00e0 delle stesse SS che si trovavano nel cortile industriale accanto al lager. Erano previste molte attivit\u00e0 come una sartoria, falegnameria, officine per la lavorazione dei metalli e laboratori elettrici. A partire dal 1942 si affiancarono al campo principale oltre 100 lager minori esterni e anche squadre gestite dai militari sempre coordinate da Sachsenhausen.\nI prigionieri furono utilizzati inoltre come forza lavoro nelle aziende vicine per la produzione di armamenti e materiale bellico e, vista la relativa vicinanza, trasferiti giornalmente anche presso importanti industrie di Berlino: Demag-Panzer, Henschel &amp; Sohn, IG Farben, Allgemeine Elektricit\u00e4ts-Gesellschaft, Dest, DAW, Siemens, Heinkel e Daimler-Benz.\nLa Heinkel, per esempio, us\u00f2 moltissima forza lavoro di Sachsenhausen, dai agli prigionieri, per lavorare sul loro bombardiere \"He 177.\" Sebbene i rapporti ufficiali dichiarassero che i prigionieri lavoravano senza commettere errori, alcuni di questi bombardieri caddero in circostanze misteriose vicino a Stalingrado, e vi \u00e8 il sospetto che fossero stati sabotati proprio dai prigionieri addetti alla loro fabbricazione. \nI prigionieri lavoravano anche in una fabbrica di mattoni, che alcuni dicono servisse a produrre il materiale per costruire gli edifici della citt\u00e0 dei sogni di Hitler, la Capitale Mondiale della Germania (\"Welthauptstadt\" \"Germania\"), che sarebbe dovuta essere la capitale del mondo una volta che i nazisti avessero vinto la guerra. \nSterminio pianificato.\nPur essendo classificato come campo di concentramento e non di sterminio, molti degli internati vi trovarono la morte nei modi e nelle situazioni pi\u00f9 diversi. Nel cortile della prigione, isolato dal resto del lager, avevano luogo le esecuzioni per impiccagione. Centro delle esecuzioni era la cosiddetta \"Stazione Z\", un complesso di edifici che sorgeva nella \"Zona Industriale\" del campo. Le SS erano autorizzate alle esecuzioni capitali anche per sospetto sabotaggio al lavoro, senza bisogno di condanne da parte di un tribunale. Molti morirono di stenti, di fame, di dissenteria e di polmonite. Sugli internati vennero effettuati esperimenti e in diversi furono uccisi con i gas di scarico dei camion, infatti nel lager furono effettuati i primi esperimenti per l'eliminazione con il gas, sia nei camion (\"Gaswagen\"), sia nelle prime, rudimentali camere a gas. A Sachsenhausen furono inoltre uccisi i prigionieri di guerra sovietici, ospitati temporaneamente nel Sonderlager. Circa di loro trovarono qui la morte.\nLa Stazione Z.\nEtimologia.\nIl nome del complesso derivava direttamente da quello dell'ingresso del campo. La costruzione in cui sorgeva il cancello era detta \"Torre A\", e la \"stazione\" era il punto da cui i prigionieri \"uscivano\" attraverso la morte dal campo. I prigionieri passavano perci\u00f2 \"dalla A alla Z\".\nStruttura e pianta.\nLa sua costruzione principale comprendeva una piccola camera a gas (dalla capacit\u00e0 di 35 condannati), costruita dentro un vecchio garage, uno studio medico e un impianto per la fucilazione alla nuca, un mortorio e un forno crematorio, dotato di quattro bocche, che nel 1942 fu rimpiazzato con uno nuovo e pi\u00f9 efficiente. Il colpo alla nuca fu per molto tempo il principale metodo di esecuzione, prima di essere sostituito perch\u00e9 poco efficiente. Fu scavata allora una trincea, in cui avvenivano impiccagioni e fucilazioni di massa, ed essa divenne il metodo pi\u00f9 utilizzato per l'omicidio dalle SS, nonostante generasse eccessivo panico, e fu perci\u00f2 installato dietro la fossa un piccolo mortorio. La camera a gas, costruita nel 1943, fu usata relativamente poco (le stime parlano di 30 o 35 utilizzi, con quindi circa vittime).\nAbusi sui prigionieri.\nLe punizioni al campo erano estremamente dure. Alcuni erano obbligati ad assumere il \"Saluto di Sachsenhausen\" mentre un prigioniero stava accovacciato con le braccia aperte verso il davanti. Vi era un percorso di marcia attorno al perimetro dell'area d'appello, dove i prigionieri erano costretti a marciare su numerosi tipi di superficie per testare calzature per la Wehrmacht; facevano tra i 25 e i 40 chilometri al giorno. Gli internati assegnati alle prigioni venivano tenuti in isolamento, poco nutriti e alcuni appesi con i polsi legati dietro la schiena. In alcuni casi come tentativi di fuga, vi erano impiccagioni pubbliche. I prigionieri di guerra venivano fatti correre per 40 chilometri al giorno con pesanti equipaggiamenti, talvolta dopo essere stati drogati con sostanze come cocaina, per testare stivali militari. Wolfgang Wirth mise in atto esperimenti con il \"gas mostarda\".\nVi sono accuse di test di una droga sperimentale nel 1944 su internati costretti contro la loro volont\u00e0, denominata \"D-IX\". Era stata architettata per aumentare la resistenza e le performance dei soldati tedeschi. Consisteva in un cocktail di cocaina, metanfetamina (Pervitin) e ossicodone (Eukodal). Sebbene tutti i reparti militari tedeschi utilizzassero droghe, la natura e l'uso della D-IX \u00e8 poco documentata. Si sa per\u00f2 che essa non entr\u00f2 mai in commercio a causa della sopravvenuta fine del conflitto. Si presume per\u00f2 che alcuni piloti di sottomarini tedeschi ne abbiano fatto un uso sporadico, forse poco prima che la guerra terminasse.\nSette uomini del Secondo Commando della British Army vennero catturati dopo la vittoriosa Operazione Musketoon, e furono poi fucilati nel campo il 23 ottobre 1942, 5 giorni dopo che Adolf Hitler aveva ordinato di uccidere tutti i catturati del Commando inglese. \nQuattro agenti della SOE (\"Special Operations Executive),\" guidati dal tenente Mike Cumberlege della Royal Navy Reserve, che aveva preso parte all'Operazione Locksmith del 1943 in Grecia con l'intento di far esplodere il Canale di Corinto e che furono catturati nel maggio del 1943, vennero tenuti nelle celle della \"Zellenbau\" per pi\u00f9 di un anno prima di essere uccisi tra febbraio e marzo del 1945.\nSopravvissuti all'Operazione Checkmate, un commando deputato alle operazioni anti-nave in Norvegia, incluso il loro leader John Godwin della Royal Navy, vennero tenuti a Sachsenhausen fino al febbraio 1945, quando furono uccisi. Godwin riusc\u00ec a strappare di mano la pistola al boia tedesco e a ucciderlo, prima di essere lui stesso ucciso.\nLa \"Zellenbau\" ha ospitato alcuni dei pi\u00f9 tenaci fuggitivi alleati della Seconda Guerra Mondiale, cos\u00ec come dissidenti tedeschi, disertori del nazismo e nazionalisti dell'Europa dell'Est come il leader ucraino Taras Bulba-Borovets, che i nazisti speravano di persuadere a cambiare lato e a schierarsi contro i sovietici.\nOperazione Bernhard.\nA Sachsenhausen fu realizzata la pi\u00f9 importante opera di contraffazione di banconote della storia, l'Operazione Bernhard. I nazisti, a tale scopo, raggrupparono nel campo diversi falsificatori per la produzione in serie di banconote false e si stima che siano stati prodotti circa 133 milioni di sterline e una quantit\u00e0 enorme di dollari, insieme a francobolli falsi e documenti. Lo scopo dell'operazione, progetto del capo dell'Ufficio per la Sicurezza del Reich (RSHA) Reinhard Heydrich, era quello di colpire l'economia americana e quella inglese. La Germania, intorno al 1943, introdusse sul mercato sterline false in banconote di piccolo taglio, da 5, 10, 20 e 50 sterline. Si svolse tra le baracche 18 e 19 del campo, situate nel \"Kleineslager\", che vennero per questo isolate dal resto del campo; furono circondate con il filo spinato e le loro finestre vennero dipinte di bianco, per ridurre al minimo la visibilit\u00e0. I 142 lavoratori, al prezzo della loro solitudine, godevano di diversi grandi privilegi: avevano armadi personali, cibo a sufficienza, e la possibilit\u00e0 di conservare i vestiti civili e di leggere. Intenzione delle SS era di uccidere tutti i lavoratori, ma alcuni di loro sopravvissero: tra quelli ci fu Adolf Burger. Deportato prima ad Auschwitz I, poi nel campo di Auschwitz II-Birkenau, dove si ammal\u00f2 di tifo a causa di Mengele, fu infine condotto a Sachsenhausen per lavorare nell'Operazione. Dopo la guerra, la propaganda neonazista lo spinse a raccontare le sue memorie, nei libri \"\u010c\u00edslo 64401 mluv\u00ed\" (Il numero 64401 parla, 1945), \"Il Commando dei Falsari\" (1983) \"e l'Officina del Diavolo\" (1983).\nLe memorie di Harry Naujoks.\nHarry Naujoks (1901/1983) fu fra gli internati del campo. Anti fascista e comunista, venne arrestato nel 1933 e nel 1936 fu imprigionato nel nuovo campo di Sachsenhausen-Oranienburg, prima di essere condotto nel 1942 al campo di Flossenb\u00fcrg. Liberato nell'aprile 1945, raccont\u00f2 le sue memorie del \"campo modello\":\nOgni ufficiale delle SS doveva essere salutato dai prigionieri. Quando uno di loro passava davanti a una SS, doveva sorpassarla di sei passi, mettere la mano sinistra sulla cucitura dei pantaloni, e con la mano destra togliersi il berretto e appoggiarlo sulla stessa cucitura, passando al fianco dell'ufficiale guardandolo, e dopo averlo superato di tre passi, rimettersi il cappello. Tutto il saluto doveva essere fatto stringendo il pollice sul palmo e le quattro dita sul cappello. Se il saluto non era abbastanza veloce, il prigioniero non rimaneva sull'attenti o le sue dita non erano abbastanza strette, o semplicemente l'ufficiale riteneva il saluto insufficiente, l'internato subiva carichi di lavoro extra o veniva denunciato al comando del campo.Naujoks descrisse anche la vita quotidiana nelle baracche del campo:Quando la sera tornavamo nelle baracche, stanchi dopo la giornata di lavoro, tutto veniva buttato insieme. Gli armadietti venivano rovesciati, conserve, margarina e tutto il resto del cibo venivano accatastati al centro della baracca insieme con il dentifricio, i panni sporchi e i bicchieri rotti. Le brande di ferro venivano ribaltate, e i materassi di paglia venivano svuotati... Quando eravamo finalmente a letto, il supervisore della baracca entrava nel cuore della notte e bisognava alzarsi, saltare sul pavimento, sotto il letto, per quanto il supervisore voleva. Molti nemmeno andavano a letto, ma dormivano sul pavimento per non dover rifare la branda. Per evitare di essere visti dal supervisore, dormivano sotto i letti.Le baracche erano progettate per contenere circa 100 persone, ma contenevano nella realt\u00e0 ben pi\u00f9 di 400 internati. L'aumento pi\u00f9 esponenziale della popolazione del campo si ebbe nel 1938, con l'arresto degli asociali e degli ebrei. \nA proposito dell'aumento di popolazione, Najouks scrive:Normalmente, ogni baracca conteneva 146 internati, almeno fino al 1938, con l'aggiunta di un terzo piano nei letti a castello. Allora, le baracche arrivarono a contenere dai 180 ai 200 internati... Ma dopo il 1939, il letto in pi\u00f9 fu rimosso e i materassi di paglia vennero lasciati per terra. Spesso, i materassi venivano stesi durante la notte anche nelle stanze adibite all'uso diurno; durante il giorno, i sacchi di paglia venivano accumulati nella sala notte. Spesso nelle baracche erano strette pi\u00f9 di 400 persone.\nIl campo e le sue conseguenze.\nAlmeno internati a Sachsenhausen morirono di stenti, malattie, malnutrizione e polmonite, come risultato delle pessime condizioni di vita nel campo. Molti subivano le esecuzioni sommarie o morivano per effetto di brutali esperimenti medici. Pi\u00f9 di 100 soldati della resistenza olandese furono uccisi nel campo. Anche massoni olandesi vennero internati a Sachsenhausen, come il Gran Maestro del Grande Oriente d'Olanda Hermannus Van Torgeren, che vi mor\u00ec nel marzo del 1940, dopo essere stato arrestato da Klaus Barbie. L'Olanda in seguito negozi\u00f2 l'estradizione dalla Cecoslovacchia, per le accuse rivolte al suo ruolo di \"Kapo\" nel campo, di Antonin Z\u00e1potocky, che diventer\u00e0 in seguito Presidente della Cecoslovacchia. Secondo un articolo pubblicato il 13 dicembre 2001 sul New York Times, nei primi anni della guerra le SS sperimentarono metodi di uccisione di massa che furono poi utilizzati in altri campi nazisti. Delle presunte vittime di Sachsenhausen, molte furono prigionieri di guerra russi.\nVi erano molte donne nel campo e nei suoi sottocampi. Secondo documenti delle SS, pi\u00f9 di donne vissero a Sachsenhausen, controllate dallo staff femminile delle SS (\"Aufseherinnen\"). I registri del campo mostrano che vi erano solamente una guardia delle SS maschile per 10 internati, e per 10 guardie delle SS, una sola era donna. Molti sottocampi per donne vennero costruiti attorno a Berlino, incluso uno a Neuk\u00f6lln. Tra le guardie femminili erano incluse Ilse Koch, e Hilde Schlusser. Anche Anna Klein \u00e8 inclusa nella lista di guardie che hanno prestato servizio nel campo.\nVerso la fine della guerra, prigionieri di guerra dell'Armata Rossa arrivarono a Sachsenhausen. Oltre vennero uccisi al campo con la fucilazione alla nuca.\nLiberazione.\nNella primavera del 1945, con l'avanzata dell'Armata Rossa, Sachsenhausen venne preparato per l'evacuazione. Tra il 20 e il 21 aprile lo staff delle SS del campo ordina a internati di partire per una marcia forzata verso nord-ovest. La maggior parte dei prigionieri erano fisicamente stremati e a migliaia non sopravvissero alla marcia. Quelli che cadevano a terra esausti venivano ammazzati dai soldati tedeschi. La marcia si arrest\u00f2 nei dintorni di Raben Steinfeld. Il campo fu liberato tra il 22 e il 23 aprile del 1945 dai reparti avanzati delle truppe sovietiche e polacche. Al suo interno rimanevano ancora circa persone ormai in fin di vita poich\u00e9 la maggior parte degli internati era stata trasferita dalle SS con le famigerate marce della morte in campi pi\u00f9 occidentali.\nProcessi ai crimini di guerra.\n15 degli ufficiali del campo, inclusi Anton Kaindl, ex-comandante del campo, il dottore delle SS del campo Heinz Baumk\u00f6tter e due ex \"Kapo\", incluso Paul Sakowski che aveva lavorato come boia nel campo, furono portati a processo, il 23 ottobre 1947 davanti al Tribunale Militare Sovietico a Berlino. Il 1\u00ba novembre 1947, tutti e 17 gli imputati vennero giudicati colpevoli; a 14 venne comminata una sentenza a vita e lavori forzati, inclusi Kaindl, Baumk\u00f6tter e Sakoswki, mentre agli altri venne comminata una pena di 15 anni di carcere e lavori forzati.\nUtilizzo del campo dopo la liberazione.\nAl termine della guerra, a partire dalla met\u00e0 del 1945, il campo fu utilizzato come ospedale provvisorio per gli ex-internati e per alcuni invalidi di guerra che per il loro stato di salute non erano in grado di fare ritorno in patria. \nIn seguito Sachsenhausen divenne, per le forze di occupazione sovietiche, il campo speciale n. 7, controllato direttamente dalla sua amministrazione e destinato ad accogliere circa prigionieri di guerra tedeschi.\nTra questi nuovi internati si trovavano funzionari nazionalsocialisti di grado medio e basso, militari della Wehrmacht, renitenti alla leva, oppositori politici e altre persone arrestate per i motivi pi\u00f9 diversi. In questo periodo morirono circa detenuti per varie cause come malnutrizione, malattie, esaurimento fisico e psichico. \nCome campo di detenzione perse importanza sin dal 1948 e venne definitivamente chiuso nel 1950. Da quel momento, sino al 1955, la Kasernierte Volkspolizei (KVP) della Repubblica Democratica Tedesca lo utilizz\u00f2 come caserma.\nNel 1961 divenne un luogo della memoria, il National Memorial e Memorial Sachsenhausen, e come tale ampliato pi\u00f9 volte. Col passare degli anni ha raggiunto importanza nazionale e internazionale.\nInternati del campo.\nTra il 1936 e il 1945 a Sachsenhausen furono rinchiuse pi\u00f9 di persone di circa 40 nazionalit\u00e0. I prigionieri furono inizialmente oppositori politici del nazionalsocialismo, quindi soprattutto detenuti politici. Si aggiunsero presto le persone ritenute responsabili di comportamenti asociali, deviati o non integrati come i Sinti e i Rom, oltre agli omosessuali. In numero sempre crescente vennero deportati quindi gli appartenenti ai gruppi dichiarati razzialmente e biologicamente inferiori secondo le leggi razziali naziste, e tra questi in particolare gli ebrei.\nA partire dal 1939 vennero internati cittadini provenienti dai Paesi europei occupati e occorre considerare che con l'entrata in guerra della Germania mut\u00f2 la motivazione che spingeva il regime a internare persone in questo e in altri campi di concentramento prima e di sterminio poi. La forte richiesta di forza lavoro per sostenere la produzione industriale di armamenti port\u00f2 a direttive specifiche in tal senso. In particolare Hitler nomin\u00f2 Albert Speer ministro per gli armamenti e ordin\u00f2 a Himmler di incrementare il numero di detenuti da mettere a disposizione della produzione bellica. Oswald Pohl divenne, in quel momento, il referente dell'organizzazione delle SS che gestiva gli aspetti economici dei campi di concentramento.\nUn caso particolare e diverso fu quello dei Testimoni di Geova che rifiutarono, per le loro convinzioni religiose, di sostenere lo sforzo bellico tedesco.\nNel campo inoltre vennero eseguiti esperimenti medici senza il controllo presente nelle normali strutture sanitarie. I prigionieri furono cos\u00ec sottoposti a ferite, esposti a infezioni per testare l'efficacia di farmaci e vennero comunque trattati, in questo, come cavie da laboratorio, negando loro la dignit\u00e0 umana. Ai bambini venne ad esempio inoculato il virus dell'epatite per verificare le reazioni indotte nel loro organismo. \nDecine di migliaia di persone morirono cos\u00ec per fame, malattie, lavoro forzato, maltrattamenti, esperimenti oppure divennero vittime di esecuzioni sistematiche delle SS.\nA Sachsenhausen furono inoltre uccisi gli uomini del commando dell'Operazione Musketoon.\nTra gli internati vi furono la moglie e i figli di Rupprecht di Baviera, principe ereditario di Baviera e membro della famiglia Wittelsbach, che furono imprigionati dall'ottobre 1944 all'aprile 1945 e di qui trasferiti al campo di concentramento di Dachau. Altro prigioniero fu il reverendo Martin Niem\u00f6ller, attivo anti-nazista. \nSottocampi di Sachsenhausen.\nSachsenhausen ebbe numerosi sottocampi che gravitarono attorno alla sua organizzazione e da questa controllati. I principali furono:\nIl campo di concentramento di Gross-Rosen, fondato il 2 agosto 1940 per l'estrazione di granito per conto della Deutsche Erd und Steinwerke (societ\u00e0 controllata dalle SS), venne reso indipendente da Sachsenhausen il 1\u00ba maggio 1941.\nMemoriale e museo di Sachsenhausen.\nNel 1955 la Repubblica Democratica Tedesca, grazie a una raccolta di fondi per l'istituzione di luoghi del ricordo nazionale, ottenne in breve tempo due milioni di marchi coi quali furono decisi lavori per la costruzione di un sito monumentale a Sachsenhausen. Il progetto per attuare questo proposito fu assegnato agli architetti Reinhold Lingner, Ludwig Deiters, Horst Kutzat e Kurt Tausendsch\u00f6n.\nNel 1961 il luogo del ricordo nazionale, ormai ultimato, fu inaugurato con una cerimonia pubblica e nello stesso anno al castello di Oranienburg fu esposta la scultura \"Gli accusatori\" di Fritz Cremer.\nDal 1993, in seguito ai mutamenti politici seguenti alla riunificazione tedesca, il luogo della memoria e il museo appartengono alla Fondazione per i monumenti del Brandeburgo.\nSachsenhausen \u00e8 aperto al pubblico: diversi edifici e costruzioni sono stati ricostruiti, come ad esempio le torri di guardia, l'entrata del campo e diverse baracche. \u00c8 presente un museo che raccoglie varie testimonianze sia delle operazioni di recupero storico sia della vita che gli internati erano costretti a condurre nel campo.\nLa mostra permanente\u02d0 \"Il campo di concentramento di Sachsenhausen 1936-1945\" e le altre 12 mostre del memoriale.\nIniziata nel 1993, una grande mostra permanente \u00e8 stata allestita proprio al centro del campo, in quei locali del Memoriale adibiti al tempo della Shoah, a cucina degli internati. La mostra realizzata un mese dopo l'istituzione della Fondazione dei memoriali di Bramdeburgo, fondazione che cura le attivit\u00e0 degli \u00abex memoriali e monumenti nazionali campo e del Memoriale di Sachsenhausen, Ravensbr\u00fcck e Magdeburgo\u00bb, funge come \u00ab\"funzione di rimando\" alle altre 12 mostre del memoriale\u00bb. L'ente pi\u00f9 importante della fondazione \u00e8 il \"Memoriale e Museo di Sachsenahusen\". Il nuovo nome voluto dalla Fondazione \u00abfu un altro segno di mutamento\u00bb di quanto da allora in poi si proponeva di attuare il Memoriale di Sachsenhausen. A spiegarlo \u00e8 lo storico e accademico G\u00fcnter Morsch che come Der Spiegel nota, \u00e8 stato \u00abdirettore del Museo e memoriale di Sachsenhausen dal 1993 e dal 1997 ed \u00e8 direttore della Fondazione Memoriale di Brandeburgo\u00bb:\nFilmografia.\nSul campo sono stati girati vari film e documentari storici:"}
{"id": "443605", "revid": "320578", "url": "https://it.wikipedia.org/wiki?curid=443605", "title": "VFB Stoccarda", "text": ""}
{"id": "443607", "revid": "228587", "url": "https://it.wikipedia.org/wiki?curid=443607", "title": "Solido (disambigua)", "text": ""}
{"id": "443608", "revid": "1085974", "url": "https://it.wikipedia.org/wiki?curid=443608", "title": "Hovedstaden", "text": "La regione Hovedstaden (in danese \"Region Hovedstaden\", letteralmente \u00abregione della capitale\u00bb) \u00e8 una regione amministrativa della Danimarca, istituita il 1\u00ba gennaio 2007 in seguito alla riforma municipale danese del 2007, che ha sostituito le contee tradizionali (\"Amter\") con cinque regioni pi\u00f9 grandi. Contemporaneamente, i piccoli comuni sono stati fusi in unit\u00e0 pi\u00f9 grandi e il loro numero \u00e8 passato da 271 a 98. La riforma \u00e8 stata attuata in Danimarca il 1\u00ba gennaio 2007. Il capoluogo regionale \u00e8 Hiller\u00f8d mentre il centro maggiore \u00e8 la capitale nazionale Copenaghen.\nPanoramica.\nLa regione \u00e8 costituita dai comuni di Copenaghen e Frederiksberg, dalle ex contee di Copenaghen e Frederiksborg, e dalla municipalit\u00e0 regionale di Bornholm.\nSenza il remoto comune di Bornholm, un'isola situata 140 km a sud-est di Copenaghen, la popolazione \u00e8 di circa abitanti (gennaio 2022; Bornholm ) su una superficie (terra) di con una densit\u00e0 di 988,3259- abitanti per km\u00b2 (727 abitanti per km\u00b2 con l'inclusione di tutti e 29 i comuni).\nLa regione Hovedstaden esisteva anche prima del 2007, ma non copriva esattamente la stessa area e non aveva la stessa funzione giuridica.\nL'Amministrazione di Stato (\"Familieretshuset\" e \"Styrelsen for International Rekruttering og Integration\" (SIRI) e \"Ankestyrelsen\") rappresenta il governo centrale nella regione Hovedstaden e supervisiona sia la regione, sia i Comuni. \nLa funzione primaria della regione Hovedstaden, come di tutte le regioni della Danimarca, \u00e8 quello di gestire gli ospedali della regione, 15 in totale. Al contrario, ad esempio, di Stati Uniti e Australia, dove la regione capitale \u00e8 un distretto federale speciale di fuori degli stati normale, la regione Hovedstaden \u00e8 solo il nome di una normale regione della Danimarca.\nOspedali.\nLa regione Hovedstaden gestisce i seguenti ospedali:"}
{"id": "443612", "revid": "22356", "url": "https://it.wikipedia.org/wiki?curid=443612", "title": "Prosauropodi", "text": ""}
{"id": "443613", "revid": "176990", "url": "https://it.wikipedia.org/wiki?curid=443613", "title": "La citt\u00e0 che dimentic\u00f2 di respirare", "text": "La citt\u00e0 che dimentic\u00f2 di respirare \u00e8 un libro scritto da Kenneth J. Harvey ed uscito nel 2003, pubblicato da Einaudi.\nTrama.\nIl libro \u00e8 ambientato a Terranova, una grande isola canadese nell'Oceano Atlantico, forse il primo insediamento europeo sul continente americano.\nEstate. In un villaggio di poche centinaia di anime, un numero crescente di abitanti dimentica a poco a poco come si respira. Joseph e la figlia Robin approdano nell'isola per le vacanze. La bambina ha un gran talento nel disegnare. E i suoi disegni sono premonitori di altri strani eventi: c'\u00e8 chi vede un calamaro gigante; chi pesca uno squalo albino; chi incontra i fantasmi di persone che non dovrebbero esserci pi\u00f9; e c'\u00e8 chi avvista il primo di una serie di cadaveri che l'oceano restituisce alla terra. Soltanto i bambini come Robin paiono essere immuni dal virus, e non esitano ad accettare le stranezze cui assistono. La Natura riveler\u00e0 agli uomini che ne hanno tradito il corso il suo volto pi\u00f9 oscuro e ancestrale.\nTraduzione italiana.\nAlessandra Montrucchio, la traduttrice italiana, ha scelto di rendere la parlata dialettale di alcuni personaggi con il dialetto abruzzese.\nFilm.\nI diritti cinematografici sono stati acquisiti dalla compagnia di produzione Ladyhawke Ventures."}
{"id": "443614", "revid": "22356", "url": "https://it.wikipedia.org/wiki?curid=443614", "title": "Prosauropode", "text": ""}
{"id": "443616", "revid": "767487", "url": "https://it.wikipedia.org/wiki?curid=443616", "title": "Engraved in Black", "text": "Engraved in Black \u00e8 il quarto album studio del gruppo symphonic black metal Graveworm."}
{"id": "443617", "revid": "1543377", "url": "https://it.wikipedia.org/wiki?curid=443617", "title": "Shankaracharya", "text": "Shankaracharya (IAST \"\u015ba\u1e45kar\u0101c\u0101rya\", \"maestro Shankara\") \u00e8 il titolo con il quale sono chiamati i capi dei quattro monasteri che la tradizione Advaita vuole fondati da Adi Shankara e per tale motivo considerati le pi\u00f9 alte autorit\u00e0 spirituali dell'Induismo.\nIl primo shankaracharya della storia fu - secondo la tradizione induista - lo stesso Adi Shankara che fond\u00f2 in India quattro monasteri (detti \"matha\" o \"mutt\") in corrispondenza dei quattro punti cardinali:\nA questi quattro monasteri originari si \u00e8 aggiunto in seguito quello di Kanchi dove, secondo la tradizione locale, sarebbe morto Adi Shankara.\nAttualmente gli shankaracharya sono: a Joshimath e a Dwarka Swarupananda Saraswati; a Puri Nischalananda Saraswati; a Sringeri Bharati Tirtha; e a Kanchi Sankara Vijayendra Saraswati.\nIl ruolo.\nGli shankaracharya hanno una posizione sociale paragonabile a quella dei papi della Chiesa cattolica tanto che sono oggetto di venerazione da parte dei fedeli e vengono chiamati con gli appellativi di \"Sua Santit\u00e0\" e \"jagadguru\", cio\u00e8 \"maestro del mondo\". Essi parlano normalmente in sanscrito e siedono su pelli di leopardo come nell'antichit\u00e0. Gli shankaracharya sono tenuti a compiere lunghi pellegrinaggi (detti \"vijaya-yatra\") a piedi per visitare le varie comunit\u00e0 sparse per l'India, similmente a quanto facevano gli antichi sovrani hindu.\nElenco degli shankaracharya.\nShankaracharya di Sringeri.\nIl seguente elenco, ordinato cronologicamente per date di magistero, raccoglie gli shankaracharya di Sringeri.\nShankaracharya di Kanchi.\nIl seguente elenco, ordinato cronologicamente per date di magistero, raccoglie gli shankaracharya di Kanchi."}
{"id": "443620", "revid": "767487", "url": "https://it.wikipedia.org/wiki?curid=443620", "title": "Piazza Santa Trinita", "text": "Piazza Santa Trinita a Firenze \u00e8 dominata dalla chiesa di Santa Trinita, dalla quale prende il nome. Fino al 1911 era indicata come parte di Via Tornabuoni, che la attraversa, e fu solo in quell'occasione che, grazie alla richiesta del marchese Filippo Corsini, la piazza assunse il nome odierno.\nStoria e edifici principali.\nUn tempo zona isolata fuori dalla seconda cerchia di mura, dopo la fondazione della chiesa e del convento dei vallombrosani (XI secolo) fu in seguito inclusa nella cerchia del 1172-75. Con la costruzione del ponte nel 1252 divent\u00f2 un importante crocevia della citt\u00e0 in espansione.\nLa chiesa di Santa Trinita \u00e8 una delle pi\u00f9 importanti basiliche cittadine, appartenuta da 8 secoli all'ordine dei vallombrosani. All'interno, in una struttura di impianto ed aspetto prevalentemente gotico, grazie anche ai restauri novecenteschi, sono contenuti alcuni capolavori assoluti come la Cappella Sassetti, affrescata da Domenico Ghirlandaio e la Cappella Bartolini Salimbeni, affrescata da Lorenzo Monaco.\nDalla fine Trecento circa nobili palazzi iniziarono a sorgere su questa piazza, con la particolarit\u00e0 di avere oggi, uno affiancato all'altro, come davanti alle illustrazioni di un manuale di storia dell'architettura, tre importanti palazzi dalle caratteristiche tipiche dello stile residenziale patrizio di tre secoli contigui:\nAl centro della piazza sorge la Colonna della Giustizia, una poderosa colonna in granito orientale (porfido) proveniente dalle terme di Caracalla, l'ultima rimasta intera tra le rovine di quel complesso termale, donata da papa Pio IV (de' Medici, ma di un ramo lombardo della famiglia) nel 1565 a Cosimo I, il primo Granduca della citt\u00e0. Infatti, proprio in quel punto aveva appreso la notizia della vittoria a Marciano sul ribelle Pietro Strozzi. Nel 1581 fu aggiunta la statua della \"Giustizia\" alla sommit\u00e0, opera di Francesco del Tadda, da cui il nome odierno. Il mantello bronzeo della statua originariamente non era previsto. Fu applicato dall'artista soltanto a statua finita, per mascherare un difetto nelle proporzioni delle spalle, assai piccole rispetto al corpo.\nNegli stessi anni fu incaricato Bartolommeo Ammannati di ricorstruire il Ponte per celebrare la vittoria su Siena.\nDi fatto sarebbe in Via Tornabuoni, comunque la Torre dei Gianfigliazzi sorge attigua alla chiesa. Nelle vicinanze sorge anche il Palazzo Corsini, sull'omonimo Lungarno Corsini.\nFeste.\nNella piazza e nel tratto di Via Tornabuoni fino a Palazzo Strozzi si tenevano abitualmente le partite del gioco del pallone. Questo era una specie di antenato del tennis senza racchette o della pallavolo, ed \u00e8 documentato fin dal tempo dei Medici che vi assistevano regolarmente. Le regole prevedevano che una palla di cuoio che dovesse essere colpita con il pugno chiuso al volo, inizialmente a mani nude, poi con il braccio infilato in un cilindro cavo di legno (il cosiddetto gioco del \"pallone col bracciale\"), che proteggeva la mano e l'arto, ma rendeva i colpi pi\u00f9 forti e pericolosi. Non era infatti raro che la palla colpisse il pubblico, a volte ferendo qualcuno, oppure finisse in qualche bottega presso il campo di gioco. Per limitare questi incidenti durante il Settecento il campo di gioco fu spostato fuori le mura, presso Porta Pinti, poi nel secolo successivo nel Parco delle Cascine, dove fu costruito un apposito \"sferisterio\". Oggi il gioco viene talvolta rappresentato, anche se non si usa pi\u00f9 il pesante bracciale di legno, sostituito da un tamburello."}
{"id": "443621", "revid": "36426", "url": "https://it.wikipedia.org/wiki?curid=443621", "title": "Bartolommeo Ammannati", "text": ""}
{"id": "443623", "revid": "123139608", "url": "https://it.wikipedia.org/wiki?curid=443623", "title": "Basilosaurus", "text": "Il Basilosaurus (il cui nome significa \"lucertola imperatore\") o Zeuglodon, in riferimento ai suoi denti seghettati, \u00e8 un genere estinto di cetaceo, lungo pressappoco come un'attuale balena (15\u201318 m), aveva un corpo snello, serpentiforme ed una testa di dimensioni relativamente piccole. Probabilmente sotto la pelle era fornito di uno strato di grasso che gli permetteva di non disperdere il calore corporeo nelle acque fredde. Visse nell'Eocene superiore, circa 40-37 milioni di anni fa nei mari dell'Africa e del Nordamerica. Si ritiene che si nutrisse di pesci (anche squali), granchi , altri cetacei e a profondit\u00e0 maggiori calamari.\nDentatura.\nIl basilosauro aveva 44 denti. Nella parte anteriore le mascelle erano dotate di denti simili ad arpioni che servivano per infilzare le prede, mentre nella parte posteriore si trovavano denti dal bordo seghettato adatti a frantumare le ossa delle vittime.\nIl basilosauro aveva due \"braccia\" trasformate in pinne e due arti posteriori molto piccoli che rivelano un'origine sulla terraferma. "}
{"id": "443624", "revid": "36426", "url": "https://it.wikipedia.org/wiki?curid=443624", "title": "Chiesa di Santa Trinita", "text": ""}
{"id": "443626", "revid": "1085974", "url": "https://it.wikipedia.org/wiki?curid=443626", "title": "Jutland Centrale", "text": "La regione dello Jutland Centrale (in danese: \"Region Midtjylland\") \u00e8 una suddivisione amministrativa della Danimarca attiva dal 1\u00ba gennaio 2007.\nConsiglio regionale.\nLa regione \u00e8 guidata da 41 membri, che formano il consiglio regionale. Le elezioni si svolgono contemporaneamente a quelle del consiglio municipale.\nStoria.\nLa regione \u00e8 stata costituita in seguito alla riforma municipale danese che prevede che le vecchie contee vengano rimpiazzate da cinque regioni.\nNel contempo i comuni di dimensioni minori sono stati uniti per costituirne un numero minore, portando il numero di comuni da 271 attuali a 98. La riforma \u00e8 entrata in vigore il 1\u00ba gennaio 2007.\nComuni.\nNella regione della Danimarca centrale ci sono 19 comuni. I sindaci dei 19 comuni e il presidente del consiglio regionale formano insieme il comitato di contatto nella regione del Midtjylland. Il comitato \u00e8 statutario.\nCon il 24,45% della popolazione totale della regione o 306,650 abitanti (1 \u00b0 gennaio 2010), il comune di Aarhus \u00e8 il pi\u00f9 popoloso della regione. Ringk\u00f8bing-Skjern \u00e8 il comune pi\u00f9 vasto (acqua compresa) della regione, con una superficie totale di 1.494,56\u00a0km\u00b2."}
{"id": "443634", "revid": "124123", "url": "https://it.wikipedia.org/wiki?curid=443634", "title": "Pascent", "text": "Era il terzogenito maschio del re supremo britannico Vortigern.\nDopo la deposizione del padre, Pasgen e gli altri membri della sua famiglia raggiunsero un accordo con il nuovo sovrano, Ambrosio Aureliano, grazie al quale mantennero la maggior parte dei loro possedimenti. Pasgen fu poi riconosciuto come re del Buellt e del Gwerthrynion (nel Galles). \nSecondo la leggenda, egli si sarebbe poi ribellato ad Ambrosio, tentando per due volte di conquistare le isole britanniche con l'aiuto dei sassoni e degli irlandesi. \nAlla fine fu ucciso Uther Pendragon nella battaglia di Mynyw. Nonostante tutto ci\u00f2, al figlio fu permesso di mantenere il possesso sui regni e di stabilire la capitale (almeno sembra)a Caer-Beris, dove fond\u00f2 una dinastia che sarebbe durata almeno fino all'VIII secolo."}
{"id": "443636", "revid": "36426", "url": "https://it.wikipedia.org/wiki?curid=443636", "title": "Conte Ugolino", "text": ""}
{"id": "443637", "revid": "7336", "url": "https://it.wikipedia.org/wiki?curid=443637", "title": "Gomma siliconica", "text": ""}
{"id": "443638", "revid": "767487", "url": "https://it.wikipedia.org/wiki?curid=443638", "title": "Supreme Power", "text": "Supreme Power \u00e8 una serie a fumetti pubblicata dalla Marvel Comics nella linea editoriale della linea Marvel Max tra il 2003 e il 2005 e che aggiorna e riscrive la storia del gruppo di supereroi chiamato lo Squadrone Supremo e chiaramente ispirata alla Justice League of America della DC Comics, in un universo alternativo della Marvel conosciuto con il nome di Supremeverse (earth-31916). Da questa serie successivamente scaturiscono altre tre miniserie: \"Doctor Spectrum, Supreme Power: Hyperion e Supreme Power: Nighthawk\" incentrate su alcuni protagonisti di Supreme Power.\nStoria editoriale.\nLa serie fa parte della linea MAX Comics e venne scritta da Joe Michael Straczynski e illustrata da Gary Frank. Venne edita per 18 numeri dal 2003 al 2005.\nSuccessivamente alla conclusione del primo ciclo di storie di \"Supreme Power\", sono stati pubblicati due \"spin-off\" che approfondiscono i personaggi di Nighthawk e Hyperion intitolati rispettivamente \"Nighthawk\" (testi di J.M. Straczynski, disegni di Steve Dillon) e \"Hyperion\" (testi di Straczynski, disegni di Dan Jurgens).\nA marzo 2006 esord\u00ec la miniserie \"Squadron Supreme\" (Vol. 2) sotto l'etichetta Marvel Knights, ideale prosecuzione di quanto narrato in \"Supreme Power.\"\nEsistono tre miniserie correlate alla testata \"Supreme Power\".\nA fine 2006, una miniserie ambientata nell'universo Ultimate, dal titolo \"Potere Supremo\", che \u00e8 un \"crossover\" con l'universo di Supreme Power e l'universo Ultimate.\n\"Potere Supremo\" (\"Ultimate Power\") \u00e8 una miniserie di nove numeri ambientata nell'universo Ultimate, ma che ha anche interazioni con quello di \"Terra 31916\" (il cosiddetto \"Supremeverse\").\nLa miniserie \u00e8 stata pubblicata in USA dall'ottobre 2006 al dicembre 2007, con alcuni ritardi nelle uscite rispetto alle date previste. \u00c8 stata scritta da Brian Michael Bendis, J. Michael Straczynski e Jeph Loeb e disegnata da Greg Land.\nTrama.\nDue coniugi vedono mentre stanno tornando a casa uno strano bagliore in cielo generato da un meteorite che cade in un campo di grano. I due scoprono cos\u00ec una piccola navicella al cui interno \u00e8 seduto un bambino; lo raccolgono e lo portano con s\u00e9 ma ben presto le autorit\u00e0 scoprono dell'accaduto e il bambino viene loro sottratto e condotto in un laboratorio. Qui il bambino viene affidato a due coniugi e gli viene dato il nome di Mark Milton, che lo allevano a casa loro come il portavoce del sogno americano, l'unico essere in grado di far dominare incontrastata l'America su qualsiasi altra nazione."}
{"id": "443642", "revid": "110157", "url": "https://it.wikipedia.org/wiki?curid=443642", "title": "Palazzo Bartolini Salimbeni", "text": "Palazzo Bartolini Salimbeni \u00e8 un edificio storico del centro di Firenze, situato in piazza di Santa Trinita 1 (lungo via Tornabuoni davanti alla colonna della Giustizia) angolo via Porta Rossa 107r e via delle Terme 18.\nOpera di Baccio d'Agnolo, segn\u00f2 un punto di svolta nell'architettura residenziale cittadina, i cui spunti, sebbene in un primo momento fortemente criticati, vennero poi ampiamente riutilizzati e sviluppati nei secoli successivi. \nDal 2018 ospita la Collezione Roberto Casamonti, un allestimento museale dedicato all'arte moderna e contemporanea dalla fine del XIX secolo ai tempi odierni.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nAnticamente qui si trovavano le case dei Soldanieri, che vi tenevano una locanda, passate poi alla famiglia Dati, dai quali vennero acquistate da Bartolomeo Bartolini, che aveva nel cognome anche Salimbeni per ricordare la discendenza dall'antica famiglia di Siena.\nIl palazzo odierno fu edificato da Baccio d'Agnolo tra il 27 febbraio 1520 ed il maggio 1523, come ci informa il \"Libro della muraglia\", un codice cartaceo dove il committente Giovanni Bartolini annot\u00f2 tutte le spese sostenute per la realizzazione del palazzo di famiglia; si regista anche come l'architetto venne retribuito con due fiorini d'oro al mese.\nL'edificio segn\u00f2 una svolta nell'edilizia civile fiorentina, ispirato com'\u00e8 allo stile 'alla romana' del Cinquecento, pregno di ornati ed elementi classici nel rilievo delle colonne ai lati del portone, nei timpani triangolari, nelle membrature sporgenti che creano zone di ombra e di luce. Gi\u00e0 Giovanni Cinelli ne riconosceva in questo senso il primato, dicendolo \"il primo palagio, che si facesse con architettura tanto ornata\", aggiungendo poi, sulla scorta delle notizie fornite da Giorgio Vasari: \"e per beffare l'architetto, vi fu di notte appiccato filze di frasche, come alle chiese per le feste far si suole. Ma il tempo, che seco la verit\u00e0 conduce, e scuopre, ha fatto di poi conoscer sua bellezza\". \nI Bartolini-Salimbeni vi abitarono fino ai primi anni dell'Ottocento. Giunto pressoch\u00e9 inalterato fino a quel periodo, il palazzo sub\u00ec notevoli modifiche interne ad opera dell'architetto Giuseppe Martelli tra il 1838 e il 1839, finalizzate a trasformare, su richiesta degli eredi Bartolini, la residenza in elegante albergo (si trattava del famoso Hotel du Nord dove, tra gli altri, soggiornarono lo scrittore americano Herman Melville, lo scrittore inglese William Makepeace Thackeray, il filosofo e poeta inglese Ralph Waldo Emerson, il botanico e naturalista inglese Philip Barker Webb, lo scrittore tedesco Herman Grimm). Durante i lavori il cortile fu in parte tamponato per ricavare ulteriori locali e sulla facciata principale furono aperte al terreno due nuove finestre (poi richiuse durante il restauro degli anni sessanta del Novecento). Nel 1863 l'edificio venne poi acquistato dai principi Pio di Savoia mantenendo la sua funzione di struttura ricettiva (comunque rinnovata con lavori condotti dall'architetto Vincenzo Micheli tra il 1864 e il 1865) e, almeno fino agli anni ottanta (nel 1875 era stato peraltro dichiarato monumento nazionale), l'ottima reputazione. \nNei primi decenni del Novecento cess\u00f2 di essere albergo e progressivamente gli spazi riacquistarono l'originaria configurazione, compromessa dalla precedente frammentazione dei locali. Il degrado degli elementi lapidei di facciata e gli alti costi per il loro ripristino portarono tuttavia a una estenuante disputa tecnico giuridica che si protrasse per tutta la prima met\u00e0 del secolo. Nell'attesa di un sostanziale intervento sulla fabbrica, tuttavia, nel 1939, Cesare Benini intervenne sui graffiti del cortile, rifacendo con tecnica analoga le vaste zone andate perdute. La continua caduta di frammenti dalle facciate port\u00f2 finalmente all'apertura di un cantiere di restauro, tra il 1961 e 1962 (questa data venne iscritta nel timpano del portale centrale), condotto su progetto di Piero Sanpaolesi con fondi della propriet\u00e0, del Comune e dello Stato: visto lo stato di avanzato sfaldamento degli elementi in pietra arenaria della facciata, si opt\u00f2 per la sostituzione integrale delle parti lapidee del tutto compromesse, mentre per le altre antiche si effettu\u00f2 un consolidamento sperimentale con \"indurimento chimico del pietrame a mezzo di imbibizione con fluosilicati di magnesio\", i cui esiti risultarono negli anni successivi purtroppo negativi (il che non toglie l'importanza dell'intervento senza il quale probabilmente il monumento avrebbe perso l'intero assetto del prospetto). Inoltre, come sintetizzato nella scheda del catalogo della mostra del restauro monumentale di Venezia del 1964 - dove si esponeva un campione di pietra deteriorata della facciata conservata per met\u00e0 allo stato naturale e per l'altra met\u00e0 trattata - si costru\u00ec un \"contrappeso in cemento armato nel sottotetto per riportare il baricentro del cornicione pericolante e in grave stato di degradazione dentro il suo nocciolo centrale di inerzia\". Contestualmente all'intervento i locali del piano nobile furono adibiti a sede del Consolato Generale di Francia. Dal 1984 queste stesse sale furono occupate dagli uffici della sede di rappresentanza a Firenze di Centrobanca Spa., che provvide a restaurarle con la direzione dell'architetto Alberto Paoli e dell'ingegnere Giuseppe Martini. Nell'ambito dello stesso cantiere si torn\u00f2 a intervenire sui graffiti del cortile interno (1986-1987) che mostravano un vistoso degrado soprattutto nelle porzioni frutto delle integrazioni di Benini (le parti originali superstiti rappresentano circa il 20% della superficie complessiva), documentando i vari interventi con una pubblicazione illustrativa.\nDescrizione.\nEsterno.\nIl palazzo \u00e8 importante per lo sviluppo dell'architettura residenziale fiorentina (e non solo) perch\u00e9 fu il primo costruito in stile rinascimentale \"alla romana\": inizialmente criticatissimo fu poi in seguito copiato e segn\u00f2 un fondamentale momento di passaggio dall'arte rinascimentale a quella del manierismo. \nNella facciata sono presenti numerose novit\u00e0, sconosciute ai palazzi precedenti: il portale con le colonne ai lati e le finestre rettangolari, tutti sormontati da architrave con fregio e timpani dal frontone triangolare o ad arco, al posto delle aperture centinate tradizionali; le stesse finestre sono suddivise in quattro riquadri ciascuna tramite elementi in pietra cruciformi, con colonnina scolpita sull'elemento verticale centrale e paraste ai bordi. I volumi appaiono inoltre movimentati dal ricorso a membrature sporgenti bilanciate da nicchie al primo piano (dove un tempo erano collocate statue, rimosse per le feroci critiche che le ritenevano pi\u00f9 adatte alla facciata di una chiesa) e rientranze rettangolari al secondo; gli spigoli rinforzati da pietre a bugnato, intorno ai quali sporgono ulteriormente le gi\u00e0 consistenti cornici marcapiano, dotate di fregio (con l'emblema dei tre papaveri) e il cornicione fortemente sporgente, che presenta dentelli di reminiscenza classica. Completa l'insieme la panca di via. Si creano cos\u00ec zone di luci ed ombre molto nette, a causa delle sporgenze e rientranze, che danno un effetto plastico e di chiaroscuro sconosciuto ai palazzi del Quattrocento, accentuato ulteriormente dall'uso di pietre diverse (quella \"forte\", giallognola, su piazza Santa Trinita, \"serena\", grigio scuro, e \"bigia\", grigio chiaro, su via Porta Rossa). \nIl suo stile, cos\u00ec originale per Firenze (basti confrontare l'attiguo e di pochi anni antecedente Palazzo Buondelmonti), non riscosse successo fra i contemporanei, anzi su Baccio d'Agnolo piovvero numerose le critiche, come ci riporta il Vasari nelle \"Vite\". L'architetto arriv\u00f2 a far incidere sopra il portale la scritta \u00ab\"Carpere promptius quam imitari\"\u00bb, cio\u00e8 \"Criticare \u00e8 pi\u00f9 facile che imitare\". La scritta \u00abP[er] non d[o]rmire\u00bb \u00e8 invece presente entro cartigli nell'elemento trasversale delle finestre a croce. Si trata del motto della famiglia, adottato poi anche da Gabriele D'Annunzio, a cui alludono anche gli onnipresenti papaveri, fiore dell'oppio e quindi del sonno. L'origine del motto sarebbe un tributo alla sollecitudine con la quale i componenti della famiglia si recavano agli appuntamenti d'affari sacrificando anche il sonno, con particolare riferimento a quando un membro della casata, con l'astuzia tipica dei mercanti, riusc\u00ec ad accaparrarsi una grossa partita di merce offrendo la sera prima un banchetto drogato con l'oppio ai compratori concorrenti, in modo da essere l'unico a presentarsi all'asta la mattina successiva. \nSulla cantonata con via Porta Rossa \u00e8 uno scudo con l'arme degli stessi Bartolini (al leone troncato cuneato). Dell'altro scudo che segnava l'angolo con via delle Terme rimane solo lo scasso nella muratura e la mensola che ne consentiva la presa. \nIl prospetto su via Porta Rossa, per quanto secondario, si presenta di notevole importanza, riproponendo lo stesso disegno presente sulla piazza, seppure con piani di fondo intonacati (anche se graffiti a finto ammattonato) in sostituzione di quelli in pietra, e il coronamento con una gronda alla fiorentina, in contrapposizione a quella alla romana scelta per il fronte principale. Rimane invece invariato il disegno e il decoro cos\u00ec come la distribuzione delle molte ed elaborate finestre. Sulla porta al n. 107r (che un tempo doveva servire come altro accesso al palazzo e che oggi immette a un esercizio commerciale), sono i papaveri araldici e il motto \u00abPer non dormire\u00bb scritto questa volta per esteso. Sempre su questo lato, ai nn. 99r-101r, si trova l'esercizio storico dell'argentiere Pampaloni, e vi \u00e8 conservata anche l'insegna precedente della \"Libreria Bruno Baccani\". \nSu via delle Terme sono presenti finestre di forma e dimensione diversa e poste fuori asse, di modo che l'impressione \u00e8 appunto quella di trovarsi su una zona di scarso pregio. La gronda (in contrapposizione al prospetto principale dove si opt\u00f2 per il tipo alla romana) \u00e8 tradizionalmente alla fiorentina. A uniformare parzialmente la facciata \u00e8 il fondo intonacato e trattato a finto ammattonato, comunque di fattura recente, e la panca di via. In via delle Terme, sul lato opposto della strada, si trovavano anche le rimesse e la scuderia del palazzo, riconoscibili al 51 rosso per il motto e l'emblema della Casa.\nSu via delle Terme, vicino alla cantonata, una lapide installata nel 1963 ricorda il soggiorno del poeta e critico americano James Russell Lowell all'Hotel du Nord:\nCortile.\nAttraverso un androne con volta a botte si accede al contrile centrale, di elegante classicismo, dove la decorazione si stende in ritmi pi\u00f9 pacati rispetto alla facciata. Consiste in un portico su tre lati chiuso da colonne e archi a tutto sesto; nel un lato ed una campata ad ovest sono stati chiusi per ricavare altri ambienti; il quarto lato presenta un arco a sbarra che sorregge i piani superiori. Le decorazioni con graffiti e grottesche a monocromo di questo ambiente arrivano fino al secondo piano e sono attribuiti ad Andrea Feltrini. Sul fregio si aprono anche alcuni \"oculi\" destinati anticamente ospitare medaglioni a bassorilievo. Sopra gli archi corre una serie di finestre in pietra, con lo stesso motivo incrociato di quelle in facciata e sovrastate a loro volta da altri oculi. I preziosi capitelli e peducci hanno una decorazione a foglie d'acanto con due fasce a perlinatura e a treccia, oltre a una fascia scanalata.\nAl primo piano si apre una loggetta sul cortile con tre arcate sostenute da sottili archetti ed un soffitto ligneo a cassettoni. Una seconda loggetta, forse eseguita in un secondo tempo, domina il palazzo ed \u00e8 in posizione arretrata per non essere visibile dal cortile o dall'esterno.\nInterno.\nNegli interni si segnalano notevoli cassettonati lignei, in cui ricorre l'emblema delle teste di papavero, forse eseguiti dal figlio di Baccio d'Agnolo, Giuliano, in collaborazione col padre (frammenti sono conservati nella villa medicea di Cerreto Guidi, dove si trovano anche le ante originali del portone). Delle decorazioni pittoriche, che un tempo dovevano essere oltremodo estese, si conservano solo frammenti.\nLa collezione Roberto Casamonti.\nDurante la sua lunga attivit\u00e0 di gallerista titolare di \"Tornabuoni Arte\", Roberto Casamonti ha collezionato opere dei maggiori maestri italiani e internazionali dell'arte del Novecento, con qualche inclusione di grande pregio anche nel XIX e nel XXI secolo. \nLa collezione, presentata al pubblico per la prima volta nel 2018, \u00e8 composta di due sezioni cronologicamente ordinate ed esposte a rotazione nel piano nobile di palazzo Bartolini Salimbeni: "}
{"id": "443647", "revid": "647919", "url": "https://it.wikipedia.org/wiki?curid=443647", "title": "Universit\u00e0 Bocconi di Milano", "text": ""}
{"id": "443648", "revid": "36426", "url": "https://it.wikipedia.org/wiki?curid=443648", "title": "Palazzo Bartolini-Salimbeni", "text": ""}
{"id": "443653", "revid": "92356125", "url": "https://it.wikipedia.org/wiki?curid=443653", "title": "Jeff Wall", "text": "Biografia.\nStudi\u00f2 dapprima la storia dell'arte ma presto inizi\u00f2 a lavorare nel campo artistico. Solitamente presenta fotografie di grande formato retroilluminate con enormi light box. Wall si definisce \"un pittore della vita moderna\" e spesso basa il contenuto e la forma delle sue immagini sul realismo del XIX secolo o sui dipinti di \u00c9douard Manet.\nWall si prepara con largo anticipo per scattare una fotografia: tutte le scene sono interpretate da attori, rappresentate in grandi set, riprese fotograficamente, e qualche volta assemblate o postprodotte digitalmente. A prima vista le immagini di Wall sono prive di impatto spettacolare ma comunicano la loro complessa struttura solo dopo una lunga osservazione. Wall mostra i simboli della vita moderna, include le forme del paesaggio urbano come imposizione dell'agire sociale. Gli attori messi in scena da Wall si confondono con gli attori della vita, creando una visione surreale del mondo che rende fragili le certezze dell'agire umano nel nostro tempo.\nLa prima retrospettiva italiana dedicata a Jeff Wall \u00e8 stata ospitata al Padiglione di Arte Contemporanea di Milano.\nNel 2002 ha ricevuto l'Hasselblad Award."}
{"id": "443656", "revid": "916580", "url": "https://it.wikipedia.org/wiki?curid=443656", "title": "Daniel Dajani", "text": "Biografia.\nL'8 luglio 1926 entr\u00f2 come novizio presso i gesuiti a Gorizia, da l\u00ec pass\u00f2 poi nel periodo 1931-1933 a Chieri dove comp\u00ec gli studi di filosofia. Docente al seminario di Scutari nel 1934-1935, ritorn\u00f2 a Chieri nel 1937-1939 a studiare teologia e il 15 luglio 1938 fu ordinato sacerdote; infine nel 1940 torn\u00f2 a Scutari come insegnante.\nDopo il ritiro dei tedeschi dal territorio albanese, nel 1944, la situazione per il clero cattolico cominci\u00f2 a farsi difficile a causa dell'atteggiamento ostile dei partigiani comunisti di Enver Hoxha.\nDajani fu nominato rettore del Seminario pontificio nel settembre 1945, ma il 31 dicembre 1945 fu arrestato, insieme a Giovanni Fausti, vice provinciale dei gesuiti in Albania.\nFurono entrambi processati come traditori e spie del Vaticano, condannati a morte il 22 febbraio 1946 e fucilati il 4 marzo 1946 dietro il cimitero cattolico di Scutari.\n\u00c8 stato beatificato il 5 novembre 2016 insieme ad altri 37 martiti albanesi."}
{"id": "443660", "revid": "109935253", "url": "https://it.wikipedia.org/wiki?curid=443660", "title": "Angelo Pellegrino Sbardellotto", "text": "Biografia.\nNel 1924, giovanissimo, emigr\u00f2 prima in Francia, poi in Lussemburgo e infine in Belgio dove lavor\u00f2 come operaio meccanico. Nel 1928 rifiut\u00f2 di tornare in Italia per partecipare alla leva militare ed espresse la sua adesione all'anarchismo in una lettera inviata alla madre, una cattolica praticante, che la fece leggere al parroco del paese e alla maestra dell'altro figlio. Uno dei due (il parroco o la maestra) consegn\u00f2 la missiva al prefetto di Belluno che iscrisse Sbardellotto nell'elenco dei 270 antifascisti italiani pi\u00f9 pericolosi del Belgio. Nel corso di riunioni tra anarchici espresse pi\u00f9 volte l'intenzione di rientrare in Italia con l'intenzione di uccidere il capo del Governo per vendicare la morte dell'anarchico Michele Schirru che era stato fucilato per aver a sua volta attentato alla vita di Mussolini. Inviato a Parigi presso l'organizzazione Concentrazione antifascista un individuo non certo gli procur\u00f2 un falso passaporto svizzero intestato ad Angelo Galvini, una pistola e due bombe. Il 25 ottobre 1931 Sbardellotto si trov\u00f2 a Roma in occasione delle celebrazioni per l'anniversario della Marcia su Roma, ma pur avendo tentato di avvicinarsi a Mussolini l'impresa si rivel\u00f2 impossibile e decise di ritornare in Francia dove si incontr\u00f2 nuovamente con il misterioso individuo a cui riconsegn\u00f2 le bombe. In Belgio, la polizia venuta a conoscenza dei suoi propositi di uccidere Mussolini lo arrest\u00f2 per breve tempo e lo sottopose a un regime di stretta osservanza a Seraing, vicino a Liegi. Nel 1932, in occasione delle celebrazioni per il \"Natale di Roma\", fattosi riconsegnare il falso passaporto e le bombe ritorn\u00f2 in Italia ma anche questa volta non riusc\u00ec ad avvicinarsi a Mussolini e rientr\u00f2 a Parigi.\nSbardellotto ritorn\u00f2 in Italia il 30 maggio 1932, in occasione della traslazione delle ceneri di Anita Garibaldi a Roma nel monumento sul Gianicolo, per il suo terzo tentativo, ma nuovamente l'occasione venne a mancare e Sbardellotto incominci\u00f2 a girovagare in Piazza Venezia dove il 4 giugno 1932 fu casualmente fermato da un agente di polizia che lo trov\u00f2 in possesso di una pistola e di un ordigno.\nCondotto davanti al Tribunale Speciale, ammise di essere venuto in Italia per uccidere Benito Mussolini e, dopo un processo durato due giorni, fu quindi condannato alla pena di morte per l'intenzione di uccidere Mussolini. Fu fucilato il 17 giugno 1932 a Forte Bravetta da un drappello di militari capitanati da Armando Giua.\nDurante la detenzione gli furono mostrate diverse foto di appartenenti a fuorusciti italiani a Parigi e tra queste Sbardellotto ne riconobbe una che descrisse come \"il signore grigio con gli occhiali a stanghetta\" e che corrispondeva ad Alberto Tarchiani, ex redattore del \"Corriere della Sera\" e all'epoca in esilio a Parigi. Il riconoscimento di Tarchiani \u00e8 confermato anche da Cesare Rossi mentre secondo Luigi Salvatorelli all'epoca di uno dei presunti incontri in realt\u00e0 Tarchiani si trovava in Germania insieme con Giovanni Bassanesi.\nIl giudizio di Mussolini.\nSbardellotto affront\u00f2 il plotone d'esecuzione con molto coraggio suscitando l'ammirazione dello stesso Mussolini il quale a Yvon De Begnac disse:\nBibliografia.\nMonografia - Testo a stampa - 502 p., 16 c. di tav. ; 22\u00a0cm. [IT\\ICCU\\IEI\\0204816]."}
{"id": "443661", "revid": "125343833", "url": "https://it.wikipedia.org/wiki?curid=443661", "title": "Jutland Settentrionale", "text": "La regione dello Jutland Settentrionale (in danese: \"Region Nordjylland\") \u00e8 una suddivisione amministrativa della Danimarca attiva dal 1\u00ba gennaio 2007.\nStoria.\nLa regione \u00e8 stata costituita in seguito alla riforma municipale danese che prevede che le vecchie contee vengano rimpiazzate da cinque regioni.\nNel contempo i comuni di dimensioni minori sono stati uniti per costituirne un numero minore, portando il numero di comuni da 271 attuali a 98. La riforma \u00e8 entrata in vigore il 1\u00ba gennaio 2007.\nComuni.\n(abitanti al 1\u00ba gennaio 2007\nCollegamenti esterni.\nSito ufficiale"}
{"id": "443662", "revid": "767487", "url": "https://it.wikipedia.org/wiki?curid=443662", "title": "Bar Casablanca", "text": "Bar Casablanca \u00e8 un album del cantante Pippo Pollina del 2005."}
{"id": "443667", "revid": "228587", "url": "https://it.wikipedia.org/wiki?curid=443667", "title": "Owain Finddu", "text": "Il nome, in gallese, significa \"Owain dalle labbra nere\". Nelle genealogie gallesi pi\u00f9 antiche, sua madre \u00e8 chiamata Ceindrich ferch Reiden. Nella tradizione successiva, tuttavia, \u00e8 detto figlio di Elen Lwyddog.\nSecondo la leggenda, sarebbe rimasto in Britannia con la madre quando il padre si rec\u00f2 nel continente, dove mor\u00ec. \nAvrebbe poi ottenuto il controllo, nel tardo IV secolo, del Galles centro-meridionale, non tanto come sovrano. Fu probabilmente decurione dell'area di \"Tamium\" (oggi Cardiff), o, forse, ebbe un qualche grado militare. La sua influenza si estese attraverso l'odierno Glamorgan.\nSecondo un'antica leggenda mor\u00ec combattendo contro un malvagio gigante di nome Cidwm, da cui era stato attaccato mentre, insieme al fratello Costantino, stava scortando la madre attraverso le montagne della Snowdonia. Owain uccise il gigante, ma poco dopo mor\u00ec per le ferite ricevute nel corso del combattimento.\nIn seguito si sparse la voce che fosse stato ucciso dietro ordine del fratello.\nLa probabile realt\u00e0 storica del tempo suggerirebbe invece l'ipotesi che egli sia morto combattendo contro i pirati irlandesi.\nSul trono gli successe il figlio Mor."}
{"id": "443669", "revid": "253269", "url": "https://it.wikipedia.org/wiki?curid=443669", "title": "Frank Wolff", "text": "Biografia.\nNato a San Francisco, in California, da una famiglia di origini tedesche, Wolff era figlio di un medico della Bay Area, dal carattere irrequieto e dalle idee politiche radicali, che lo crebbe con un'educazione anti-conformista. Interpret\u00f2 numerosi film italiani nel corso degli anni sessanta dove si propose come attore duttile e capace. Era buon amico di Monte Hellman, che lo diresse in \"Beast from Haunted Cave\" (1959), nel suo primo ruolo di spicco. Roger Corman, con il quale lavor\u00f2 in diverse pellicole alla fine degli anni cinquanta, gli sugger\u00ec di trasferirsi in Europa, pensando vi avrebbe trovato maggior successo.\nIn Italia fu lanciato da Francesco Rosi, che lo volle per il suo \"Salvatore Giuliano\" (1961) e gli affid\u00f2 il ruolo di Gaspare Pisciotta, luogotenente del bandito. Dopo aver partecipato al film \"Le quattro giornate di Napoli\" (1962), ottenne il primo ruolo da protagonista, probabilmente tra i pi\u00f9 significativi della sua carriera, quello di Galeazzo Ciano ne \"Il processo di Verona\" (1963), diretto da Carlo Lizzani. Nel 1968 fu tra gli interpreti di \"C'era una volta il West\", capolavoro di Sergio Leone.\nNel 1970 Wolff interpret\u00f2 il ruolo dell'ex medico Duca Lamberti nel film poliziesco \"La morte risale a ieri sera\" di Duccio Tessari, tratto dal romanzo \"I milanesi ammazzano al sabato\" di Giorgio Scerbanenco. Lavor\u00f2 successivamente in un'altra pellicola tratta da un'opera di Scerbanenco, \"Milano calibro 9\" (1972), in cui ebbe il ruolo del commissario di polizia, e in \"Quando le donne persero la coda\" (1972).\nWolff si suicid\u00f2 a Roma il 12 dicembre 1971, tagliandosi la gola nel bagno di un residence, a pochi passi dall'hotel Hilton. Da tempo vittima di una profonda crisi depressiva, l'attore era separato dalla moglie Alice Campbell, che viveva come lui a Roma. Secondo un'ipotesi, Wolff si sarebbe ferito una prima volta con una lametta di rasoio. Cadutagli di mano la lametta, l'attore ne avrebbe presa una seconda, con la quale si sarebbe reciso la carotide. Questa seconda ferita provoc\u00f2 un'anemia cerebrale che lo port\u00f2 alla morte in breve tempo. Un'amica austriaca ventiquattrenne rinvenne il cadavere, e si ipotizz\u00f2 che l'amore non corrisposto per la giovane potesse aver contribuito al gesto fatale di Wolff, gi\u00e0 sofferente di esaurimento nervoso da diverso tempo, dopo che la moglie lo aveva lasciato per un altro uomo."}
{"id": "443673", "revid": "2108263", "url": "https://it.wikipedia.org/wiki?curid=443673", "title": "Prithvi Narayan Shah", "text": "Nel XVIII secolo il Nepal era suddiviso in una moltitudine di regni locali in guerra fra di loro. Prithvi Narayan Shah era il regnante di Gorkha dal 1742 e, messosi alla testa del suo esercito, sottomise i regnanti confinanti per marciare infine su Kathmandu. L'attacco decisivo fu sferrato a sorpresa durante la festa detta dell\"'Indra Jatra\" nel 1768, in modo da cogliere impreparate le truppe preposte alla difesa. Dopo l'ingresso in citt\u00e0, il primo re del Nepal unificato ricevette l'incoronazione e la benedizione della Kumari reale. \u00c8 considerato il fondatore del Nepal moderno."}
{"id": "443683", "revid": "767487", "url": "https://it.wikipedia.org/wiki?curid=443683", "title": "Stormwatch (album)", "text": "Stormwatch \u00e8 un concept album, dodicesimo disco registrato in studio dalla band progressive rock inglese Jethro Tull, pubblicato nel 1979.\nIl disco.\n\"Stormwatch\" \u00e8 considerato il terzo e ultimo album di una trilogia di folk rock, completata dai precedenti \"Songs from the Wood\" e \"Heavy Horses\".\nIn quest'album il rapporto fra uomo e natura \u00e8 il tema predominante ed esso viene visto con un certo pessimismo. In particolare Ian Anderson condanna il comportamento dell'uomo interessato solamente alla crescita economica anche a discapito dell'ambiente, senza pensare alle terribili conseguenze che questo avrebbe sulla stessa umanit\u00e0. E il titolo dell'album deriva proprio da quest'idea: sulla copertina \u00e8 visibile Anderson con un binocolo mentre \"guarda\" (\"watch\") una \"tempesta\" (\"storm\") in arrivo. Questa tempesta rappresenta ovviamente il risultato del disinteresse dell'uomo nei confronti della natura.\nLa registrazione del disco \u00e8 segnata da un'atmosfera cupa, dovuta ai problemi di cuore del bassista John Glascock. La sua presenza \u00e8 riscontrabile in 3 tracce mentre nelle rimanenti sar\u00e0 lo stesso Anderson il suo sostituto. Glascock morir\u00e0 il 17 novembre (giorno del compleanno di Martin Barre) dello stesso anno mentre il gruppo si trovava a San Diego per un concerto. Dal vivo il ruolo di bassista sar\u00e0 affidato a Tony Williams, prima e in seguito a Dave Pegg, futuro bassista del gruppo.\nTracce.\nTutte le canzoni sono state scritte da Ian Anderson se non indicato diversamente.\nNorth Sea Oil.\nLa canzone con cui si apre l'album descrive la brama di ricchezza che contraddistingue l'industria del petrolio ma anche i pericoli d'inquinamento per l'ambiente. La Scozia, terra nat\u00eca di Anderson, si affaccia sul Mare del Nord.\nOrion.\nAnderson sembra qui implorare aiuto al cielo, nella fattispecie alla costellazione di Orione a cui chiede di \"proteggere gli spazi aperti dal nero orizzonte\".\nHome.\nIl pezzo \u00e8 affine alle precedenti \"Fire at Midnight\" (\"Songs from the Wood\") e \"Journeyman\" (\"Heavy Horses\"), in cui Anderson celebra le virt\u00f9 della vita casalinga. La musica tranquilla e soave accompagna il testo.\nDark Ages.\nSi tratta del pezzo centrale dell'album, di notevole durata. La canzone non solo lamenta l'arrivo di un inverno metaforico per l'intera umanit\u00e0 ma anche il fatto che la gente sembra essere completamente apatica e disinteressata al suo destino. La dicitura \"Dark Ages\" si riferisce al periodo medievale inglese, i cosiddetti Secoli Bui dell'Alto Medioevo.\nWarm Sporran.\nSi tratta della prima traccia strumentale dell'album con cui si chiude il lato A. Lo \"sporran\" \u00e8 una borsetta di cuoio utilizzata per trasportare denaro, legata ad una cintura indossata insieme al kilt.\nSomething's on the Move.\nIl lato B si apre con una canzone dal ritmo decisamente frenetico. Qui gli avvertimenti sono ormai stati tutti ignorati e l'inverno metaforico discende sul mondo.\nOld Ghosts.\nMentre la tempesta si dispiega, Anderson continua a lottare contro di essa: \"Torner\u00f2 ancora come un vecchio cane indolenzito, lanciato attraverso l'occhio dell'uragano\".\nDun Ringill.\nPezzo acustico in cui Ian Anderson riprende il concetto della tradizione, espresso nei precedenti due album, come fonte di ispirazione e conforto per l'uomo moderno. Dun Ringill \u00e8 una localit\u00e0 sulle coste di Loch Slapin, nell'isola di Skye.\nFlying Dutchman.\nIl titolo (\"L'Olandese Volante\") si riferisce alla leggendaria nave olandese il cui capitano \u00e8 condannato ad attraversare i mari fino al Giorno del Giudizio. La stessa fine che attende l'uomo se questi non cambier\u00e0 il proprio modo di agire. Nello scrivere questa canzone Anderson \u00e8 stato ispirato con ogni probabilit\u00e0 dal fatto che nel 1975 (fine della Guerra del Vietnam) molti vietnamiti hanno tentato invano di trovare una nuova casa dove abitare in altre parti del mondo, abbandonando il proprio paese via mare senza per\u00f2 che nessuna nazione li accettasse come rifugiati (\"Wee girl in a straw hat: from far east warring\"), condannati a navigare senza meta. L'ultima parte della canzone per\u00f2 avverte i popoli benestanti dell'Occidente che potrebbero diventare loro stessi degli \"olandesi volanti\".\nElegy.\nSecondo pezzo strumentale dell'album, composto da David Palmer. \"Elegy\" ha anche un testo, che lo stesso Palmer ha cantato in un album da lui registrato nei primi anni novanta. Sebbene molti fans associno \"Elegy\" alla sofferenza e alla morte di John Glascock, \u00e8 probabile che fosse stata composta da Palmer in memoria del padre recentemente deceduto.\nA Stitch in Time.\nLa prima delle \"bonus tracks\" inserite nella versione rimasterizzata del 2004 fu edita per la prima volta nel 1978 per promuovere l'album dal vivo \"Bursting Out\". Nella canzone sono citati alcuni proverbi come \"A stitch in time saves nine\" (un piccolo lavoro oggi ti pu\u00f2 salvare da una grande mole di lavoro domani). Il testo \u00e8 pieno di immagini di questo genere ma \u00e8 priva, in realt\u00e0, di profondi significati.\nCrossword.\nRegistrata nel 1979 ma tagliata fuori dall'album, fu edita nella raccolta \"20 Years of Jethro Tull\" (1988). Come \"A Stitch in Time\" anche questo pezzo \u00e8 privo di rilevanti pretese.\nKelpie.\nLa canzone \u00e8 dedicata al Kelpie, un demone in grado di assumere la forma di un cavallo nero, figura mitologica del folklore celtico.\nKing Henry's Madrigal.\nSi tratta di un pezzo strumentale non composto da Anderson, bens\u00ec da Enrico VIII d'Inghilterra. Il testo \u00e8 stato soppresso per l'occasione e la melodia rivisitata in chiave rock, mentre il titolo originale \u00e8 \"Pastime With Good Company\". Nell'album \"The Best of Acoustic Jethro Tull\" (2007) ne \u00e8 stata distribuita un'altra versione \"live\" pi\u00f9 classica, con massiccio uso di violino.\nStormwatch - 40th Anniversary Force 10 Edition.\nIl 18 ottobre 2019, in occasione del 40\u00ba anniversario del disco, venne pubblicato il box set \"Stormwatch - 40th Anniversary Force 10 Edition\". L'album fu riproposto in un cofanetto comprendente 4 CD e 2 DVD, contenenti tutti i brani remixati da Steven Wilson, brani extra e dal vivo del 1980.\nDVD 2.\nAssociated Recordings\nStormwatch 2.\n\"Stormwatch 2\" (2020) contiene i brani della \"Stormwatch 40th Anniversary Force 10 Edition\" che non erano presenti sull'album in vinile originale. Tutte le tracce sono state remixate da Steven Wilson."}
{"id": "443685", "revid": "436907", "url": "https://it.wikipedia.org/wiki?curid=443685", "title": "Luca D'Alisera", "text": "Nel suo palmar\u00e8s si segnalano i titoli di campione del mondo nel libero e nella combinata nel 2003 e nel 2004 e quello di campione del mondo di libero nel 2006.\nHa vinto due Coppe del mondo nel 2004 e 2005.\nVincitore del titolo europeo seniores di libero e combinata nell'edizione del 2000 e in quella del 2004.\nHa vinto sei medaglie d'oro ai mondiali juniores tra il 1997 e il 1999."}
{"id": "443690", "revid": "124223133", "url": "https://it.wikipedia.org/wiki?curid=443690", "title": "Augusta (Maine)", "text": "Augusta \u00e8 una citt\u00e0 degli Stati Uniti d'America, capitale del Maine e capoluogo della contea di Kennebec. \u00c8 situata sulle sponde del fiume Kennebec, nel punto in cui finisce il tratto navigabile. In base al censimento del 2014, ha una popolazione di abitanti.\nStoria.\nL'area fu esplorata dai membri della scomparsa Popham Colony nel settembre 1607. All'inizio fu una semplice stazione commerciale costruita e abitata nel 1625 da coloni inglesi provenienti dalla Plymouth Colony. Il piccolo insediamento fu costruito nel punto in cui inizia il tratto navigabile del fiume Kennebec, in modo da poter far scendere le merci su imbarcazioni anzich\u00e9 via terra. All'epoca l'insediamento si chiamava Cushnoc (o Coussinoc oppure Koussinoc). Qui fu costruito nel 1754 il primo forte di legno del Nordamerica, con il nome di Fort Western.\nNel 1771 l'area fu incorporata nella citt\u00e0 di Hallowell, ma nel febbraio 1797 l'area di Hallowell conosciuta come \"the Fort\" venne separata a costituire la citt\u00e0 di Harrington, chiamata Augusta nell'agosto di quello stesso anno.\nAugusta fu scelta come capitale del Maine nel 1827, anche se i parlamentari dello Stato continuarono a riunirsi a Portland fino al completamento del nuovo Campidoglio nel 1832. Nel 1849, Augusta ebbe lo statuto di citt\u00e0.\nGeografia fisica.\nSecondo lo United States Census Bureau, la citt\u00e0 ha un'area totale di 150,9 chilometri quadrati, dei quali 143,4 di territorio e 7,5 di acque interne (cio\u00e8 il 4,98% del totale).\nSociet\u00e0.\nEvoluzione demografica.\nSecondo il censimento del 2000, la composizione etnica della citt\u00e0 risultava essere del 96,21% di bianchi, 1,30 di multietnici, 1,35% di asiatici, 0,86% di ispanici, 0,50% di afroamericani, 0,48% di nativi e 0,01% di originari delle isole dell'Oceano Pacifico.\nLuoghi interessanti.\nI luoghi pi\u00f9 interessanti da visitare ad Augusta sono il Pine Tree State Arboretum, un giardino botanico di circa 90 ettari; il Museo Statale del Maine e la Biblioteca Statale del Maine, che si trovano vicino all'edificio del Campidoglio (cio\u00e8 il palazzo del parlamento del Maine). Nella stessa zona si trova anche il Capitol Park e diversi monumenti. Inoltre, nelle vicinanze di Augusta si trovano il Bates College, il Bowdoin College e il Colby College."}
{"id": "443694", "revid": "29727", "url": "https://it.wikipedia.org/wiki?curid=443694", "title": "Aluatta", "text": ""}
{"id": "443696", "revid": "123834712", "url": "https://it.wikipedia.org/wiki?curid=443696", "title": "Giuba (fiume)", "text": "Il Giuba (: ), noto anche come Juba o Jubba, \u00e8 un fiume dell'Africa Orientale che nasce nell'altopiano etiopico, dalla confluenza del Daua, del Ganale e dell'Uebi Gestro, e scorre in direzione sud in Somalia per sfociare dopo circa 875\u00a0km nell'Oceano indiano nei pressi del porto di Chisimaio.\nIl bacino idrografico del fiume Giuba \u00e8 ricoperto dalla vegetazione tipica della savana e rappresenta il suolo pi\u00f9 fertile della Somalia.\nIl regime del fiume dipende principalmente dalle precipitazioni dell'altopiano etiopico. \nNelle annate con un precipitazioni medie il fiume \u00e8 in magra dalla met\u00e0 di dicembre alla met\u00e0 di aprile. Con la prima piena di aprile il fiume si ingrossa all'improvviso fino a decrescere da luglio a ottobre. Il periodo da ottobre a met\u00e0 dicembre rappresenta quello di portata massima.\nSul territorio somalo attraversato dal fiume nel corso degli anni si sono avvicendate varie alluvioni. Particolarmente grave fu quella del 1960 che caus\u00f2 la perdita di molte vite umane e successivamente quella del 1997 e del maggio 2005.\nIl Giuba \u00e8 stato sempre un'importante via di penetrazione verso l'Etiopia. Fu oggetto di numerose esplorazioni in particolare di Vittorio Bottego nel 1892. Bottego diede alle stampe il resoconto delle sue esplorazioni nella regione nel libro \"Il Giuba esplorato\".\nNel 1893 Ugo Ferrandi risal\u00ec il Giuba fino a Bardera.\nNel 1925 il territorio dell'Oltregiuba (Jubaland) fu ceduto dall'Inghilterra all'Italia, che lo annesse alla colonia della Somalia italiana."}
{"id": "443707", "revid": "125072465", "url": "https://it.wikipedia.org/wiki?curid=443707", "title": "Esperimento di \u00d8rsted", "text": "L'esperimento di \u00d8rsted (o Oersted, a seconda della traslitterazione), dal nome del fisico che lo condusse nel 1820, Hans Christian \u00d8rsted, fu cronologicamente il primo esperimento a dimostrare una correlazione tra la corrente elettrica e il campo magnetico. \nCaratteristiche.\nIn realt\u00e0 un'identica esperienza fu compiuta gi\u00e0 nel 1802 da Gian Domenico Romagnosi, prima pubblicazione del 3 agosto 1802, \"Ristretto dei Foglietti Universali di Trento\", spesso detto erroneamente \"Gazzetta di Trento,\" \"Articolo sul Galvanismo\" e seconda pubblicazione il 13 agosto 1802 su \"Notizie Universali\" detta anche \"Gazzetta di Rovereto\" ma venne ignorata dalla comunit\u00e0 scientifica internazionale. Lo stesso \u00d8rsted scriveva in una pubblicazione dell'Encicloped\u00eca di Edimburgo nel 1830, che \"... la conoscenza del lavoro di Romagnosi avrebbe anticipato la scoperta dell'elettromagnetismo di diciotto anni...\"\nMentre preparava il materiale per una lezione, \u00d8rsted scopr\u00ec qualcosa che lo sorprese molto: egli avvicin\u00f2 una bussola magnetica ad un filo elettrico in cui scorreva corrente e l'ago magnetico della bussola si mosse improvvisamente. \u00d8rsted fu cos\u00ec sorpreso che ripet\u00e9 l'esperimento.\nEgli realizz\u00f2 un circuito con il filo conduttore in direzione nord-sud fissata dai poli geografici. Al di sotto del filo, mise l'ago magnetico che si indirizz\u00f2 spontaneamente lungo la stessa direzione del filo. Chiuse il circuito e not\u00f2 che appena la corrente passava per il conduttore, l'ago magnetico deviava la propria direzione e se la corrente fornita era di alta intensit\u00e0, la direzione diventava perpendicolare a quella del filo. \nNe concluse che un conduttore percorso da cariche elettriche in movimento genera nello spazio circostante un campo magnetico e se la corrente \u00e8 abbastanza intensa, l'ago punta in direzione perpendicolare alla direzione del filo.\nEra noto fino ad allora che un magnete faceva spostare l'ago di una bussola posto nelle vicinanze. Le interazioni note in fisica erano tra un insieme di masse, o un insieme di cariche o di magneti, mentre non erano state scoperte ancora interazioni massa-carica, massa-magnete ovvero carica-magnete.\nLe linee di forza del campo magnetico (\"B\") generato da un filo percorso da corrente (\"i\") sono circolari e concentriche tra loro (il centro comune \u00e8 il filo per cui passa la corrente). Il verso del vettore-campo magnetico si intuisce con la \"regola della mano destra\": puntando il pollice nel verso della corrente elettrica, le altre dita si chiudono nel verso del campo indicando cos\u00ec il verso del campo magnetico.\nIl tutto si pu\u00f2 anche facilmente capire usando della limatura di ferro posta su un cartoncino attraversato da un filo conduttore. Dopo qualche secondo si nota che la limatura si dispone in maniera concentrica al filo conduttore."}
{"id": "443711", "revid": "2176179", "url": "https://it.wikipedia.org/wiki?curid=443711", "title": "Lingua longobarda", "text": "La lingua longobarda o longobardo era l'idioma germanico usato dai Longobardi, popolo che invase la penisola italiana nel 568. L'uso di tal lingua declin\u00f2 rapidamente a partire dal VII secolo poich\u00e9 gli invasori adottarono in effetti rapidamente i volgari neolatini parlati dalle popolazioni locali. A comprova di ci\u00f2 l'Editto di Rotari del 643 - che pure era promulgato per i soli Longobardi secondo il principio della personalit\u00e0 della legge - fu composto gi\u00e0 in latino, anche se esso contiene numerose parole longobarde, in forma latinizzata o meno. Questi termini si riferivano in genere a istituti giuridici tipici del diritto longobardo, per i quali non esisteva, dunque, un corrispondente vocabolo latino. Le ultime attestazioni dell'uso della lingua longobarda non giungono oltre il X secolo; secondo lo storico belga Fran\u00e7ois-Louis Ganshof (1895\u20131980), la lingua longobarda si estinse tra l'VIII e il IX secolo.\nClassificazione.\nCome lingua estinta senza aver sviluppato una propria tradizione scritta, \u00e8 molto difficile inquadrare il longobardo in modo rigoroso; i tentativi di assegnarlo all'area germanica orientale (accentuando le parentele con il gotico e con il burgundo) o a quella occidentale (evidenziando gli apporti dall'alto tedesco antico) non sono approdati a risultati definitivi. Lo stato di conservazione delle testimonianze superstiti e la loro datazione molto alta rispetto alle lingue germaniche occidentali ci consegnano piuttosto una lingua che si colloca a cavallo dei due gruppi, e la storia dei Longobardi mostra un popolo che agli inizi della propria storia documentata ha lungamente condiviso le aree di insediamento e la religione dei Goti e dei Gepidi; poi, una volta stanziata in Italia, ha allacciato contatti sempre pi\u00f9 stretti con i parlanti dell'area occidentale (Bavari, Franchi).\nPiergiuseppe Scardigli ha definito il longobardo come \u00abun pianeta che si \u00e8 staccato dal magma germanico, ha avuto un periodo di avvicinamento all'orbita gotica e poi \u00e8 stato attratto definitivamente nell'orbita del tedesco\u00bb, mentre Marcello Meli precisa: \u00abSolitamente s'inserisce fra i dialetti alto tedeschi antichi anche il longobardo, ma la scarsa documentazione linguistica non consente una classificazione sicura\u00bb. Sergio Rovagnati, dopo aver rilevato come la storiografia abbia oscillato nell'inquadrare i Longobardi (e dunque la loro lingua) tra i Germani occidentali, orientali o anche settentrionali (con una pi\u00f9 recente propensione per il primo gruppo), osserva: \u00abPer quanto riguarda la loro lingua non sappiamo molto [\u2026]; nelle poche tracce rimaste [\u2026] spesso \u00e8 difficile distinguere gli elementi realmente longobardi da quelli acquisiti dalle altre popolazioni, in particolar modo dai Goti. Anche paragoni della lingua longobarda con le moderne lingue germaniche sono parimenti difficoltosi, poich\u00e9 le lingue germaniche orientali [\u2026] sono oggi totalmente estinte. Da ci\u00f2 che \u00e8 giunto fino a noi, nella parlata longobarda troviamo similitudini sia con gli idiomi germanico-orientali che nordici, ma non \u00e8 semplice stabilire se queste somiglianze\u00bb siano frutto di un rapporto filogenetico o di scambi successivi, derivati dalla profonda influenza reciproca. Nicoletta Francovich Onesti inserisce la lingua longobarda nel filone delle lingue germaniche occidentali.\nFonologia.\nUn esame del \"corpus\" dei termini longobardi mostra una progressiva assimilazione al quadro fonologico del germanico occidentale dell'antico tedesco, visto che tale idioma mostra una delle prime evidenze della cosiddetta seconda rotazione consonantica dell'alto tedesco antico o \"Zweite Lautverschiebung\".\nNella sua \"Historia Langobardorum\", Paolo Diacono menziona, ad esempio, il nome di un duca, \"Zaban\" (Zabano), che presenta lo spostamento da /t/ a /ts/. Molti nomi longobardi presentano fenomeni consonantici di tipo occidentale; ad esempio /p/ &lt; /b/. Si veda\nTale evoluzione ha lasciato nella lingua italiana le due serie diverse di nomi: palco (longobardo \"palk\", \"trave\")/balcone (longobardo \"balk\", \"palco di legname\"); panca (longobardo \"panka\")/banca (longobardo \"banka\", \"panca\"): i secondi elementi delle coppie mostrano il passaggio attraverso la seconda rotazione consonantica.\nNel 2005 Emilija Den\u010deva, filologa dell'Universit\u00e0 di Sofia, ha attribuito alla lingua longobarda l'iscrizione cesellata sulla lama di una spada a doppio taglio ritrovata presso una fortezza medievale in Bulgaria. Se questo venisse confermato si tratterebbe di un'importante testimonianza scritta in questa lingua. Il testo risulterebbe inoltre essere affetto dalla seconda rotazione consonantica e, essendo il reperto molto antico (VIII secolo), si tratterebbe di una delle prime evidenze di questa mutazione fonetica.\nGrammatica.\nA causa della scarsit\u00e0 delle fonti non si possono che fare delle ipotesi. .\nLessico italiano e lingua longobarda.\nParecchi sono i termini della lingua italiana derivati dal longobardo, tra i pi\u00f9 numerosi fra quelli ereditati dalle antiche lingue germaniche. Per citarne solo alcuni, ricordiamo alcune voci di carattere militare come \"strale\", \"sguattero\" (\"guardia\" in longobardo), \"spalto\". Alla struttura della casa si riferiscono \"palco\", \"panca\", \"scaffale\", \"stamberga\" (\"casa di pietra\"), \"stucco\". Arnesi e utens\u00ecli per varie attivit\u00e0 domestiche e tecniche sono la \"gruccia\", la \"palla\", la \"greppia\", la \"trappola\", la \"spranga\". Parecchi termini longobardi indicano parti del corpo umano: \"guancia\", \"schiena\", \"stinco\", \"nocca\", \"zazzera\". Numerosi sono i verbi che designano azioni tecniche o concrete come \"scherzare\", \"russare\", \"tuffare\", \"spaccare\", \"strofinare\", \"schernire\", \"arruffare\". E \"ricco\" e \"stracco\" sono due aggettivi di etimo longobardo come i sostantivi \"tanfo\" e \"schiuma\"."}
{"id": "443712", "revid": "2108263", "url": "https://it.wikipedia.org/wiki?curid=443712", "title": "Adolfo Federico di Svezia", "text": "Primo re di Svezia della casata degli Holstein-Gottorp, Adolfo Federico fu un monarca , posto sul trono per linea di successione col consenso del parlamento sperando che sarebbe stato in grado di riconquistare le province baltiche perse dai suoi predecessori. A parte i tentativi svolti in questo senso, egli support\u00f2 la fazione favorevole all'assolutismo, Il suo regno, per\u00f2, venne contraddistinto da una grande e duratura pace interna, anche se le finanze non diedero i risultati sperati nell'ottica del mercantilismo, venendo invece surclassate dal liberalismo che riusc\u00ec ad esprimersi con la concessione della libert\u00e0 di stampa che rappresent\u00f2 un unicum per l'epoca, ancora di pi\u00f9 in uno stato luterano come la Svezia.\nBiografia.\nI primi anni ed il vescovato di Lubecca.\nIl padre era Cristiano Augusto di Holstein-Gottorp, vescovo luterano di Lubecca ed amministratore, durante la Grande guerra del nord, dei ducati di Holstein e Gottorp in vece del nipote Carlo Federico; la madre era Albertina Federica di Baden-Durlach\n. Da parte di madre, Adolfo Federico discendeva dal re Gustavo I di Svezia, e da una sorella di Carlo X Gustavo di Svezia, Cristina Maddalena. Da ambo i genitori, egli era discendente della casata di Holstein-Gottorp che vantava tra i propri antenati soprattutto del periodo medievale molte parentele con la nobilt\u00e0 scandinava. Adolfo Federico, per tredici generazioni, era anche discendente di Erik V di Danimarca e di Sofia di Danimarca e Valdemaro I di Svezia, oltre che discendere per undici generazioni da Eufemia di Svezia, duchessa di Meclemburgo, e di suo marito il duca Alberto.\nDal 1727 al 1750 Adolfo Federico succedette al padre come vescovo di Lubecca e amministratore dei ducati di Holstein e Kiel, durante la minore et\u00e0 del nipote, il duca Carlo Pietro Ulrico, futuro Pietro III di Russia.\nRe di Svezia.\nNel 1743, Adolfo Federico venne eletto erede al trono di Svezia dal partito Hat in modo da poter ottenere migliori condizioni nella Pace di Turku dall'imperatrice Elisabetta di Russia, che aveva adottato il nipote di Adolfo Federico rendendolo erede.\nDurante il regno (1751 - 1771) Adolfo Federico fu pi\u00f9 che altro un simbolo dello stato, perch\u00e9 il potere detenuto dal Parlamento era messo in secondo piano dalle lotte interne ai partiti. Per due volte il re si sforz\u00f2 di liberarsi dall'intollerabile tutela delle propriet\u00e0. La prima occasione fu nel 1755 quando, spinto dalla consorte Luisa Ulrica di Prussia (1720 - 1782), sorella di Federico il Grande, prov\u00f2 a riconquistare parte dei vecchi privilegi, ma non ci riusc\u00ec, rischiando di dover perdere il trono. Nella seconda occasione, sotto la guida del figlio maggiore, il Principe Gustavo, poi Gustavo III di Svezia, riusc\u00ec a rovesciare il senato tiranno, ma non riusc\u00ec a usare la vittoria a suo favore.\nNel 1753 Adolfo Federico fu iniziato in Massoneria.\nIl re mor\u00ec per problemi di digestione il 12 febbraio 1771, dopo aver consumato un lauto pasto a base di aragoste, caviale, crauti, aringhe affumicate e champagne, coronato da 14 portate del suo dolce preferito, la \"semla\". \u00c8 per questo ricordato dagli storici svedesi come \"il re che ha mangiato fino alla morte\".\nDiscendenza.\nDal matrimonio con Luisa Ulrica di Prussia (che fu celebrato il 18 agosto 1744), Adolfo Federico ebbe i seguenti figli:"}
{"id": "443720", "revid": "339392", "url": "https://it.wikipedia.org/wiki?curid=443720", "title": "Museo civico di Padova", "text": ""}
{"id": "443725", "revid": "228587", "url": "https://it.wikipedia.org/wiki?curid=443725", "title": "Mae", "text": ""}
{"id": "443726", "revid": "773342", "url": "https://it.wikipedia.org/wiki?curid=443726", "title": "Via dei Crociferi", "text": "&lt;mapframe latitude=\"37.503598\" longitude=\"15.084797\" zoom=\"13\" width=\"255\" height=\"181\" align=\"right\"&gt;{\n \"type\": \"FeatureCollection\",\n \"features\": [\n \"type\": \"Feature\",\n \"properties\": {},\n \"geometry\": {\n \"type\": \"LineString\",\n \"coordinates\": [\n 15.084872245788576,\n 37.506440660084685\n [\n 15.084722042083742,\n 37.50322342381034\n ]\n },\n \"type\": \"Feature\",\n \"properties\": {},\n \"geometry\": {\n \"type\": \"Point\",\n \"coordinates\": [\n 15.084807872772219,\n 37.50528315189015\n ]\n}&lt;/mapframe&gt;La via dei Crociferi a Catania \u00e8 una monumentale direttrice stradale realizzata nel XVIII secolo. Essa ha inizio in piazza San Francesco d\u2019Assisi e vi si accede passando sotto l'arco di San Benedetto.\nLa strada, contornata da chiese, monasteri e poche abitazioni civili, \u00e8 un esempio di unit\u00e0 dell'architettura barocca. Nel breve spazio di circa 200 metri sono presenti ben quattro chiese. La prima \u00e8 la chiesa di San Benedetto collegata al convento delle suore benedettine dall'arco omonimo che sovrappassa la via e collega la Badia grande alla Badia piccola. Ad essa si accede a mezzo di una scalinata ed \u00e8 contornata da una cancellata in ferro battuto. Proseguendo si incontra la chiesa di San Francesco Borgia alla quale si accede tramite due scaloni. Le due chiese sono separate da una piccola via che conduce al Palazzo Asmundo Francica-Nava, aggettante su piazza Asmundo. A seguire si incontra il collegio dei Gesuiti, vecchia sede dell'Istituto d'Arte, con all'interno un bel chiostro con portici su colonne ed arcate.\nDi fronte al collegio \u00e8 ubicata la chiesa di San Giuliano considerata uno degli esempi pi\u00f9 belli del barocco catanese. L'edificio, attribuito all'architetto Giovan Battista Vaccarini, ha un prospetto convesso e delle linee pulite ed eleganti. Proseguendo ed oltrepassando la via Antonino Di Sangiuliano, si pu\u00f2 ammirare il convento dei Crociferi e quindi la chiesa di San Camillo. In fondo alla via \u00e8 ubicata villa Cerami, sede della Facolt\u00e0 di Giurisprudenza dell'Universit\u00e0 di Catania."}
{"id": "443743", "revid": "775372", "url": "https://it.wikipedia.org/wiki?curid=443743", "title": "Frazione di sinistra del PCd'I", "text": "La Frazione di sinistra del PCd'I era un'organizzazione politica costituita a Pantin (sobborgo di Parigi) nell'aprile 1928, per iniziativa di alcuni comunisti italiani di sinistra, esuli in Francia e in Belgio.\nStoria.\nLa Frazione nasceva dopo oltre cinque anni di scontri all'interno del Partito Comunista d'Italia, che videro la crescente contrapposizione tra l'originaria leadership di sinistra e la tendenza di \u201ccentro\u201d di Gramsci e Togliatti, sostenuta dall'Internazionale Comunista (IC). Il contrasto, sorto al Terzo Congresso dell'IC (giugno 1921), riguardava la tattica del \u201cfronte unico\u201d con la socialdemocrazia, che avrebbe vanificato i fondamenti politici e teorici, che erano alla base del PCd'I.\nL'affermazione della corrente di \u201ccentro\u201d al Terzo Congresso del partito (Lione, 20-26 gennaio 1926) ridusse ai minimi termini gli spazi politici della Sinistra, provocando negli ambienti dell'emigrazione comunista spinte scissioniste, come quella di Michelangelo Pappalardi che, nel luglio 1927, ruppe con il Partito e costitu\u00ec i Gruppi d'Avanguardia Comunista (GAC). La tendenza di Ottorino Perrone, per quanto cercasse di restare nel partito - secondo l'indicazione di Amadeo Bordiga \u2013 matur\u00f2 la decisione di costituire la Frazione, quando il IX Esecutivo Allargato (15 febbraio 1928) dell'IC impose ai militanti dei partiti comunisti l'aut aut della condanna di Lev Trockij.\nAlla Frazione, aderirono circa duecento militanti, che formarono quattro Federazioni (Parigi, Lione, Bruxelles e New York), secondo una struttura organizzativa centralizzata e a base territoriale; Aldo Lecci assunse un ruolo significativo all'interno del suo comitato centrale. Dal 1928 al 1937, la Frazione pubblic\u00f2 il quindicinale in lingua italiana \u201cPrometeo\u201d e, dal 1933, la rivista teorica \u201cBilan\u201d che, nel 1938, fu sostituito da \u201cOctobre\u201d. La Frazione si pose l'obiettivo di costituire una tendenza di sinistra internazionale, sulla base dei principi stabiliti dai primi due Congressi dell'IC e in opposizione alla \u201ccostruzione del socialismo in un solo Paese\u201d, sostenuta da Stalin. Con questo obiettivo, strinse rapporti con altre formazioni dell'opposizione di sinistra, soprattutto trockiste, senza raggiungere risultati apprezzabili, in quanto Lev Trotsky, fautore della tattica del \u201cfronte unico\u201d, privilegi\u00f2 i rapporti con la Nuova Opposizione Italiana.\nPer dare voce al dibattito internazionale, alla fine 1933, la Frazione fond\u00f2 la rivista \u201cBilan\u201d (Bulletin th\u00e9orique de la Fraction de gauche du PCI), che pubblic\u00f2 scritti di esponenti di altre tendenze, tra i quali Adh\u00e9mar Hennaut, della Ligue des Communistes Internationalistes del Belgio. Nell'estate del 1935, in seguito all'ingresso dell'URSS nella Societ\u00e0 delle Nazioni (16 settembre 1934) e alla tattica del Fronte popolare, varata dal VII Congresso dell'IC (luglio 1935), la Frazione ruppe definitivamente con i partiti comunisti e assunse il nome di Frazione Italiana della Sinistra Comunista.\nLa guerra di Spagna (luglio 1936) provoc\u00f2 una spaccatura verticale: la tendenza rappresentata da Ottorino Perrone e Virgilio Verdaro vide nel conflitto spagnolo il primo passo verso lo scontro interimperialistico, nel quale il proletariato doveva assumere la propria indipendenza politica; la tendenza di Mario De Leone ed Enrico Russo sostenne invece che in Spagna si potevano aprire spazi per uno sbocco rivoluzionario e decise di intervenire, politicamente e militarmente, decisione che caus\u00f2 la separazione formale tra le due tendenze. L'evoluzione della situazione spagnola port\u00f2 alcune minoranze (in Belgio, una parte della Ligue des Communistes Internationalistes e, in Messico, il Gruppo dei Lavoratori Marxisti / Grupo de Trabajadores marxistas - GTM) ad aderire alle posizioni della Frazione che, all'inizio del 1938, costitu\u00ec il Bureau internazionale delle frazioni di sinistra. Venne allora soppresso \u201cBilan\u201d e sostituito con \u201cOctobre\u201d.\nDi fronte all'imminente guerra mondiale, la Frazione ebbe un orientamento contraddittorio. La maggioranza si schier\u00f2 con la tesi di Ottorino Perrone, secondo la quale il capitalismo era entrato in una nuova fase in cui passavano in secondo piano i tradizionali contrasti imperialistici per la spartizione dei mercati, dal momento che prevaleva la \u201csolidariet\u00e0 intercapitalista\u201d contro la classe operaia. Di conseguenza, le potenze capitaliste, per evitare pericolose generalizzazioni, cercavano di localizzare le guerre, con il vantaggio di \u201crovesciare i loro contrasti in zone in cui esse non si affrontano direttamente\u201d e di sostenere le loro economie, grazie alla produzione di armi. Corollario della tesi di Perrone era la \u201cscomparsa del proletariato in quanto classe durante la guerra\u201d che, con l'invasione tedesca della Polonia, port\u00f2 alla dissoluzione della Sinistra comunista internazionale, malgrado la forte contrariet\u00e0 di una consistente minoranza. Quest'ultima sosteneva che la conflagrazione mondiale avrebbe determinato la sconfitta degli Stati fascisti e, di conseguenza, proponeva di \u201cCreare il partito del proletariato per la rivoluzione (\u2026) e, nel ritrovato entusiasmo, costruire un fronte unico sindacale con le organizzazioni proletarie\u201d.\nCon l'occupazione tedesca del Belgio e della Francia (maggio-giugno 1940), i militanti furono costretti alla clandestinit\u00e0 e, solo alla fine del 1940, alcuni di essi riuscirono a ricostituire, a Marsiglia, un primo embrione organizzativo della Sinistra italiana, attorno al quale convennero anche militanti francesi che, nel dicembre 1944, costituirono a Parigi la Fraction Fran\u00e7aise de la Gauche Communiste (FFGC). Alla fine della guerra, parte dei militanti della FFGC ader\u00ec al Partito Comunista Internazionalista, una minoranza dissidente costitu\u00ec la Gauche Communiste de France (GCF - Sinistra Comunista di Francia).\nFonti e documenti.\n(in \u00abOctobre\u00bb, organo mensile del Bureau International des Fractions de la Gauche Communiste, n.1, febbraio 1938)."}
{"id": "443768", "revid": "88740", "url": "https://it.wikipedia.org/wiki?curid=443768", "title": "Naomi Klein", "text": "\u00c8 l'autrice del bestseller internazionale \"No logo\", saggio che tratta delle pratiche aziendali delle multinazionali nei paesi in via di sviluppo, considerato il manifesto del movimento no-global. Klein compare frequentemente negli elenchi globali e nazionali dei pensatori pi\u00f9 influenti per le sue analisi politiche sui temi della globalizzazione e dell'ambiente.\nBiografia.\nNasce in Canada da una famiglia di origini ebraiche. I genitori sono statunitensi, emigrati in Canada per evitare la chiamata alle armi durante la guerra del Vietnam.\nSua madre, la regista di documentari Bonnie Sherr Klein, \u00e8 nota per il suo film contro la pornografia \"Not a Love Story\". Suo padre, Michael Klein, \u00e8 un fisico e medico, professore emerito della facolt\u00e0 di Medicina dell'Universit\u00e0 della British Columbia e membro di Physicians for Social Responsibility. Suo fratello, Seth Klein, \u00e8 un autore ed ex direttore dell'ufficio della Columbia Britannica del Canadian Center for Policy Alternatives.\nPrima della seconda guerra mondiale, i suoi nonni paterni erano comunisti, ma iniziarono ad opporsi all'Unione Sovietica dopo la firma del patto Molotov-Ribbentrop del 1939. Suo nonno fu licenziato dalla Disney, dove era impiegato come animatore, per aver partecipato allo sciopero del 1941 e inizi\u00f2 a lavorare in un cantiere navale. Per il 1956, anno della critica al comunismo da parte di Nikita Sergeevi\u010d Chru\u0161\u010d\u00ebv con il discorso Sul culto della personalit\u00e0 e le sue conseguenze, i nonni di Klein avevano abbandonato l'attivismo politico e il partito. Si trasferirono in una casa vicino a Camp Midvale, un ritiro vicino a Paterson fondato negli anni venti come luogo in cui i lavoratori di tutte le razze potevano riunirsi e vivere immersi nella natura. \nIl padre di Klein crebbe in quel contesto, senza rinnegare le convizioni dei suoi genitori, decise di tenersi lontano dal mondo dei partiti politici. Alla scuola di medicina protest\u00f2 contro la guerra del Vietnam e si un\u00ec a Physicians for Social Responsibility. Si rifiut\u00f2 di arruolarsi nell'esercito per non dover prestare servizio in Vietnam e nel 1967 spos\u00f2 Bonnie Sherr Klein, al tempo incinta, e insieme emigrarono in Canada, a Montr\u00e9al.\nDa adolescente Klein rifiut\u00f2 lo stile di vita dei suoi genitori: trovava ripugnante il femminismo di sua madre ed era pi\u00f9 interessata ai centri commerciali e allo shopping di prodotti di grandi marchi.\nDue eventi cruciali cambiarono radicalmente il suo modo di porsi nei confronti dei suoi genitori e della politica. Uno fu l'ictus che colp\u00ec e rese gravemente disabile sua madre, subito dopo il suo diploma. L'altro, l'anno successivo, fu il massacro all'\u00c9cole Polytechnique in cui persero la vita quattordici studentesse di ingegneria del Politecnico di Montr\u00e9al; all'epoca Klein aveva appena iniziato a frequentare l'Universit\u00e0 di Toronto.\nLa sua carriera di scrittrice inizi\u00f2 con i contributi a \"The Varsity\", un giornale universitario, di cui \u00e8 stata redattore capo. Dopo il suo terzo anno all'Universit\u00e0 di Toronto, abbandon\u00f2 l'universit\u00e0 per accettare un lavoro presso \"The Globe and Mail\". All'et\u00e0 di 23 anni divent\u00f2 direttore di redazione presso \"This Magazine\". Nel 1996 concluse l'esperienza giornalistica perch\u00e9 scoraggiata per lo stato della sinistra e si reiscrisse all'Universit\u00e0 di Toronto. Di l\u00ec a poco lasci\u00f2 nuovamente il mondo accademico, prima di acquisire i crediti finali richiesti per completare la laurea, e inizi\u00f2 a lavorare alla stesura del libro No Logo.\nNel 1997 ha sposato Avi Lewis, giornalista televisivo canadese e regista di documentari. Avi Lewis fa parte di una famiglia molto impegnata in politica. Suo nonno, David Lewis, era un architetto e leader del New Democratic Party federale, mentre suo padre, Stephen Lewis, era un leader del New Democratic Party dell'Ontario.\nLa coppia ha un figlio, Toma, nato nel giugno 2012."}
{"id": "443792", "revid": "188116", "url": "https://it.wikipedia.org/wiki?curid=443792", "title": "Ministero del commercio internazionale", "text": "Il Ministero del commercio internazionale era un dicastero del Governo italiano col compito di promuovere l'internazionalizzazione delle imprese italiane e il relativo commercio. Il dicastero viene accorpato nel 2008 dal governo Berlusconi IV nel Ministero dello sviluppo economico.\nStoria.\nL'antesignano del Ministero del commercio internazionale \u00e8 stato il Ministero del commercio con l'estero, istituito per scorporo dal Ministero dell'industria ed il commercio il 9 gennaio 1946 con il Governo De Gasperi I. Con la riforma Bassanini di cui al D. Lgs. n. 300/1999 venne accorpato all'istituendo Ministero delle attivit\u00e0 produttive, effettivamente operante dal 2001 col Governo Berlusconi II. Col Governo Prodi II, il 17 maggio 2006, viene pertanto istituito il Ministero del commercio internazionale, scorporandolo dal predetto dicastero delle attivit\u00e0 produttive. Ritorna, pertanto nella configurazione che aveva quale Ministero del commercio con l'estero. Da notare che durante l'accorpamento presso il dicastero delle attivit\u00e0 produttive venne comunque nominato un viceministero del commercio con l'estero. Due anni dopo, nel 2008, col Governo Berlusconi IV il dicastero del Commercio Internazionale viene accorpato al Ministero dello sviluppo economico, nome col quale era stato modificato il predetto Ministero delle attivit\u00e0 produttive.\nOrganizzazione.\nIl dicastero era strutturato in uffici di diretta collaborazione del ministro e uffici propri del ministero. Questa l'ultima organizzazione prima dell'accorpamento del 2008.\nErano uffici di staff del ministro:\nErano uffici propri del Ministero del Commercio Internazionale le seguenti tre Direzioni Generali (DG):\nFunzioni.\nIl Ministero sovraintendeva alle attivit\u00e0 di sostegno delle politiche di internazionalizzazione delle imprese, alle attivit\u00e0 nelle materie di competenza del CIPE per il coordinazione e l'indirizzo della politiche commerciali estere dell'Italia; era competente per l'elaborazione di strategie circa l'utilizzo dei fondi strutturali per l'internazionalizzazione delle imprese. Inoltre, curava le linee guida delle attivit\u00e0 connesse al far conoscere la capacit\u00e0 produttiva e le produzioni nazionali ed a favorire l'internazionalizzazione delle imprese italiane, sia in ambito europeo che internazionale, nonch\u00e9 per la tutela degli interessi economico-commerciali nazionali e l'attuazione delle normative nazionali e comunitarie e di quella scaturite dagli obblighi assunti dall'Italia in campo internazionale.\nEnti vigilati.\nIl dicastero vigilava sui seguenti enti:"}
{"id": "443803", "revid": "31101", "url": "https://it.wikipedia.org/wiki?curid=443803", "title": "Granchio", "text": ""}
{"id": "443816", "revid": "124946038", "url": "https://it.wikipedia.org/wiki?curid=443816", "title": "Ripetibilit\u00e0", "text": "La ripetibilit\u00e0 \u00e8 il grado di concordanza tra una serie di misure di uno stesso misurando (la grandezza oggetto di misurazione), quando le singole misurazioni sono effettuate lasciando immutate le condizioni di misura. In particolar modo, le misure devono rispettare le seguenti condizioni:\nLa ripetibilit\u00e0 non va confusa con la riproducibilit\u00e0, che valuta la concordanza dei risultati di misura variando una o pi\u00f9 condizioni di misura.\nLa presenza di discordanze alle medesime condizioni di misura evidenzia l'esistenza di fonti d'errore casuale. Queste ultime sono un naturale effetto dell'impossibilit\u00e0 pratica di controllare alla perfezione tutte le infinite fonti di influenza. Quello che \u00e8 fondamentale, nella pratica, \u00e8 che le discordanze non siano cos\u00ec ampie da rendere la misura non significativa. La valutazione della ripetibilit\u00e0 \u00e8 dunque fondamentale nella definizione della precisione della misura.\nErrore di ripetibilit\u00e0.\nGli errori che si evidenziano quando si effettuano valutazioni della ripetibilit\u00e0 sono chiamati errori di ripetibilit\u00e0, e costituiscono un elemento nella valutazione dell'incertezza di misura.\nL'errore di ripetibilit\u00e0 costituisce di fatto il limite inferiore della massima precisione ottenibile dalle misure. Questo perch\u00e9, mentre gli errori sistematici potrebbero essere migliorabili (con un controllo delle condizioni di contorno, un miglioramento strumentale o metodologico), gli errori casuali per definizione no.\nLe fonti di errori casuali sono infinite, a volerne citare qualcuna di esempio:\nValutazione quantitativa.\nPer valutare quantitativamente l'errore di ripetibilit\u00e0 \u00e8 necessario effettuare una serie significativa di misure nelle quali le condizioni di contorno non siano mutate.\nComunemente questo errore \u00e8 espresso come il massimo scostamento rilevato in una serie significativa di misure:\nApproccio statistico.\nCon la pubblicazione della ISO-GUM e la diffusione dell'approccio statistico nella determinazione della precisione delle misure, la ripetibilit\u00e0 viene sempre pi\u00f9 espressa quantitativamente in termini di dispersione dei risultati di misura.\nAndando ad analizzare una caratteristica metrologica pensata per valutare errori casuali, ci si aspetta una distribuzione gaussiana dei valori letti; pertanto il contributo d'incertezza dell'errore di riproducibilit\u00e0 pu\u00f2 essere valutato pari alla deviazione standard dei valori.\nQualora si rilevasse una curva distribuzione non gaussiana, si dovrebbe sospettare l'intervento di un errore sistematico, e richiederebbe un'analisi pi\u00f9 complessa.\nIn pratica, visto che difficilmente possono essere eseguite una vasta serie di misure (per una rigorosa valutazione della varianza statistica) si ricorre ad un'analisi semplificata, ma sostanzialmente corretta, in quanto risultato di un approccio conservativo: il contributo di incertezza \u00e8 valutato come la semiampiezza dell'errore di ripetibilit\u00e0 diviso radice 3 (si applica il coefficiente per una dispersione rettangolare). Cio\u00e8:\nformula_5\nNota. Nei casi espressi sopra, l'incertezza \u00e8 espressa con un coefficiente di confidenza \"1\" (pari a circa il 68 % dei casi); ma, normalmente, nei documenti le incertezze vengono espresse con coefficiente di confidenza \"2\" (pari a circa il 95 % dei casi).\nRipetibilit\u00e0 di uno strumento di misura.\nLa ripetibilit\u00e0 di uno strumento \u00e8 il grado di concordanza che si riscontra sulle misure di un particolare strumento, quando misura uno stesso misurando, alle medesime condizioni di misura. Gli strumenti, per loro natura costruttivamente complessi, assummono un'infinit\u00e0 di piccoli errori di diversa natura, che combinati si traducono in errori di misura casuali.\nLa valutazione della ripetibilit\u00e0 strumentale \u00e8 parte dell'operazione di taratura dello strumento, e deve essere eseguita in laboratori che assicurino il miglior controllo delle condizioni di misura. In questi laboratori \u00e8 stata valutata la \"propria\" incertezza di misura, e questo permette di valutare correttamente in che misura lo strumento sotto esame si presenta ripetibile.\nPer il calcolo dell'errore di ripetibilit\u00e0 strumentale valgono le indicazioni generali.\nOccorre precisare che per eseguire la ripetibilit\u00e0 di uno strumento \u00e8 solo necessario che le misure siano eseguite:\na) utilizzando un campione di riferimento la cui caratteristica peculiare sia la stabilit\u00e0 della grandezza fornita anche in tempi \nrelativamente brevi ma sufficienti per eseguire le misurazioni,\nb) di un ambiente le cui condizioni climatiche (soprattutto la temperatura) siano mantenute stabili per tutta la durata delle prove. \nQuindi, non \u00e8 necessario che le prove siano eseguite da un laboratorio specializzato o certificato in quanto l'esito delle misure non dipende dalla incertezza del laboratorio ma solo dal rispetto dei due punti sopraccitati.\nGeneralmente si eseguono 25-50 ripetizione della misura e si calcola la deviazione standard, o scarto tipo, che moltiplicato per un coefficiente K, denominato fattore di copertura, si stabilisce la probabilit\u00e0 che il valore vero del misurando sia compreso nell'intervallo di confidenza di circa 68,3% per K =1 , 95,45% per K=2 e 99,73% per K = 3. Solo in casi particolari, come in automotive, viene utilizzato il valore K pari a 4 per un intervallo di confidenza di \u2248 99,994 %\nRipetibilit\u00e0 di un attuatore.\nLa ripetibilit\u00e0 di un attuatore, dove per attuatore si intende un organo meccanico che si posiziona nello spazio, \u00e8 la capacit\u00e0 dei sistemi di attuazione e di controllo di portarsi nello stesso punto nello spazio a seguito di altri spostamenti. Ad esempio, un braccio robotico potrebbe ripetere un percorso necessario per compiere un lavoro e doversi trovare con una certa precisione in specifici punti del percorso.\nLa ripetibilit\u00e0 \u00e8 influenzata dalla velocit\u00e0 con cui si muove l'attuatore, il tempo richiesto per correggere la posizione finale, l'usura meccanica, le condizioni ambientali (temperatura, umidit\u00e0).\nA volte si richiede all'attuatore anche di correggere gli effetti della gravit\u00e0 sull'attuatore stesso ed eventualmente dell'inerzia del carico. Ad esempio, un pistone che spinge dei pacchi per il confezionamento potrebbe essere meno ripetibile se, di volta in volta, i pacchi sono di peso diverso e contribuiscono all'inerzia del movimento del pistone."}
{"id": "443817", "revid": "453768", "url": "https://it.wikipedia.org/wiki?curid=443817", "title": "The Undertones", "text": "The Undertones sono un gruppo musicale pop punk britannico fondato nel 1975 a Derry.\nStoria del gruppo.\nIl loro debutto discografico risale al 1978 e la loro attivit\u00e0 musicale \u00e8 continuata fino al 1983, quando il cantante Feargal Sharkey ha deciso di intraprendere la carriera solista. I fratelli John e Damian O'Neill trasferitisi a Londra hanno dato vita ai That Petrol Emotion. Nel 1999 il gruppo si \u00e8 riunito ma con un nuovo cantante Paul McLoone.\nTra i loro maggiori successi, \"Teenage Kicks\" (1978) canzone tra le preferite da John Peel tanto da far incidere il verso \"Are teenage dreams so hard to beat?\" come epitaffio sulla lapide, \"Jimmy Jimmy\" e \"My Perfect Cousin\" (1980) unica hit ad entrare nella Top 10."}
{"id": "443826", "revid": "883416", "url": "https://it.wikipedia.org/wiki?curid=443826", "title": "Monte Nuovo", "text": "Il monte Nuovo \u00e8 un vulcano che fa parte dei Campi Flegrei. Si trova nel comune di Pozzuoli presso il Lago Lucrino. Si form\u00f2 tra il 29 settembre e il 6 ottobre 1538 a seguito di un'eruzione che distrusse il villaggio medievale di Tripergole e mise in fuga la popolazione locale. La formazione del Monte Nuovo rappresenta una delle due eruzioni vulcaniche nei Campi Flegrei avvenute in epoca storica, insieme all'eruzione del 1158 alla solfatara (VEI 1).\nIl monte \u00e8 caratterizzato da una folta vegetazione. Sul vulcano crescono piante tipiche della macchia mediterranea. Le piante maggiormente presenti sono il pino, le ginestre, l'erica.\nIl vulcano \u00e8 un'oasi naturalistica aperta al pubblico e manifesta attivit\u00e0 vulcanica secondaria, come terremoti e fumarole. Essendo una delle decine di bocche eruttive della caldera vulcanica Campi Flegrei, ne condivide la classificazione geologica.\nLa formazione del vulcano.\nI prodromi.\nNel X secolo i Campi Flegrei subirono la loro massima sommersione bradisismica. Essa \u00e8 attestata a Pozzuoli dal cosiddetto Serapeo dove le parti delle colonne sommerse dal mare ma non sepolte da detriti vennero attaccate dai litodomi fino ad un'altezza massima di 6,30\u00a0m. \u00c8 chiaro che in quest'epoca il Lago di Lucrino non esisteva pi\u00f9, sommerso completamente dal mare che penetrava nel Lago d'Averno.\nNell'XI secolo il movimento bradisismico si invert\u00ec da negativo in positivo: iniziava una progressiva emersione dell'area flegrea interessata dal fenomeno.\nNel XII secolo, e precisamente nell'anno 1198, si ebbe un'attivit\u00e0 pi\u00f9 intensa della Solfatara: Scipione Mazzella parla di una vera e propria eruzione del vulcano, caratterizzata da colate di fango che si sarebbero dirette verso Pozzuoli; recenti indagini archeologiche nei pressi della Solfatara hanno tuttavia dimostrato l'infondatezza di questa notizia. Ci\u00f2 non di meno si pu\u00f2 credere che una maggiore intensit\u00e0 fumarolica ed eruttiva in loco della Solfatara possa essere collegata all'inversione del movimento bradisismico.\nNel XIV secolo, nell'anno 1301, sull'isola d'Ischia ebbe luogo l'ultima eruzione lavica (colata dell'Arso), accompagnata per alcuni mesi da forti terremoti che si fecero sentire su tutta la costa. Intanto nei Campi Flegrei proseguiva il movimento ascensionale del bradisisma. Poco dopo, nel 1341 il Boccaccio visitava la zona flegrea e notava che il mare agitato irrompeva nel lago d'Averno.\nNel XV secolo Pozzuoli subiva disastrosissimi terremoti che la rasero praticamente al suolo: il primo del 1456 colp\u00ec tutto l'Appennino Campano; il secondo del 1488 ebbe invece carattere locale.\nNel XVI secolo il Lucrino era ancora sommerso dal mare ed appariva come una insenatura marina che raggiungeva l'imboccatura del Lago d'Averno, sulla quale insenatura si affacciava il villaggio di Tripergole. Intanto il bradisisma ascendente diventava visibile: gli abitanti di Pozzuoli litigavano fra di loro per chi si dovesse appropriare delle nuove terre che emergevano lungo la costa, tanto da causare nel 1501 e 1503 due editti regi di re Ferdinando II di Aragona ed Isabella di Castiglia (conservati presso l'archivio diocesano di Pozzuoli) che infine assegnavano al demanio della citt\u00e0 di Pozzuoli le terre che emergevano sulla costa \"\"dove si andava seccando il mare\".\nDopo il 1511 si ebbe una progressiva intensificazione dell'attivit\u00e0 sismica; in modo particolare negli anni 1536-1537 i terremoti si avvertirono in tutta la provincia, Napoli compresa, affliggendo in modo particolare la citt\u00e0 di Pozzuoli dove furono danneggiati seriamente numerosi edifici. Nei due giorni precedenti l'eruzione, le scosse telluriche tra grandi e piccole erano continue, sia di giorno che di notte, contandosene secondo alcuni pi\u00f9 di venti nella sola data del 27 settembre 1538, secondo altri anche una decina ogni ora.\nL'eruzione.\nLa dinamica dell'eruzione del Monte Nuovo e la successione degli eventi \u00e8 abbastanza ben conosciuta grazie ad una serie di testimonianze di alcuni personaggi e cronisti dell'epoca che, per la loro curiosit\u00e0 ed interesse scientifico, furono testimoni in prima persona del fenomeno, recandosi essi stessi sui luoghi dai quali invece gli altri fuggivano, similmente a quanto era avvenuto quindici secoli prima con Plinio il Vecchio durante l'eruzione del Vesuvio nell'anno 79 d.C. Bench\u00e9 la cronologia indicata dai diversi autori non sia sempre di immediata comprensione (la cadenza delle ore e della giornata non corrispondevano allora a quelle attuali), tuttavia dal confronto delle varie testimonianze tanto la dinamica che la sequenza delle diverse fasi eruttive risulta coerente e pu\u00f2 essere riassunta come segue.\nSabato 28 settembre 1538: Il fenomeno si avvi\u00f2 intorno alle ore 12:00, allorch\u00e9 il mare si ritir\u00f2 repentinamente di circa 370\u00a0m, lasciando sulla riva moltissimi pesci agonizzanti che dai Puteolani, felici, furono raccolti \"a carrettate\"; \u00e8 stato calcolato che questo ritiro corrisponda ad un moto bradisismico ascendente di almeno 7,40\u00a0m\nDomenica 29 settembre: intorno alle ore 8:00 di mattina fu notato che nella piccola vallata posta fra il Monte Barbaro, l'Averno ed il mare, la terra si era abbassata di circa \"2 canne\" (corrispondenti a 4,23\u00a0m), dal quale avvallamento fuoriusc\u00ec un piccolo torrente sia di acqua fredda e limpida che di acqua tiepida e sulfurea (dunque l'eruzione intacc\u00f2 sia la falda freatica che vene di acque termali). Verso le ore 12:00 nello stesso avvallamento si and\u00f2 formando invece un rigonfiamento del terreno, descritto dai cronisti dell'epoca che lo videro formarsi \"come quando la pasta cresce\"; continuando questo bozzo a crescere, vi si aprirono infine dei crepacci. Verso le ore 20:00 si apr\u00ec la prima voragine, il \"cumulo di terra\" collass\u00f2 ed ebbe inizio l'eruzione. La piccola valletta si squarci\u00f2 e dalla spaventosa buca cominciarono a fuoriuscire fuoco, fumo, pietre, cenere asciutta e soprattutto cenere fangosa, il tutto accompagnato da forti boati.\nLuned\u00ec 30 settembre (\u201cprimo giorno\u201d): per tutta la notte si sentirono forti boati. I Puteolani, investiti dalla pioggia di cenere, fango e pietre, e dai tremori dei terremoti, fuggono verso Napoli. A Lucrino l'eruzione cancella progressivamente il Monticello del Pericolo ed il villaggio di Tripergole postovi sopra, e colma l'insenatura marina su cui questi si affacciavano; parimenti distrugge e seppellisce la sorgente termale chiamata \"Bagno di Cicerone\" (ovvero \"Bagno del Prato\") ed i corrispondenti resti della villa di Cicerone detta \"Cumanum\" (o \"Academia\"). In giornata il vicer\u00e9 Don Pedro di Toledo viene con tutta la sua corte, molti cavalieri e qualche filosofo ad osservare il fenomeno attestandosi per\u00f2 alla chiesetta di San Gennaro alla Solfatara sia perch\u00e9 il luogo \u00e8 un punto di osservazione straordinario di tutti i Campi Flegrei, sia perch\u00e9 non era possibile avvicinarsi a Pozzuoli per la fitta caduta delle pietre eruttate.\nMarted\u00ec 1\u00ba ottobre (\u201csecondo giorno\u201d): il Monte Nuovo finisce di formarsi nel giro di 48 ore. Nel frattempo da Napoli viene organizzata una processione con il prezioso busto contenente la reliquia della testa di San Gennaro.\nMercoled\u00ec 2 ottobre (\u201cterzo giorno\u201d): l'attivit\u00e0 eruttiva si modera di molto e il monte diventa visibile quando fumo e ceneri cominciano a diradarsi. Pietro Giacomo da Toledo \"\"con pi\u00f9 persone\" ne approfitta per salire sulla sommit\u00e0 del monte e guardare dentro la caldera.\nGioved\u00ec 3 ottobre (\u201cquarto giorno\u201d): tra le ore 15:00 e 16:00 nuova fase eruttiva, corta ma violentissima, tanto che \"pietre grosse\" raggiungono Nisida, spaventando non poco i barcaioli che l\u00ec stazionavano.\nVenerd\u00ec 4 ottobre (\u201cquinto giorno\u201d): il vulcano ritorna in uno stato di quiescenza ed emette solo \"poco fumo\". Il Marchesino \u00e8 invogliato a recarsi di persona nei luoghi colpiti: vi si reca in barca attraccando a Pozzuoli per poi raggiungere il Monte Nuovo, salirci su, guardare dentro la caldera, ed infine dare uno sguardo a Lucrino e all'Averno.\nSabato 5 ottobre (\u201csesto giorno\u201d): continua la fase quiescente del vulcano che emette \"poco fumo\". Il Marchesino scrive la sua lettera-relazione.\nDomenica 6 ottobre (\u201csettimo giorno\u201d): sia la fase di apparente tranquillit\u00e0 del vulcano, che anche la giornata festiva invogliano numerose persone a scalare il nuovo cono. Ma nuovamente tra le ore 15:00 e 16:00 un'improvvisa e violenta esplosione, bench\u00e9 l'ultima, miete ben 24 vittime fra gli incauti scalatori.\nI danni provocati dall'eruzione del Monte Nuovo furono piuttosto circoscritti e non andarono oltre il raggio di circa 1\u00a0km; i materiali eruttati ricaddero soprattutto in loco: Pozzuoli fu sepolta da 30\u00a0cm di ceneri, Napoli da 2\u00a0cm (quanto bast\u00f2 per insudiciare i bei palazzi nobiliari), mentre le ceneri pi\u00f9 leggere, portate dai venti, riuscirono a raggiungere il Cilento, la Calabria e le Puglie.\nProbabilmente nei mesi (o negli anni) successivi all'eruzione il suolo ridiscese progressivamente: secondo alcuni ritornando alla quota che aveva nel 1530; secondo altri abbassandosi di circa .\nUna tavola conservata al Museo di San Martino a Napoli (edita da E. Duchetti a Roma nel 1586) che ritrae una veduta generale a volo d'uccello dei Campi Flegrei da Posillipo fino a Cuma, mostra un lago Lucrino praticamente inesistente.\nStoria e documentazione.\nFonti scritte e testimoni oculari.\nGli autori che hanno visto l'eruzione del Monte Nuovo sono: Simone Porzio, Marco Antonio Delli Falconi, Girolamo Borgia, Francesco Marchesino, Francesco Del Nero, Pietro Giacomo Toleto.\nVi sono poi altri autori che pur essendo contemporanei dell'evento ed avendolo descritto, tuttavia le loro descrizioni hanno un valore documentario minore, non essendo loro stati testimoni oculari dell'eruzione. Essi sono: Antonio Sanfelice, Georg Agricola, Ferrante Loffredo, Scipione Mazzella, Giovanni Battista Della Porta (\"De aeris transmutationibus\" Lib. IV cap. XLIV. \"De agri puteolani conflagratione\" del 1610). Nuovi documenti storici sono stati individuati e pubblicati nel 2011 da Emanuela Guidoboni e Cecilia Ciuccarelli , che - piantata nel [[1930]] - lo ricopre in buona parte verso meridione. La roverella \u00e8 presente soprattutto sulle pendici occidentali, mentre all'interno della caldera nella sua parte pi\u00f9 ombrosa ed umida (a sud) vi \u00e8 una rigogliosa lecceta.\nPer altri versi, il Monte Nuovo \u00e8 un luogo privilegiato dove poter riconoscere le tipiche piante che caratterizzano la [[macchia mediterranea]].\nTra le numerose piante, sono state riconosciute:\nAltre piante riscontrate:\nAltri progetti.\n[[Categoria:Campi Flegrei]]\n[[Categoria:Pozzuoli|Monte Nuovo]]\n[[Categoria:Vulcani della Campania]]\n[[Categoria:Montagne della citt\u00e0 metropolitana di Napoli|Nuovo]]"}
{"id": "443831", "revid": "709565", "url": "https://it.wikipedia.org/wiki?curid=443831", "title": "Accordatore (musica)", "text": "Laccordatore \u00e8 colui che provvede all'accordatura di strumenti musicali o uno strumento \"intonatore\" atto a facilitare l'accordatura stessa o a misurare l'intonazione.\nAccordatori elettronici.\nOggi esistono apparecchi elettronici usati per l'accordatura di strumenti musicali.\nPer gli strumenti acustici (cio\u00e8 non elettronici) esistono accordatori tascabili che a mezzo di un piccolo microfono ricevono il suono prodotto dallo strumento e indicano tramite led o frequenzimetri ad ago o digitali il livello della frequenza del suono e quindi l'intonazione da eventualmente correggere. Questo tipo di accordatori \u00e8 usato di frequente non soltanto per accordare gli strumenti, ma anche per controllare e correggere la propria intonazione durante lo studio negli strumenti a fiato, ad arco e nel canto, in cui l'intonazione rappresenta notoriamente una difficolt\u00e0 da tenere sotto controllo.\nPer molti strumenti elettronici, invece, basta collegare direttamente l'ingresso di un accordatore all'uscita dell'amplificatore per far ricevere ed analizzare all'accordatore i suoni emessi dallo strumento.\nAccordatori virtuali.\nEsistono siti web che tramite software dedicati possono riprodurre il suono di ogni corda dello strumento."}
{"id": "443833", "revid": "118613908", "url": "https://it.wikipedia.org/wiki?curid=443833", "title": "Curva nello spazio", "text": "In matematica, una curva nello spazio, o curva sghemba, \u00e8 una curva i cui punti non sono tutti contenuti nello stesso piano. \u00c8 detta anche \"curva in tre dimensioni\" o in formula_1. \nDue modi utilizzati per rappresentare una curva sghemba sono la forma cartesiana e la forma parametrica.\nRappresentazione in forma cartesiana implicita.\n\u00c8 possibile rappresentare una curva in forma implicita identificando il suo supporto con il luogo di zeri di un campo vettoriale formula_2, ovvero i punti di coordinate formula_3 che verificano il sistema:\ndove formula_5 e formula_6 sono funzioni di classe almeno formula_7 a valori reali. Una tale rappresentazione pu\u00f2 essere pensata come curva intersezione di due superfici in forma implicita.\nCondizione sufficiente per la regolarit\u00e0 locale di una curva cos\u00ec rappresentata nell'intorno di un suo punto formula_8 \u00e8 che la jacobiana:\nabbia rango massimo, ovvero che:\nPer il teorema delle funzioni implicite esistono gli intorni formula_11, formula_12 e formula_13 rispettivamente di formula_14, formula_15 e formula_16; ed esistono le funzioni formula_17 e formula_18 di classe almeno formula_7 tali che valga:\nper formula_21. La funzione formula_22 definita da:\n\u00e8 una parametrizzazione locale per la curva formula_13. Infatti, formula_25 ed \u00e8 regolare in quanto formula_26.\nRappresentazione parametrica.\nUna curva in forma parametrica \u00e8 una funzione vettoriale di una sola variabile formula_27 del tipo:\nSi pu\u00f2 scrivere anche:\nLa variabile formula_30 si chiama \"parametro\". Una curva \u00e8 una funzione di classe formula_31 in un intervallo se le funzioni formula_32, formula_33 e formula_34 hanno derivate continue in tale intervallo. Una curva formula_31 si dice \"regolare\" in un punto formula_36 se:\ne regolare in formula_38 se ci\u00f2 vale in ogni punto di formula_39. Un punto in cui si abbia formula_40 si dice \"punto singolare\" per la curva.\nUna curva nello spazio si dice \"semplice\" se non si interseca con se stessa, ovvero se per ogni formula_41 si ha formula_42. La regolarit\u00e0 della curva permette di definire la retta tangente alla curva, che \u00e8 la retta parallela al vettore:\nTale vettore \u00e8 detto \"vettore tangente\" di lunghezza formula_44, ed \u00e8 indicato pure con formula_45. Il \"versore tangente\" \u00e8 inoltre il vettore di lunghezza unitaria:\nRiparametrizzazione.\nData una curva formula_47 differenziabile e una funzione formula_48 definita sull'intervallo formula_49 allora la curva:\ntale che per ogni formula_51 \u00e8 una riparametrizzazione della curva formula_52. La riparametrizzazione \u00e8 regolare se: formula_53 e se formula_54.\nInoltre, se formula_55 \u00e8 una riparametrizzazione di formula_56 tramite formula_57 allora:\nInfatti, se:\nallora:\ne per la regola di derivazione delle funzioni composte si ottiene:\ne cos\u00ec si ottiene:\nLunghezza in forma parametrica.\nSia data formula_65 differenziabile e formula_66. Allora la lunghezza dell'arco di curva compreso tra formula_67 ed formula_68 vale:\nSi aggiunga che, se formula_70 \u00e8 una riparametrizzazione della curva, allora:\nAscissa curvilinea.\nGeneralizzando la penultima formula si definisce, in funzione di formula_72, l\"'ascissa curvilinea\" (o \"parametro lunghezza d'arco\") formula_73 come\nessa, a meno del segno, \u00e8 la lunghezza dell'arco di curva compreso tra il punto fisso formula_67 ed il punto corrente formula_76. Mediante l'ascissa curvilinea formula_73 si pu\u00f2 riparametrizzare la curva nel seguente modo: poich\u00e9 formula_78 si ha che formula_79 \u00e8 crescente e perci\u00f2 invertibile, sicch\u00e9, detta formula_80 la sua inversa, si pone\nche \u00e8 nota come la \"parametrizzazione naturale\" della curva.\nCurvatura.\nData una parametrizzazione ascissa curvilinea della curva formula_82, si definisce \"curvatura\" il vettore:\ne \"curvatura scalare\" il suo modulo.\nFormule di Frenet.\nUna curva sufficientemente regolare nello spazio ha in ogni punto un sistema di riferimento detto \"triedro di Frenet\", dato da una terna di versori tangente, normale e binormale. Da notare che il poter definire il triedro di Frenet in ogni punto della curva \u00e8 subordinato al fatto che la curva abbia versore tangente e normale in ogni punto della curva: per questo motivo si parler\u00e0 d'ora in poi di campo dei versori tangenti e campo dei versori normali. Inoltre la curva deve essere due volte derivabile e questa \u00e8 una condizione aggiuntiva non prevista nella definizione precedente.\nSia formula_84 una curva parametrizzata secondo l'ascissa curvilinea. Il campo dei versori tangenti alla curva \u00e8 dato da:\nIl campo dei versori normali \u00e8 dato da:\nSfruttando la definizione di curvatura si pu\u00f2 dare un'altra forma al campo dei versori normali:\nPoich\u00e9 formula_88 ha norma costante, anche la quantit\u00e0 formula_89 sar\u00e0 costante, ovvero\nriscrivendo:\nSviluppando si ottiene:\nOvvero il vettore formula_93 \u00e8 ortogonale a formula_88 e quindi parallelo ad formula_95.\nSi definisce ancora il campo dei versori binormali:\nL'importanza del triedro di Frenet \u00e8 che esso \u00e8 un sistema di riferimento ortonormale \"mobile\", cio\u00e8 al muoversi del punto formula_97 lungo la curva formula_98, il triedro di Frenet si muove in modo solidale con formula_97 e rimane sempre un sistema ortonormale. In altre parole il triedro di Frenet \u00e8 una base ortonormale e quindi si hanno le \"formule di Frenet\":\nLa matrice:\nsi chiama matrice di Cartan della base del triedro. I suoi coefficienti sono chiaramente nulli sulla diagonale principale poich\u00e9 il loro prodotto scalare \u00e8 nullo per l'ortonormalit\u00e0 della base. Utilizzando la definizione di curvatura e introducendo la definizione di \"torsione\" come quella funzione:\nSi hanno cos\u00ec le formule di Frenet per la parametrizzazione dell'ascissa curvilinea:\ncio\u00e8 la matrice di Cartan \u00e8 antisimmetrica:\nSe abbiamo una parametrizzazione qualsiasi della curva: formula_105, formalmente il triedro di Frenet \u00e8 uguale e si pu\u00f2 calcolare nel seguente modo:\nInoltre si hanno le formule di Frenet:\nquesto perch\u00e9 se per esempio formula_110 \u00e8 il campo tangente della parametrizzazione qualsiasi allora la sua derivata rispetto a formula_72:\ne cos\u00ec via per le altre due formule di Frenet.\nCurvatura e torsione.\nUna curva nello spazio \u00e8 quindi interamente definita dai due parametri curvatura e torsione. Fondamentale a questo punto \u00e8 il loro calcolo esplicito sia in parametrizzazione ascissa curvilinea, che in parametrizzazione qualsiasi.\nCurvatura e torsione in parametrizzazione naturale.\nSia formula_113 la parametrizzazione naturale di una curva tre volte differenziabile. Allora per ogni punto \u00e8 definito il triedro di Frenet\nCalcoliamoci la curvatura e la torsione:\nCurvatura e torsione in parametrizzazione qualsiasi.\nSia formula_117 una parametrizzazione qualsiasi di una curva tre volte differenziabile. Allora dalla curvatura e dalla torsione sono:"}
{"id": "443847", "revid": "172231", "url": "https://it.wikipedia.org/wiki?curid=443847", "title": "Camarina", "text": ""}
{"id": "443849", "revid": "115233", "url": "https://it.wikipedia.org/wiki?curid=443849", "title": "Dionisio II", "text": ""}
{"id": "443853", "revid": "767487", "url": "https://it.wikipedia.org/wiki?curid=443853", "title": "U.K. Subs", "text": "Gli U.K. Subs sono un gruppo punk rock formatosi nel 1976 a Londra. Sono uno dei primi gruppi della scena punk inglese nonch\u00e9 uno dei pi\u00f9 longevi, essendo ancora oggi in attivit\u00e0. Sono anche uno dei primi gruppi del genere street punk.\nBiografia.\nLa prima formazione era composta da Charlie Harper (cantante), Nicky Garratt (chitarrista), Pete Davies (batterista) e Paul Slack (bassista). Il nome della band era inizialmente \"The Subversive\" ma fu poi accorciato in \"The subs\" e infine modificato definitivamente in U.K. Subs.\nLa formazione della band \u00e8 cambiata pi\u00f9 volte nel corso degli anni, e Charlie Harper \u00e8 il solo membro rimasto costantentemente all'interno del gruppo dagli inizi fino ad oggi. L'album di esordio \"Another kind of blues\" raggiunse il 21\u00ba posto della classifica inglese e diversi singoli dei primi dischi entrarono nella top 40, alcuni diventando vere e proprie hit, come ad esempio \"Stranglehold\", \"Warhead\", \"Teenage\" e \"Tomorrow's Girls\".\nL'album di maggior successo commerciale degli U.K. Subs \u00e8 il live \"Crash course\", uscito nel 1980, che entr\u00f2 nella top ten dei dischi pi\u00f9 venduti nel Regno Unito.\nNel 1979 Julien Temple ha scritto e diretto un cortometraggio chiamato \"Punk Can Take It \"il quale, sotto forma di una parodia di un documentario di guerra, mostra per lo pi\u00f9 in spezzoni di esibizioni dal vivo degli U.K.Subs.\nQuando all'inizio degli anni '80 il bassista e il batterista vennero sostituiti da Alvin Gibbs e Steve Roberts il gruppo si distacc\u00f2 momentaneamente dallo stile punk delle origine per orientarsi su melodie heavy metal.\nNel corso della loro carriera gli U.K: Subs hanno accompagnato in tour, tra gli altri, i Ramones, i Misfits e i Police. Una canzone degli U.K. Subs, \"Down on the Farm\" \u00e8 stata suonata dai Guns N 'Roses nel loro disco di cover \"\"The Spaghetti Incident?\". \"La canzone \"Warhead \"fa parte della colonna sonora del film\" This is England.\"\nI titoli degli album degli U.K. Subs seguono l'ordine alfabetico. I 24 LP ufficiali pubblicati sinora vanno dunque dalla A di \"Another Kind of Blues\" del 1979 alla Z di Ziezo del 2016."}
{"id": "443855", "revid": "1652635", "url": "https://it.wikipedia.org/wiki?curid=443855", "title": "Lago d'Averno", "text": "Il lago d'Averno \u00e8 un lago vulcanico che si trova nel comune di Pozzuoli, precisamente tra la frazione di Lucrino e il sito archeologico di Cuma, nella citt\u00e0 metropolitana di Napoli.\nOrigine del nome.\nIl nome \"Avernus\" deriva dal greco \u03ac\u03bf\u03c1\u03bd\u03bf\u03c2 (senza uccelli), infatti si narra che tale assenza fosse dovuta al fatto che le acque del lago esalassero dei particolari gas che non permettessero la vita agli uccelli. Secondo la religione greca e poi romana, era un accesso all'Oltretomba, regno del dio Plutone: per tal motivo, gli inferi romani (l\"'Ade\" greco) si chiamano anche Averno e non a caso la mitologia lo riconosce come porta dell'oltretomba, nonch\u00e9 come dimora terrestre dell'angelo caduto Lucifero. Il lago di Averno giace all'interno di un cratere vulcanico spento, nato 4.000 anni fa.\nInfatti anche il poeta Virgilio, nel sesto libro dell'Eneide, colloca vicino a tale lago l'ingresso mistico agli Inferi, dove l'eroe Enea deve recarsi (\"scrupea, tuta lacu nigro nemorumque tenebris\" VI, 238). Il lago d'Averno \u00e8 il secondo per dimensione, dopo il Fusaro, dei laghi presenti nei Campi Flegrei.\nNel corso del XIX secolo \u00e8 stato oggetto di studio in particolare per il fenomeno ottico della Fata Morgana.\nIl porto di Agrippa.\nPrima di aver compiuto i 43 anni richiesti dalla carica, Marco Vipsanio Agrippa viene richiamato a Roma da Ottaviano per il consolato nel 37 a.C. Ottaviano ha subito alcune sconfitte navali umilianti contro Sesto Pompeo e ha bisogno del suo fidato amico per elaborare la strategia da seguire in guerra. Mentre Sesto Pompeo controlla le coste italiche, il primo obiettivo di Agrippa \u00e8 di trovare un porto sicuro per la flotta. Durante la sua precedente campagna, Agrippa non aveva trovato basi navali in Italia vicino alla Sicilia. Agrippa mostra per\u00f2 un \"grande talento di organizzatore e di costruttore\" intraprendendo \"lavori giganteschi\" edificando in Campania una base navale partendo da zero, facendo scavare un canale fra il mare ed il lago di Lucrino per formare un porto esterno e un altro fra il Lucrino ed il lago d'Averno per avere un porto interno. Il nuovo complesso portuale viene chiamato \"\" in onore di Ottaviano.\nMonumenti e luoghi d'interesse.\nVicino al lago si trovano il Tempio d'Apollo, il \"passaggio per gli Inferi\" descritto da Virgilio nell'Eneide, quando Enea decide di accedere all'Ade per incontrare il padre defunto (in realt\u00e0 una grotta scavata nel tufo, di circa 200\u00a0m, probabilmente creata per collegare il lago al mare, la quale, per la suggestione dell'ambiente e le infiltrazioni d'acqua che creano un fiumiciattolo sotterraneo, veniva associata allo Stige infernale e ai luoghi dell'Acheronte) e la Grotta di Cocceio, un cunicolo scavato dai Romani per scopi militari che collegava il lago a Cuma; oggi non pi\u00f9 visitabile a causa di danneggiamenti strutturali avvenuti durante la seconda guerra mondiale, che hanno reso la grotta pericolante.\nFauna.\nIl lago ospita una comunit\u00e0 stanziale di folaghe insieme a svassi maggiori, germani reali e altri anatidi. Nelle acque sono presenti diverse specie di pesci tra cui bavose di acqua dolce, alborelle e specie alloctone come persici, gambusie ma anche pesci rossi e tartarughe d'acqua dolce domestiche liberate nel lago. Sono presenti anche bisce, rane e gamberetti d'acqua dolce.\nEventi recenti.\nIl lago \u00e8 stato sequestrato come bene utilizzato dalla Camorra il 10 luglio 2010."}
{"id": "443857", "revid": "1784938", "url": "https://it.wikipedia.org/wiki?curid=443857", "title": "Cicuta", "text": "Cicuta \u00e8 un genere di piante velenose della famiglia delle Apiacee.\nTassonomia.\nIl genere comprende le seguenti specie:\nOltre alla cicuta maggiore (\"Conium maculatum\"), esiste la cicuta minore (\"Aethusa cynapium\"), simile a piante non velenose come prezzemolo selvatico e cerfoglio."}
{"id": "443861", "revid": "2175", "url": "https://it.wikipedia.org/wiki?curid=443861", "title": "Lago d'averno", "text": ""}
{"id": "443865", "revid": "22475", "url": "https://it.wikipedia.org/wiki?curid=443865", "title": "Crocifisso di Padova", "text": "Il Crocifisso di Padova \u00e8 una croce sagomata a tempera e oro su tavola di pioppo (223x164 cm) di Giotto, databile al 1303-1305 e conservato nei Musei degli Eremitani, proveniente dalla Cappella degli Scrovegni.\nStoria.\nLa croce \u00e8 probabilmente contemporanea agli affreschi della cappella (1303-1305 circa), con cui mostra stringenti affinit\u00e0, nonostante una parte della critica meno recente si fosse gi\u00e0 pronunciata per una fase ben pi\u00f9 tarda, fino al 1317. Doveva essere originariamente appesa al centro della cappella, sopra la transenna dell'iconostasi. L'attribuzione a Giotto risale al 1864, di Cavalcaselle, ed \u00e8 stata contrastata dalla critica, anche per le precarie condizioni di conservazione. Gli studiosi che hanno negato la parternit\u00e0 a Giotto sono stati Rintelen, Weigeit e Brandi, paternit\u00e0 che per\u00f2 oggi \u00e8 in genere accettata.\nLa croce ha trovato la sua collocazione attuale dopo un accurato restauro.\nDescrizione.\nDipinta su entrambi i lati, \u00e8 incastonata in una cornice mistilinea, intagliata lungo i bordi con raffinati motivi vegetali. Completa anche nei tabelloni accessori, mostra la croce col Cristo, la rappresentazione del Calvario col teschio di Adamo in basso (su cui gocciola il sangue per redimere il Peccato originale del progenitore), i dolenti a mezzo busto (\"Maria\" e \"Giovanni\") ai lati e il \"Redentore\" nella cimasa. I bordi della croce sono decorati con motivi ornamentali derivati dall'arte tessile.\nStile.\nLa figura di Cristo, rinnovata nel linguaggio figurativo rispetto al secolo precedente, risulta, come in opere precedenti dell'artista (\"Croce di Santa Maria Novella\", \"Croce di Rimini\") pi\u00f9 naturalistica. Tutto il corpo sprofonda verso il basso, gravato dal suo stesso peso. La testa, le dita della mano e le ginocchia sporgono in avanti, i piedi sono sovrapposti l'uno sull'altro, dando la sensazione di profondit\u00e0 spaziale. \nI chiaroscuri sono resi con una stesura pittorica densa e morbida a rendere passaggi fumosi tra le zone chiare e quelle pi\u00f9 scure. Inoltre c'\u00e8 un'attenzione per l'unica fonte di luce e tutti i passaggi chiaroscurali sono resi tenendo conto della sua provenienza. La luce \u00e8 al tempo stesso intensa e morbida, e mette in risalto le membra, dipinte con cura riportando anche le vene, i tendini, lo schema osseo della gabbia toracica. \nRispetto alla Croce di Santa Maria Novella, e similmente alla Croce di Rimini, il corpo \u00e8 scarno e allungato, con passaggi di colore morbidi e calibrati. L'espressione del Cristo \u00e8 sofferente ma dignitosa, di grande spiritualit\u00e0, e trasmette una drammaticit\u00e0 maggiore rispetto alle precedenti croci fiorentina e riminese. Questo \u00e8 lo stile maturo dei crocifissi giotteschi che si ritrova anche nel Crocifisso di Ognissanti e in quello del Louvre.\nLe decorazioni a semicerchio o quarto di cerchio sono in numero maggiore rispetto alla croce fiorentina, ma anche a quella riminese.\nIl retro \u00e8 molto pi\u00f9 rovinato e mostra l'Agnello mistico con i simboli degli evangelisti alle estremit\u00e0 dei bracci della croce."}
{"id": "443869", "revid": "24098", "url": "https://it.wikipedia.org/wiki?curid=443869", "title": "Dimebag Darrell Abbott", "text": ""}
{"id": "443871", "revid": "19812", "url": "https://it.wikipedia.org/wiki?curid=443871", "title": "Composite pattern", "text": ""}
{"id": "443875", "revid": "1543377", "url": "https://it.wikipedia.org/wiki?curid=443875", "title": "Mondlango", "text": "Il mondlango, conosciuto anche come ulango, \u00e8 una lingua ausiliaria internazionale simile all'esperanto ma caratterizzata da una forte influenza inglese. Il glottoteta originario di questa lingua fu il cinese He Yafu, che la pubblic\u00f2 inizialmente nell'anno 2002.\nUlango e mondlango sono due nomi differenti utilizzati per descrivere la stessa lingua. La parola \"ulango\" \u00e8 una forma abbreviata di \"universala lango\" che significa \"lingua universale\". Il nome \"Mondlango\" significa invece \"lingua mondiale\".\nAlfabeto.\nL'alfabeto mondlango \u00e8 formato da 26 lettere:\nLe semivocali \"w\" e \"y\" possono essere combinate con le vocali per formare dittonghi, come ay[ai], ey[ei], oy[oi], aw[au], ow[ou].\nGrammatica.\nArticolo determinativo.\nC'\u00e8 un solo articolo in mondlango \u2014 l'articolo determinativo \"la\". Il suo utilizzo \u00e8 simile a quello dell'articolo determinativo italiano, ma con una differenza. In mondlango l'articolo determinativo \u00e8 invariabile in genere e numero.\nNomi.\nI nomi terminano sempre in \"-o\": libro \u2192 libro, domo \u2192 casa.\nAggettivi.\nGli aggettivi terminano sempre in \"-a\": guda \u2192 buono, biga \u2192 grande.\nAvverbi.\nGli avverbi sono in gran parte derivati dagli aggettivi, cambiandone il suffisso finale in \"-e\". Ad esempio: guda \u2192 buono, gude \u2192 bene, vera \u2192 vero, vere \u2192 veramente.\nPreposizioni.\nen = in, al = a, sur = su, ecc.\nCongiunzioni.\nay = e, or = o, if = se, sed = ma, ecc.\nSintassi.\nLa sintassi generale della frase segue l'ordine Soggetto Verbo Oggetto."}
{"id": "443877", "revid": "1543377", "url": "https://it.wikipedia.org/wiki?curid=443877", "title": "Ace cafe", "text": "L'Ace cafe \u00e8 un locale pubblico di Londra.\nNasce nel 1938 sulla London North Circular (la tangenziale nord londinese) come punto di ristoro per i trasportatori. Durante la seconda guerra mondiale viene distrutto in un bombardamento.\nRicostruito nel 1949 il locale acquista ampia fama negli anni sessanta durante l'epoca d'oro dei Leatherboys, ovvero i Rockers e delle moto Caf\u00e9 racer. Aperto 24 ore al giorno venne scelto come punto di ritrovo dei giovani appassionati\ndi motociclismo di Londra e dintorni che ivi si davano appuntamento raggiungendolo \nfacilmente con le loro motociclette, e scorrazzando sull'ampia\narteria stradale ( \nNel 1962 viene scelto dal regista Sydney J.Furie come location principale del suo film\nThe Leatherboys, ambientato in quell'ambito.\nIl locale chiude nel 1969, diventa un magazzino commerciale, ma rinasce, completamente rinnovato, nel 1997.\nIn seguito la municipalit\u00e0 locale lo dichiara ufficialmente luogo di interesse\nstorico locale."}
{"id": "443884", "revid": "1610933", "url": "https://it.wikipedia.org/wiki?curid=443884", "title": "Bisonte", "text": ""}
{"id": "443889", "revid": "729019", "url": "https://it.wikipedia.org/wiki?curid=443889", "title": "Ariel (azienda)", "text": "La Ariel Ltd \u00e8 una delle pi\u00f9 piccole case automobilistiche britanniche. Fondata nel 1999 con sede nel Somerset, ha un totale di 19 dipendenti e produce un centinaio di auto all'anno.\nLa ditta, nome a parte, non ha alcun legame con la Ariel, ditta produttrice di motociclette e automobili degli anni trenta e anni quaranta, ma nasce dalla \"Solocrest Ltd\".\nIl prodotto di punta della azienda \u00e8 costituito dalla Ariel Atom, una delle poche vetture al mondo sportive stradali sprovviste di carrozzeria e tetto (\u00e8 molto simile ad una monoposto da corsa). Il telaio \u00e8 del tipo tubolare quasi completamente a vista mentre motore (245CV) e cambio sono quelli della \"Honda Civic Type-R\".\nLa leggerezza (solo 456 kg il peso totale della Atom) dell'insieme fa s\u00ec che la vettura, nella versione sovralimentata, raggiunga un rapporto peso/potenza di circa 600 hp per ton."}
{"id": "443901", "revid": "1573940", "url": "https://it.wikipedia.org/wiki?curid=443901", "title": "Papilio eurymedon", "text": "Papilio eurymedon , \u00e8 un lepidottero appartenente alla famiglia Papilionidae."}
{"id": "443920", "revid": "486946", "url": "https://it.wikipedia.org/wiki?curid=443920", "title": "Anshan (Persia)", "text": ""}
{"id": "443923", "revid": "43612", "url": "https://it.wikipedia.org/wiki?curid=443923", "title": "Teispes", "text": ""}
{"id": "443925", "revid": "3406", "url": "https://it.wikipedia.org/wiki?curid=443925", "title": "Chien Shiung Wu", "text": ""}
{"id": "443934", "revid": "122278893", "url": "https://it.wikipedia.org/wiki?curid=443934", "title": "Modus tollens", "text": "Il modus tollens (MT), abbreviazione del latino modus tollendo tollens (\"modo che toglie\", letteralmente \"modo che toglie con l'aver tolto\"), \u00e8 una regola di inferenza della logica proposizionale sviluppata compiutamente per la prima volta dai logici medievali e gi\u00e0 nota agli stoici. Il suo significato \u00e8:\nIn notazione con operatori logici:\nIl termine formula_2 prende il nome di \"antecedente\", formula_3 \u00e8 detto \"conseguente\". Entrambe le lettere rappresentano proposizioni logiche. formula_4 \u00e8 un connettivo logico, detto negazione. La proposizione formula_5 \u00e8 la proposizione opposta a formula_3, negata tramite il connettivo formula_7 e si indica alternativamente con formula_8 e si legge \"non q\" o \"q negato\".\nInoltre:\ncio\u00e8: \"q (se vero)\" pu\u00f2 essere implicato da un termine diverso da p, mentre \"q (se vero)\" \u00e8 necessario per \"p vero\".\nIl modus tollens era gi\u00e0 stato studiato dagli stoici che avevano elaborato i cosiddetti ragionamenti anapodittici (non dimostrativi, evidenti di per se stessi). Questi ragionamenti, da taluni erroneamente equiparati ai sillogismi aristotelici, in realt\u00e0 differiscono dai primi per i seguenti aspetti:\nIl modus tollens \u00e8 un caso particolare di sillogismo ipotetico in cui la seconda premessa \u00e8 una proposizione il cui valore di verit\u00e0 non \u00e8 ricavato deduttivamente ma accolto sulla base di un'evidenza empirica. Gli stoici approfondirono rispetto ad Aristotele (che si era concentrato sui sillogismi dichiarativi o apofantici) lo studio delle proposizioni ipotetiche e delle disgiuntive.\nEsempio di modus tollens.\nQuesto (e altri esempi) di anapodittici sono stati raccolti da Sesto Empirico negli \"Schizzi pirroniani\".\nDimostrazione di assoluta verit\u00e0 del modus tollens tramite il controesempio.\nPer dimostrare che le conclusioni del modus tollens possono essere errate, dobbiamo dimostrare che\nDa cui deriva, per la legge delle implicazioni logiche che\nDalla seconda si ricava, per la legge della negazione logica che formula_18 (i)\nLa prima la scindiamo in\ne\ned il suo valore \u00e8 1 soltanto quando entrambe le proposizioni j e k, sono entrambe vere.\nAbbiamo quindi ricavato i due valori di verit\u00e0 delle preposizioni atomiche per cui il ragionamento di Modus tollens pu\u00f2 essere falso.\nAnalizzando attentamente j, per\u00f2, notiamo che pu\u00f2 essere vera, essendo q=0, soltanto se p=0, ma ci\u00f2 \u00e8 in contraddizione con i.\nNon esiste, pertanto, nessun valore di verit\u00e0 assegnabile alle proposizioni p e q che renda la conclusione di Modus tollens falsa.\nLa stessa conclusione si evince immediatamente dalla tabella di verit\u00e0 della implicazione logica.\nLa premessa maggiore \u00e8 la implicazione logica (terza colonna). Leggendo la tabella al contrario, se si tiene vera la premessa maggiore e \"q\" \u00e8 falsa (premessa minore), necessariamente si cade nel primo caso, che riporta che anche p \u00e8 falsa.\n\"Modus tollendo ponens\".\nDistinta dalla regola del \"modus tollendo tollens\" \u00e8 quella del \"modus tollendo ponens\" formalizzata come segue.\nche si dimostra mediante i seguenti passaggi intermedi\nLa dimostrazione assume tre variabili formule ben formate nelle due variabili proposizionali p e q. Il numero di assunzioni \u00e8 arbitrario, ma finalizzato a dimostrare la tesi che \u00e8 indicata a destra del simbolo di asserzione formula_24. Nelle riga (3) vengono congiunte le assunzioni delle due variabili p e q. Nella (4), quest'ultima riga viene congiunta con la (2), che viola il principio di non contraddizione per il quale non possono essere contemporaneamente vere una f.b.f. e la sua negazione.\nLa presenza di una contraddizione rende possibile applicare la regola della riduzione all'impossibile (o \"reduction ad absurdum\") che impone di negare l'assunzione che coincide con la negazione della tesi. Infatti, perch\u00e9 sia vera la contraddizione della riga (5), \u00e8 necessario che siano vere tutte e tre le assunzioni delle righe (1), (2), e (3). La regola RAA consiste appunto nel negare la tesi (q) in un'ulteriore assunzione (formula_5 in corrispondenza della riga (3)); la contraddizione risultante nella riga (5), porta nella (6) alla negazione (dell'assunzione) della negazione della tesi nella (3), il che equivale ad affermare la tesi stessa. Infatti, la regola della doppia negazione afferma che due negazioni affermano."}
{"id": "443942", "revid": "37401", "url": "https://it.wikipedia.org/wiki?curid=443942", "title": "Dione di Siracusa", "text": "Dione nelle fonti antiche.\nDione nelle \"Lettere di Platone\".\nLe \"Lettere di Platone\" sono una testimonianza davvero rilevante e di grande importanza per stabilire i rapporti tra Dione, i due Dionisi e il filosofo ateniese.\nDelle lettere di Platone (di incerta, se non dubbia attribuzione all'autore, ma comunque utili al fine di un'analisi storica), tre sono indirizzate a Dione (o ai suoi amici e familiari). Di queste una, la VII - la pi\u00f9 importante in generale, perch\u00e9 consente di fare un'analisi anche su Platone stesso - viene generalmente considerata autentica; essa \u00e8 indirizzata ai familiari di Dione. L'VIII, sempre indirizzata ai familiari di Dione, viene da alcuni giudicata autentica, ma non incontra lo stesso consenso della VII.\nNella Lettera VII, Platone evoca Dione che lo rimprovera per la sua assenza nel momento cruciale della sua storia. Il filosofo ateniese non mostra quindi in questo documento solo un'ottima coerenza con se stesso; egli mostra di pi\u00f9, mostra il legame profondo che lo univa a Dione.\nNelle \"Vite parallele\" di Plutarco.\nIl paragone tra Dione e Bruto.\nIl personaggio di Dione risulta essere molto studiato nelle fonti antiche. Plutarco lo ha incluso nella sua opera \"Vite parallele\", paragonandolo e confrontandolo con Marco Giunio Bruto; romano oratore e filosofo, uno degli assassini di Giulio Cesare.\nDione era discepolo di Platone, frequentatore dell'Accademia, e Plutarco dice che anche Bruto venne cresciuto nella cultura dell'Accademia platonica. Per questo entrambi mostrarono gli effetti della dottrina platonica, la quale avversa la tirannia. La \"Vita di Dione\" esalta in un certo qual modo, oltre la figura del filosofo siracusano, anche e soprattutto quella di Platone, mentore dei suoi discepoli.\nIl caso di Dione e di Bruto \u00e8 per Plutarco di massima importanza nello stabilire come la fortuna possa aiutare o meno l'essere umano ad adempiere i suoi scopi. Dione e Bruto, pur animati da alti ideali, da nobili scopi (la liberazione dalla tirannide) non sono per\u00f2 aiutati dalla fortuna che invece \u00e8 loro avversa. A tal punto che lo storico si domanda se \u00abnon debba essere accettata la teoria dell'esistenza di demoni malvagi che ostacolano le azioni umane\u00bb.\nParagone con Timoleonte.\nIl tema della fortuna riappare nella coppia Lucio Emilio Paolo Macedonico e Timoleonte; questi due per\u00f2, a differenza di Bruto e Dione, sono assistiti dalla fortuna. Le loro azioni politiche vanno a buon fine. Il confronto \u00e8 importante, poich\u00e9 queste due coppie biografiche (\"Dione-Bruto\" e \"Emilio Paolo-Timoleonte\") si sostiene siano state scritte nello stesso arco di tempo, e inoltre sono le uniche del \"Corpus Plutarcheum\" dedicate agli eventi della Sicilia.\nDione viene descritto a tinte pi\u00f9 chiaroscure, mentre Timoleonte \u00e8 descritto in maniera decisamente pi\u00f9 positiva. Tuttavia tra i due \u00aberoi\u00bb la stima di Plutarco va in forma maggiore a Dione; lo dimostrerebbero diversi particolari delle due biografie: la lunghezza della \"Vita di Dione\" rispetto a quella del corinzio, ed inoltre lo spessore filosofico che lo storico di Cheronea attribuisce al discepolo di Platone, vedendolo come \u00abpolitico-filosofo\u00bb.\nBiografia.\nLe origini e i primi anni.\nEra figlio di Ipparino, un nobile cittadino siracusano e amico, consigliere del tiranno. Fu grazie all'alta posizione di suo padre che Dione pot\u00e9 ereditare il suo posto al fianco di Dionisio I.\nSua sorella, Aristomache, and\u00f2 in sposa a Dionisio I, il quale la spos\u00f2 contemporaneamente ad un'altra donna; Doride di Locri. Egli stesso, unito in parentela con il dinasta, spos\u00f2 Arete, la figlia di Aristomache e Dionisio I.\nPer il suo intelletto, per la sua filosofia, divenne un personaggio indispensabile alla corte di Dionisio I, e in seguito presso quella del figlio Dionisio II.\nDione e i medici di Dionisio.\nCornelio Nepote in \"Dione\" e Plutarco in \"Vita di Dione\" narrano dell'incontro tra Dione e i medici che curavano il tiranno Dionisio I, ormai gravemente ammalato, chiedendo loro di parlargli apertamente qualora le condizioni del tiranno fossero peggiorate, perch\u00e9 egli doveva discutere con lui della divisione del regno e della successione dei figli della sorella Aristomache: Ipparino e Niseo, appartenenti al ramo siracusano della dinastia. Ma questi andarono a raccontare al giovane Dionisio II del delicato colloquio avuto con lo zio. A questo punto pare che il primogenito da parte del ramo locrese, appunto Dionisio II, abbia ordinato la morte del padre con un sonnifero. In questo modo Dione non avrebbe pi\u00f9 potuto discutere della successione e non avrebbe messo in pericolo l'imminente ascesa di Dionisio II.\nQuesta versione corrisponderebbe con quella data da Giustino, secondo il quale Dionisio I sarebbe stato ucciso nel sonno.\nMa gli storici moderni sono concordi nel dire che Nepote e Plutarco devono avere usato come fonte Timeo di Tauromenio, storico antico noto per il suo odio verso la tirannide dionisiana. Dubitano per cui della veridicit\u00e0 di tale episodio.\nIl problema della successione.\nLa successione pareva infatti stabilita gi\u00e0 da tempo. Nonostante Plutarco non citi Dionisio II come successore, il nome del giovane erede appare a chiare lettere nell'epigrafe ateniese decretata nell'estate del 368 a.C., dove si concedono onori a Dionisio e ai suoi due figli maschi del ramo locrese: Dionisio II ed Ermocrito. Non vengono invece nominati i due figli maschi del ramo siracusano. Inoltre furono i soldati stessi a eleggere Dionisio II riconoscendogli il \"ius naturae\" (diritto naturale) di regnare, sostenendo che il regno sarebbe stato pi\u00f9 saldo nelle mani di un solo individuo. Come ulteriore prova dei disegni gi\u00e0 prestabiliti da Dionisio I vi \u00e8 la lettera, testimonianza postuma ai fatti, che Filippo II di Macedonia, padre di Alessandro Magno, avrebbe scritto nel 340 a.C. al consiglio di Atene promettendo loro che li avrebbe lasciato una parte geografica della Tracia solo se essi fossero riusciti a rimettere sul proprio trono il legittimo erede del governo di Siracusa, Dionisio II e la sua dinastia.\nIn quest'ottica dunque il discorso di Dione a favore della spartizione del potere tra i due rami, prediligendo quello siracusano, apparirebbe inutile, poich\u00e9 tutto era stato gi\u00e0 stabilito a suo tempo. E l'ambiguit\u00e0 che deriva da Plutarco sarebbe scaturita dalla fonte che egli ha utilizzato: Timonide di L\u00e8ucade, fedele compagno di Dione.\nTuttavia sembrerebbe proprio questo il momento in cui nasce l'attrito tra Dione e il giovane Dionisio II. Non \u00e8 infatti improbabile che Dione abbia realmente tentato un colloquio con il morente tiranno per tutelate i diritti dei suoi nipoti, che all'epoca erano solo due bambini - e non per stravolgere la successione del ramo locrese - come effettivamente far\u00e0 anche in seguito. L'episodio avrebbe urtato i sentimenti del nuovo tiranno, anche se appare non fondata la testimonianza di Nepote e Giustino secondo i quali Dionisio II all'inizio del suo regno progettava di uccidere gli zii materni (Dione, Megacle) e i suoi fratelli. Dione appare infatti al fianco del nuovo governo fin da subito, come fidato consigliere del giovane Dionisio, per cui l'attrito tra i due dovette cessare presto.\nIl legame con Platone.\nDione era ammiratore e seguace di Platone, che era stato ospite presso la corte siracusana. Dal filosofo greco trasse molti insegnamenti che cerc\u00f2 prima di inculcare nella mente del cognato, poi in quella del successore Dionisio II, di cui divenne tutore nel 367 a.C. Il suo comportamento non piacque per\u00f2 n\u00e9 al sovrano n\u00e9 al filosofo Filisto, che lo esiliarono nel 366 a.C. in accordo con i cartaginesi.\nL'esilio e il comando.\nLa vendita dei beni.\nDione si rifugi\u00f2 ad Atene, dove gli fu concesso un periodo di pace. Intanto, Platone giunto per la terza volta alla corte del tiranno cerc\u00f2 di farlo perdonare.\nStando al resoconto offerto dalla \"Lettera VII\" (345c-347e), il filosofo ateniese prese le difese del suo pi\u00f9 caro discepolo, cerc\u00f2 di discolparlo dalle calunnie messe in giro sul suo conto e riferite al tiranno, ma Dionisio non cambi\u00f2 idea e ordin\u00f2 che da quel momento cessassero le spedizioni delle rendite a Dione; ci\u00f2 provoc\u00f2 la profonda irritazione del filosofo. Per evitare quindi che Platone lasciasse Siracusa, come a quel punto era sua intenzione fare, Dionisio gli propose un accordo secondo il quale Dione avrebbe potuto ancora ricevere i propri beni e un giorno avrebbe potuto anche fare ritorno a Siracusa, a patto che la smettesse di tramare contro di lui. Platone sarebbe stato garante del patrimonio, poich\u00e9 Dionisio si fidava del filosofo ma non dello zio e temeva che questi, una volta entrato in possesso dei propri ingenti beni, li avrebbe usati per armarsi e attaccarlo. Platone avrebbe riportato di sua mano le rendite a Dione, quando sarebbe salpato alla volta di Atene, all'incirca in un anno, in primavera. Il filosofo, se pur combattuto, accett\u00f2 e rimase, ma Dionisio gli aveva mentito: quando venne la stagione del mare chiuso e quindi certo che Platone non potesse pi\u00f9 andarsene, gli comunic\u00f2 che solamente una parte delle rendite sarebbe stata restituita a Dione, mentre l'altra sarebbe rimasta nelle sue mani. Alle proteste di Platone, il patrimonio di Dione fu tutto venduto. L'Ateniese non replic\u00f2 oltre, cap\u00ec che sarebbe stato inutile farlo. Il loro rapporto si incrin\u00f2 definitivamente. L'argomento \"Dione\" non venne pi\u00f9 toccato dai due.\nLa guerra civile.\nNel 357 a.C. riun\u00ec un esercito di 1000 mercenari a Corinto e part\u00ec da Zante. Sbarcato ad Eraclea Minoa, raccolse adepti ad Agrigento, Gela, Camarina, Casmene e tra genti sicule e sicane, ed entr\u00f2 a Siracusa con 20.000 uomini ricevuto da grandi manifestazioni di gioia. Si impadron\u00ec facilmente del potere in quanto Dionisio era in una delle neo-fondate colonie dell'Adriatico. Al suo ritorno, Dione lo sconfisse sul campo e lo costrinse all'esilio.\nQuando cess\u00f2 il conflitto bellico interno alla polis, Dione pot\u00e9 riabbracciare la sua famiglia e tornare a vivere a Siracusa. Ma il condottiero non era tranquillo, vedeva l'urgenza di dare un assetto nuovo e stabile alla politica siracusana. Voleva formare un governo mescolato di aristocrazia e popolo, sullo stampo di quello di Creta e di Sparta. Per questo motivo chiam\u00f2 dei consiglieri dalla polis greca alleata Corinto, pensando che servisse gente \"estranea al potere\" del territorio aretuseo, vista la ancora troppo accesa diatriba tra chi preferiva il tiranno e chi voleva la democrazia. Nel frattempo accadde che Eraclide, uno dei comandanti che avevano guidato la ribellione della polis durante la guerra civile, essendo geloso della popolarit\u00e0 di Dione, complott\u00f2 ancora una volta contro di lui, cercando di insinuare nel popolo il dubbio che Dione in realt\u00e0 ambisse al posto di nuovo tiranno. Dione a questo punto, dopo averlo perdonato gi\u00e0 diverse volte in passato, decise di non giustificarlo pi\u00f9 e lasci\u00f2 che i suoi nemici lo condannassero a morte.\nL'uccisione.\nL'ateniese Callippo, altro suo compagno di viaggio durante il suo esilio forzato in Grecia e suo soldato durante la presa di Siracusa, avendo bramosie di potere e poco valore morale, decise di tradire Dione e ordire un complotto contro di lui. Alcuni storici dicono che fosse stato pagato, quindi comprato, dagli amici di Eraclide, che volendo vendicare l'uccisione del loro capo, corruppero Callippo perch\u00e9 ammazzasse Dione. Ma, il prosieguo della storia, suggerisce che Callippo abbia piuttosto agito per egoismo e ambizione al potere. Dione venne sorpreso mentre era nella sua casa, sul suo letto che stava riposando. Callippo, che coinvolse altri soldati di Zacinto nella congiura, tent\u00f2 con quegli uomini prima di strangolarlo, poi non riuscendoci lo pugnalarono e lo uccisero. Mor\u00ec cos\u00ec uno dei personaggi pi\u00f9 significativi della storia siracusana di questo periodo."}
{"id": "443944", "revid": "729019", "url": "https://it.wikipedia.org/wiki?curid=443944", "title": "Battaglia del Wilderness", "text": "La battaglia del Wilderness fu la prima battaglia della campagna terrestre del 1864 ten. gen. Ulysses S. Grant 1864 in Virginia contro il generale Robert E. Lee e l'Armata della Virginia Settentrionale confederata.\nLa battaglia fu combattuta il 5\u20137 maggio 1864. Nonostante la netta inferiorit\u00e0 numerica (68.000 uomini contro 125.000), il grande stratega confederato riusc\u00ec a muovere battaglia esattamente dove voluto, in un terreno estremamente favorevole e di gran lunga meglio conosciuto dalle sue truppe. Per la prima volta, tuttavia, a comandare l'esercito nemico, trov\u00f2 un avversario altrettanto valido e lo scontro risult\u00f2 non decisivo per l'abilit\u00e0 dimostrata da Lee e Grant di rispondere efficacemente alle mosse dell'antagonista. Sebbene i federali subirono perdite largamente superiori (stimate in circa 18.000 contro le 11.000 dei confederati), Grant con una mossa geniale riprese in mano l'iniziativa e, anzich\u00e9 ritirarsi dietro il Rapidan, mosse verso sud l'offensiva strategica, tentando di interporsi tra Richmond e l'Armata della Virginia settentrionale.\nPrecedenti storici.\nIl campo di battaglia fu il Wilderness di Spotsylvania, un'ampia e impenetrabile sterpaglia di intricata vegetazione che copriva pi\u00f9 di 181\u00a0km\u00b2 della Contea di Spotsylvania, nella Virginia centrale. Un certo numero di battaglie fu combattuto nelle vicinanze fra il 1862 e il 1864, inclusa la sanguinosa battaglia di Chancellorsville nel maggio 1863. Si \u00e8 spesso sostenuto che le battaglie di Wilderness e di Chancellorsville siano state combattute nella medesima macchia di vegetazione, ma la battaglia del 1864 fu in realt\u00e0 combattuta poche miglia a ovest e si sovrappose all'antico campo di battaglia solo lungo la Brock Road sul fianco sinistro dell'esercito dell'Unione.\nLo svolgimento.\nIl 2 maggio 1864, l'Armata del Potomac, nominalmente sotto il comando del mag. gen. George G. Meade, ma agli ordini di Grant, attravers\u00f2 il fiume Rapidan in tre diversi punti e oper\u00f2 una conversione sulla Wilderness Tavern, che paradossalmente era stato il punto di concentrazione dei Confederati quasi esattamente un anno prima, quando gli stessi Sudisti avevano lanciato il loro devastante attacco sul fianco destro dell'Unione a Chancellorsville. Ma Grant scelse di fissare il proprio campo a ovest del vecchio sito della battaglia prima di muovere in direzione sud. Al pari dell'esercito unionista dell'anno precedente, Grant non aveva alcun desiderio di combattere nel Wilderness.\nD'altro canto, per quanto riguardava Lee, che era abbondantemente inferiore per numero, come gli era consueto (68.000 uomini rispetto ai 125.000 di Grant), accostare Grant nel Wilderness era un imperativo per la stessa ragione dell'anno prima: in una battaglia da impegnare in boschi intricati, infatti, il peso dell'artiglieria sarebbe stato necessariamente limitato. L'artiglieria di Lee godeva di un numero minore di canne da fuoco rispetto a quella di Grant, oltre ad essere di qualit\u00e0 minore.\nMentre attendeva l'arrivo del Primo Corpo del ten. gen. James Longstreet, che era distante 25 miglia (40\u00a0km) pi\u00f9 a ponente, a sorvegliare il cruciale nodo ferroviario di Gordonsville, Lee spinse avanti il suo Secondo Corpo, comandato dal ten. gen. Richard S. Ewell, e il Terzo Corpo al comando del ten. gen. Ambrose Powell Hill, in un tentativo d'impegnare Grant prima che questi potesse muovere verso sud. I Confederati furono in grado di fare ci\u00f2, e il 5 maggio, sia Ewell, sul fianco sinistro di Lee, sia Hill su quello destro, si scontrarono con i soldati dell'Unione.\nSulla sinistra, Ewell entr\u00f2 in contatto con il V Corpo unionista, al comando del mag. gen. Gouverneur K. Warren e l'urto port\u00f2 a un reciproco stallo.\nPer buona parte del giorno, il Corpo di 20.000 effettivi di Ewell conquist\u00f2 un esiguo vantaggio numerico su questa parte del campo di battaglia. Sulla destra per\u00f2, Hill fu colpito duramente e respinto indietro dal II Corpo dell'Unione comandato dal mag. gen. Winfield Scott Hancock e da una Divisione del VI Corpo. Comunque tenne il terreno.\nIl 6 maggio, Hancock, ora al comando di 40.000 uomini, riprese l'attacco alle unit\u00e0 di Hill, mentre possenti rinforzi unionisti sul fronte tenuto da Ewell impedirono a Lee di mandare gli uomini del Secondo Corpo in aiuto di Hill. In tarda mattinata, Hancock aveva sospinto le unit\u00e0 di Hill indietro per pi\u00f9 di due miglia e inflitto pesanti perdite. Con il Terzo Corpo in profonda crisi, Lee cominci\u00f2 ad aspettare ansiosamente l'arrivo di Longstreet, atteso gi\u00e0 da molte ore.\nA mezzogiorno circa, Longstreet e i 20.000 uomini del suo Primo Corpo infine arrivarono e il sincronismo apparve perfetto. Gli uomini di Hancock erano esausti e disorganizzati dopo sei ore di combattimenti. Quando Longstreet lanci\u00f2 le sue forze all'attacco degli Unionisti, costoro vacillarono e in due ore la situazione era del tutto capovolta. Non solo Longstreet aveva riguadagnato tutto il terreno perduto ma avanz\u00f2 per un miglio oltre, costringendo Hancock a radunarsi lungo la Brock Road. A un cruciale momento del combattimento, Longstreet attacc\u00f2 attraverso una linea ferroviaria non completata che aveva diviso le forze nordiste in due tronconi, accrescendo la confusione. Subito dopo il capo del genio di ANV disse che vi era lo spazio per un secondo attacco sul fianco. Proprio mentre Longstreet si preparava ad effettuare questo secondo attacco, assieme al suo stato maggiore fu scambiato per un raggruppamento nemico e colpito dal fuoco sudista. Longstreet fu gravemente ferito da un proiettile che penetr\u00f2 nel suo collo, gli perfor\u00f2 un polmone e infine usc\u00ec dalla spalla. Per ironia della sorte Longstreet fu colpito da fuoco amico e non pot\u00e9 tornare nei ranghi dell'Armata della Virginia Settentrionale per numerosi mesi. Non era la prima volta che le truppe confederate colpivano i propri generali: dodici mesi prima un altro tra i migliori collaboratori di Lee, Stonewall Jackson, era deceduto a causa delle conseguenze delle ferite subite nella battaglia di Chancellorsville.\nProprio mentre si stava esaurendo questa fase della battaglia, una Divisione del Secondo Corpo, sotto il mag. gen. John Brown Gordon lanci\u00f2 un assalto finale sulla destra dell'Unione, aggirando in parte il fianco dell'Armata del Potomac e catturando circa 1.000 soldati. Ma l'oscurit\u00e0 cadde prima che i Confederati avessero la possibilit\u00e0 di sfruttare il loro vantaggio e con questa azione la battaglia giunse alla sua conclusione.\nL'8 maggio, Grant ordin\u00f2 all'Armata del Potomac di riprendere la sua avanzata e, pochi giorni pi\u00f9 tardi, le due Armate si scontrarono ancora a 10 miglia pi\u00f9 a SE, a Spotsylvania Court House.\nConseguenze.\nLa battaglia usualmente viene descritta come un pareggio ma un modo pi\u00f9 adeguato di descriverne il risultato \u00e8 quello di dire che essa fu una vittoria tattica della Confederazione ma una vittoria strategica dell'Unione. Alla fine della battaglia, Grant fece retrocedere le sue forze, cosa del tutto normale allorch\u00e9 si profilava una sconfitta ma, al contrario dei suoi predecessori dal 1861, Grant non arretr\u00f2 a difesa di Washington, ma continu\u00f2 nella sua campagna.\nLee inflisse a Grant pesanti perdite (si possono leggere qui sotto le stime), ma esse furono percentualmente contenute. E, diversamente da Grant, Lee aveva pochissime opportunit\u00e0 di colmare i vuoti creatisi. Ben comprendendo simile disparit\u00e0, una parte della strategia di Grant fu quella di condurre una guerra d'attrito. L'unica via per cui Lee avrebbe potuto sfuggire alla trappola che Grant gli stava tendendo sarebbe stata quella di distruggere l'Armata del Potomac mentre essa aveva ancora un deficit di forza impiegabile, ma Grant era troppo abile per permettere che ci\u00f2 avvenisse.\nPerdite.\nLe stime variano per quanto riguarda le perdite al Wilderness. La tabella seguente sintetizza le stime traendole da una variet\u00e0 di fonti di grande divulgazione:\nPorzioni del campo di battaglia del Wilderness sono attualmente preservate come parti del Fredericksburg and Spotsylvania National Military Park."}
{"id": "443945", "revid": "4", "url": "https://it.wikipedia.org/wiki?curid=443945", "title": "Prodotto hermitiano", "text": ""}
{"id": "443949", "revid": "44638", "url": "https://it.wikipedia.org/wiki?curid=443949", "title": "Dione (tiranno di Siracusa)", "text": ""}
{"id": "443950", "revid": "6923", "url": "https://it.wikipedia.org/wiki?curid=443950", "title": "Thosk", "text": "Il thosk \u00e8 una lingua artificiale progettata nel 1992 dall'insegnante e linguista Dean Easton. La lingua mostra una chiara origine indoeuropea, ed il suo glossario, disponibile online, include derivazioni per molte parole. Il thosk possiede un alfabeto composto da 22 fonemi, di cui 17 consonantici e 5 vocalici. La maggior parte dei fonemi, i gruppi consonantici possibili, e la grammatica risultano familiari ad un locutore inglese. A differenza di molte lingue artificiali (soprattutto quelle ausiliarie), il thosk \u00e8 una lingua naturalistica - una lingua \"possibile\" con una protostoria plausibile.\nIl thosk apparterrebbe ad un'ipotetica diramazione della famiglia delle lingue indoeuropee.\nEstratto: Il Padre Nostro"}
{"id": "443967", "revid": "125132521", "url": "https://it.wikipedia.org/wiki?curid=443967", "title": "Oklahoma City", "text": "Oklahoma City, spesso abbreviata semplicemente in OKC, \u00e8 un comune (\"city\") degli Stati Uniti d'America che si trova tra le contee di Oklahoma (della quale \u00e8 capoluogo), Canadian, Cleveland, e Pottawatomie, ed \u00e8 la capitale dello Stato dell'Oklahoma. La popolazione era di persone al censimento del 2018, il che la rende la citt\u00e0 pi\u00f9 popolosa dello stato, e la ventisettesima citt\u00e0 pi\u00f9 popolosa della nazione.\nGeografia fisica.\nSecondo lo United States Census Bureau, ha un'area totale di 196,8 miglia quadrate ().\nStoria.\nLa data di fondazione di Oklahoma City \u00e8 fissata al 22 aprile 1889, quando in un solo giorno persone si stabilirono nell'area dell'attuale centro cittadino o \"Downtown\". Nel giro di pochi anni la popolazione raddoppi\u00f2 e quando venne ammessa nell'Unione aveva ormai sorpassato per numero d'abitanti e per importanza commerciale la capitale statale Guthrie.\nGrazie ad una politica mirata la citt\u00e0 si dot\u00f2 di infrastrutture ferroviarie e tranviarie. Nel 1910 ottenne il titolo di capitale.\nIl 4 dicembre 1928 venne scoperto il petrolio, spuntarono pozzi in tutta la citt\u00e0 che pot\u00e9 crescere ed arricchirsi ulteriormente, ma la Grande depressione non risparmi\u00f2 neppure OKC; nel 1935 fu edificata sul fiume North Canadian una Hooverville abitata da poveri e disoccupati. Durante tutto il secondo dopoguerra la citt\u00e0 fu soggetta ad un declino inarrestabile, e a partire dagli anni settanta una buona parte della popolazione cittadina si trasfer\u00ec nelle citt\u00e0-satelliti cresciute attorno alla citt\u00e0. Le autorit\u00e0 cittadine decisero di risanare e abbellire il Downtown ma il progetto rimase incompleto.\nNel 1992 venne attuato un progetto miliardario per il rilancio di OKC che prevedeva la costruzione del nuovo stadio del baseball, la creazione di un canale nel quartiere di Bricktown, un nuovo centro civico, nuovi sentieri lungo il fiume North Canadian e una nuova biblioteca. La costruzione di queste opere permise alla citt\u00e0 di avere un aspetto pi\u00f9 accogliente e turistico.\nIl 19 aprile 1995 un palazzo governativo venne distrutto dall'esplosione di un camion imbottito di 3000 kg di esplosivo, in un attentato terroristico che caus\u00f2 la morte di 168 persone. Fino all'11 settembre 2001 fu il pi\u00f9 grave attentato avvenuto negli Stati Uniti.\nIl 20 maggio 2013 la citt\u00e0 \u00e8 stata colpita da un violento tornado. Il bilancio preliminare \u00e8 di 24 morti e qualche centinaio di feriti; sono state colpite anche scuole e ospedali.\nSociet\u00e0.\nEvoluzione demografica.\nSecondo il censimento del 2010, c'erano persone.\nSecondo gli ultimi dati del 2018, la citt\u00e0 ha 649.021 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 62,7% di bianchi, il 15,1% di afroamericani, il 3,5% di nativi americani, il 4,0% di asiatici, lo 0,1% di oceaniani, il 9,4% di altre razze, e il 5,2% di due o pi\u00f9 etnie. Ispanici o latinos erano il 17,2% della popolazione.\nInfrastrutture e trasporti.\nLa citt\u00e0 \u00e8 servita dall'Aeroporto di Oklahoma City Will Rogers World.\nSport.\nDal 2008 la citt\u00e0 \u00e8 sede degli Oklahoma City Thunder franchigia della NBA. Nell'hockey su ghiaccio la citt\u00e0 ospitava gli Oklahoma City Barons, squadra della American Hockey League, che si \u00e8 sciolta nel 2015."}
{"id": "443972", "revid": "1656773", "url": "https://it.wikipedia.org/wiki?curid=443972", "title": "Tricaina metansolfonato", "text": "La tricaina metansolfonato o MS-222 \u00e8 un miorilassante che opera prevenendo la formazione di potenziali d'azione. Con il loro annullamento, nessun segnale pu\u00f2 essere scambiato tra il sistema nervoso centrale e le estremit\u00e0; vengono escluse le informazioni sensoriali e i comandi motori, bloccando quindi la maggior parte dei muscoli.\nL'MS-222 viene utilizzato per anestetizzare o eutanizzare i pesci durante gli esperimenti di laboratorio. Il pesce viene posto in una vaschetta contenente una soluzione acquosa della sostanza ed estratto dopo aver raggiunto la perdita di equilibrio; in caso di anestesia, per far riprendere il pesce \u00e8 sufficiente trasferirlo in una vaschetta di mantenimento riempita di acqua ben ossigenata e non medicata, mantenuta alla corretta temperatura ottimale della specie."}
{"id": "443977", "revid": "1632387", "url": "https://it.wikipedia.org/wiki?curid=443977", "title": "Set the World on Fire (Annihilator)", "text": "Set the World on Fire \u00e8 il terzo album della thrash metal band canadese Annihilator.\nIl disco.\n\u00c8 l'album che segna una leggera svolta stilistica della band, infatti risulta un lavoro \"meno thrash metal\" rispetto ai primi due lavori della band. Non per caso vi troviamo alcune ballads.\nEdizione Speciale.\nL'album fu pubblicato anche in edizione speciale con l'aggiunta di due tracce e di un secondo disco contenente vari video della band. L'edizione venne rimasterizzata nel 2004 e pubblicata in accoppiata con l'album \"In Command\", per la raccolta \"Two From The Vault\" dalla Roadrunner Records."}
{"id": "443978", "revid": "767487", "url": "https://it.wikipedia.org/wiki?curid=443978", "title": "Bugsy", "text": "Bugsy \u00e8 un film del 1991 diretto da Barry Levinson, con protagonista Warren Beatty che interpreta il mafioso Bugsy Siegel.\nTrama.\nIl gangster ebreo Benjamin Siegel, detto \"Bugsy\", il \"Pidocchio\" o anche il \"Pazzo\" (\"Bugsy\" \u00e8 sinonimo di follia), \u00e8 uno dei principali bracci armati della Mafia statunitense, ed \u00e8 amico di vecchia data del gangster Meyer Lansky. Si reca a Los Angeles per impadronirsi del racket della West Coast per conto dei principali gangsters e padrini statunitensi. Si compra anche una casa a Beverly Hills, mentre la moglie Esta e le figlie Millicent e Barbara rimangono a Scarsdale.\nGiunto a Los Angeles, rimane fortemente attratto dal mondo del cinema, e perde la testa per un'attricetta di nome Virginia Hill, che in breve finisce per procurargli un guaio dietro l'altro. Dopo un viaggio nel deserto del Nevada, dove si reca per chiudere una bisca, Bugsy ha un'illuminazione: costruire un tempio del gioco d'azzardo nel mezzo di quel deserto.\nNasce quindi la lucente e gloriosa Las Vegas, costruita sulla pianta di un piccolo e insignificante villaggio.\nMa il progetto si rivela ben presto un fallimento: Virginia gli ruba parte dei soldi per la costruzione che Bugsy ha ottenuto vendendo a vari mafiosi quote del Flamingo e, in seguito, lo stesso hotel non rende i soldi previsti.\nPer questo motivo e per la sua eccentricit\u00e0 ritenuta sinonimo di inaffidabilit\u00e0 Bugsy verr\u00e0 assassinato una notte da diversi colpi di pistola nella sua casa di Los Angeles il 20 giugno 1947. Una settimana dopo la sua morte, Virginia restituisce tutti i soldi e si uccider\u00e0 in Austria nel 1966. La gestione del Flamingo torna alle famiglie mafiose e nel 1991, i 6 milioni di dollari investiti da Bugsy hanno fruttato 100 miliardi di dollari."}
{"id": "443990", "revid": "1788047", "url": "https://it.wikipedia.org/wiki?curid=443990", "title": "Crist\u00f3bal Acosta", "text": "Egli \u00e8 considerato un pioniere dello studio delle piante orientali e in particolar modo del loro uso in farmacologia.\nTra le sue opere si ricorda il \"Trattato sulle droghe e medicine delle Indie Orientali\" (1578, in spagnolo), contenente osservazioni sulle droghe Orientali (nell'opera menziona, tra le altre, il \"bangue\", una miscela preparata a partire dalla cannabis). Un altro lavoro di rilievo \u00e8 il \"Trattato sulle erbe, piante, frutti e animali\", ma questa trattazione si considera ad oggi perduta.\nSi riteneva fosse nato in Portogallo, pi\u00f9 probabilmente nell'isola di Capo Verde o in un qualche altro possedimento Portoghese in Africa. Nulla si sa riguardo alla sua educazione.\nDa Costa viaggi\u00f2 per la prima volta nelle Indie Orientali nel 1550 come soldato. Egli prese parte ad alcune campagne militari contro la popolazione indigena, ma fu catturato e tenuto prigioniero nel Bengala.\nDopo il ritorno in Portogallo, si riun\u00ec con un suo precedente capitano, Lu\u00eds de Ata\u00edde, che fu nominato vicer\u00e9 dell'India. Torn\u00f2 quindi nel piccolo stato indiano di Goa nel 1568. Nel 1569 fu nominato medico nell'ospedale reale di Cochim. A partire dal 1571, egli raccolse numerose specie botaniche provenienti da varie parti dell'India. Ritorn\u00f2 in Portogallo nel 1572 dopo la conclusione del mandato di Ata\u00edde come vicer\u00e9.\nDal 1576 al 1587 egli serv\u00ec come chirurgo e poi medico a Burgos, in Spagna. Quando sua moglie mor\u00ec, da Costa si ritir\u00f2 e visse come eremita sino alla morte che avvenne nel 1594 ad Huelva in Spagna.\nIl cratere Acosta sulla Luna venne cos\u00ec chiamato in suo onore."}
{"id": "443993", "revid": "1632387", "url": "https://it.wikipedia.org/wiki?curid=443993", "title": "Mikl\u00f3s Horthy", "text": "Biografia.\nHorthy nacque in una cittadina nell'attuale provincia di J\u00e1sz-Nagykun-Szolnok da una famiglia calvinista della piccola nobilt\u00e0 ungherese. Destinato fin dal principio a una carriera militare, fece ben presto una notevole carriera e dal 1909 al 1914 prest\u00f2 servizio come aiutante dell'imperatore Francesco Giuseppe. Verso la fine della prima guerra mondiale raggiunse il grado di contrammiraglio e divenne infine l'ultimo comandante supremo della imperial-regia marina austro-ungarica.\nIn seguito al crollo dell'Impero austro-ungarico e alla formazione di un governo comunista da parte di B\u00e9la Kun, nel 1919 Horthy appoggi\u00f2 il controgoverno anticomunista formatosi a Seghedino, di cui divenne ministro della guerra con lo scopo di opporsi al regime di Kun. Gli anticomunisti vinsero la guerra e Horthy alla testa delle truppe fece il suo ingresso a Budapest il 16 novembre 1919.\nIl nuovo governo si affrett\u00f2 a ristabilire, almeno formalmente, un regno, ma in assenza di un monarca: un ritorno degli Asburgo sul trono era politicamente irrealizzabile alla luce del nuovo assetto che le potenze dell'Intesa avevano dato ai paesi dell'Europa centrale e l'ostilit\u00e0 della popolazione ungherese nei confronti dell'antico casato. Per questa ragione l'assemblea nazionale ungherese proclam\u00f2 il 1\u00ba marzo 1920 Horthy capo provvisorio dello Stato col titolo di Reggente (ungherese: \"korm\u00e1nyz\u00f3\").\nHorthy accett\u00f2 solo dopo essersi assicurato che i poteri dell'ufficio assumessero le prerogative generali possedute dal re, ad eccezione del diritto di nominare titoli nobiliari e del patronato della Chiesa.\nLa politica estera dell'era Horthy.\nL'ammiraglio Horthy dovette innanzitutto accettare le dure condizioni del trattato di pace del Trianon (1920), per effetto del quale l'Ungheria perse due terzi della propria superficie territoriale e della propria popolazione d'anteguerra, assieme alla propria secolare condizione di Stato multietnico. Successivamente per\u00f2 si pose al vertice di una politica revisionista che, col motto \"nem, nem, soha!\" (\"no, no, mai!\"), mirava a riottenere i territori perduti e a ricostituire il regno di Santo Stefano fino alle proprie frontiere storiche.\nConscio della debolezza militare del proprio paese, ma anche dell'antipatia verso gli Asburgo diffusa in vaste fasce della popolazione, Horthy imped\u00ec nel 1921 due tentativi di fare ritorno in Ungheria dell'ex re Carlo d'Asburgo, nel secondo caso addirittura ricorrendo all'uso delle armi a Buda\u00f6rs, presso le porte di Budapest (29 ottobre 1921). Horthy volle con ci\u00f2 scongiurare un'aggressione militare da parte degli Stati della Piccola Intesa (Cecoslovacchia, Romania e Jugoslavia), alleanza militare che aveva per l'appunto tra i suoi obiettivi quello di ostacolare una restaurazione asburgica.\nDi fronte all'eccessiva debolezza politico-militare dell'Ungheria per sostenere una politica revisionista, Horthy cerc\u00f2 di rompere l'isolamento magiaro avvicinandosi negli anni Trenta all'Italia fascista e all'\"austrofascismo\" di Engelbert Dollfuss, politica che culmin\u00f2 con i Protocolli di Roma del 17 marzo 1934. Dell'avvicinamento all'Italia \u00e8 testimonianza la visita di Stato del 1936, durante la quale Horthy, il 26 novembre, visitata Roma e il Palazzo del Quirinale e reso omaggio al Milite ignoto presso l'Altare della patria, presenzi\u00f2 a una rivista navale nel golfo di Napoli con Vittorio Emanuele III e Mussolini, a bordo dell'incrociatore \"Zara\".\nIn seguito all'ascesa della Germania nazista, la maggiore potenza revisionista del continente, la politica ungherese inizi\u00f2 a immaginare possibile una revisione dei trattati di pace con il sostegno di Berlino e Roma. Questo avvicinamento trov\u00f2 i primi frutti con la conferenza di Monaco e con il susseguente Primo arbitrato di Vienna del 2 novembre 1938, che attribu\u00ec all'Ungheria vaste porzioni della Slovacchia meridionale e della Transilvania romena abitate da magiari.\nLa politica interna dell'era Horthy.\nSebbene nel periodo tra le due guerre l'Ungheria non sia mai diventata completamente una dittatura e il parlamento non fosse stato completamente esautorato, la reggenza di Horthy fu caratterizzata tuttavia dai tratti di un regime autoritario.\nCome profondo conservatore, Horthy ebbe sempre l'obiettivo di mantenere inalterato l'ordine sociale ungherese, per cui mantenne i privilegi dell'aristocrazia e ne difese il ruolo portante dello Stato. Negli anni di governo si scost\u00f2 parzialmente dalla radicalit\u00e0 del \"programma di Seghedino\", cui tuttavia aveva aderito; pur volendo integrare paternalisticamente i lavoratori e i contadini nel nuovo Stato, Horthy non introdusse alcuna sostanziale riforma agraria per non ledere gli interessi della nobilt\u00e0.\nDurante il regime di Horthy si assistette anche alla creazione di leggi discriminatorie nei confronti degli ebrei. Gi\u00e0 nel 1921, infatti, sotto il governo del primo ministro P\u00e1l Teleki, venne emanata una legge che fissava un numero chiuso per gli studenti universitari in base alle percentuali delle etnie presenti in Ungheria. Per gli ebrei, che costituivano all'epoca circa il 20% della popolazione universitaria ungherese, venne fissato il tetto del 6%. Quella del 1921 fu la prima legislazione di questo tipo adottata in Europa dopo la fine della prima guerra mondiale. La legislazione antiebraica intesa come tale venne introdotta nel 1938 dal governo di K\u00e1lm\u00e1n Dar\u00e1nyi con nuove disposizioni discriminatorie che, di fatto, prepararono il terreno alle successive deportazioni naziste.\nNel corso degli anni l'ammiraglio Horthy tese sempre pi\u00f9 a estendere i propri poteri a spese del parlamento, fino ad avvicinarsi al ruolo di monarca, al punto che nel 1937 gli mancavano solamente la supremazia sulla Chiesa cattolica, l'ereditariet\u00e0 della carica e il diritto di conferire titoli nobiliari. Horthy rimase al vertice della \"monarchia senza re\" fino alla sua deposizione e arresto nel 1944 da parte dei tedeschi, in seguito al fallito tentativo di un armistizio separato con l'Unione Sovietica.\nL'esilio.\nLiberato dopo il 1945 su pressioni degli Stati Uniti, fu risparmiato dalle accuse di crimini contro l'umanit\u00e0 e ripar\u00f2 in esilio in Portogallo. Negli ultimi suoi anni di vita difese sempre la propria politica estera revisionista e dichiar\u00f2 di aver solamente agito per il bene della sua patria. Secondo quanto scrisse nelle sue memorie, fu turbato dal fallimento della rivoluzione ungherese del 1956. Nel suo testamento scrisse di non essere sepolto in Ungheria \"fino a quando l'ultimo soldato russo non l'avesse lasciata\". La sepoltura nella cittadina natale di Kenderes avvenne infatti solo nel 1993, due anni dopo che le truppe sovietiche avevano lasciato l'Ungheria, e fu oggetto di controversie.\nHorthy ha avuto due figli, Mikl\u00f3s Horthy jr e Istv\u00e1n Horthy."}
{"id": "443996", "revid": "916580", "url": "https://it.wikipedia.org/wiki?curid=443996", "title": "Tucle", "text": "Secondo il racconto di Tucidide, era un greco calcidese che part\u00ec con una nave verso la Sicilia. Nel 735 a.C. fond\u00f2 Naxos e da l\u00ec part\u00ec nel 729 a.C. per sbarcare nella piana di Catania; l\u00ec combatt\u00e9 contro i Siculi, fondando poi Leontini e infine Katane."}
{"id": "443997", "revid": "1856513", "url": "https://it.wikipedia.org/wiki?curid=443997", "title": "Japan Airlines", "text": ", anche detta JAL, \u00e8 una compagnia aerea giapponese, fondata nel 1951.\nOrganizzazione.\nIl quartier generale \u00e8 a Shinagawa, Tokyo, Giappone.\nComprende sei compagnie minori:\nAltre 3 societ\u00e0 controllate:\nMentre \u00e8 stata integrata la:\nDal 1\u00ba aprile 2007 la JAL \u00e8 membro della oneworld, una alleanza aerea globale nata nel 1999, cui fanno parte diverse compagnie tra le quali la American Airlines, la British Airways, la Qatar Airways, la Cathay Pacific, la Iberia e la Qantas.\nNel 2010 JAL ha iniziato un periodo di ristrutturazione, taglio di voli e personale. Si prevede che ci saranno almeno 16.500 licenziamenti . Per presentare un adeguato piano di rientro \u00e8 stato chiesto l'intervento del manager della Kyocera Corp. di Kyoto, Masaru Onishi, che come prima mossa, ha licenziato 2 dei 3 vicepresidenti.\nDal 1\u00ba ottobre 2010 JAL ha sospeso i voli da Roma e Milano per Tokyo. Tuttavia JAL continuer\u00e0 ad operare in Europa con i voli da/per Londra, Parigi, Francoforte, Helsinki e Mosca.\nFlotta.\nLa flotta di Japan Airlines al 25 ottobre 2016 risulta essere:"}
{"id": "444003", "revid": "1573940", "url": "https://it.wikipedia.org/wiki?curid=444003", "title": "Evarco", "text": "Secondo il racconto di Tucidide, fu Tucle che, col suo equipaggio di Calcidesi, fond\u00f2 Katane (la data tradizionalmente indicata \u00e8 quella del 729 a.C.). Successivamente, per ragioni non chiare, i Catanesi tributarono i culti eroici ad Evarco, considerando lui e non Tucle ecista della \"polis\"."}
{"id": "444023", "revid": "182193", "url": "https://it.wikipedia.org/wiki?curid=444023", "title": "Ferrari F93A", "text": "La Ferrari F93A \u00e8 un'automobile monoposto sportiva di Formula 1 che gareggi\u00f2 nel 1993, la quarantesima costruita e utilizzata dalla Scuderia Ferrari. \nNata come vettura di transizione in previsione dello sviluppo e del successivo debutto (mai verificatosi) di una nuova monoposto nota come \"645\", risult\u00f2 pi\u00f9 veloce rispetto alla monoposto dell'anno precedente, ma ancora una volta non sufficientemente affidabile e competitiva per poter lottare per la vittoria nelle gare.\nContesto.\nIl grande sviluppo dell'elettronica.\nCon l'inizio degli anni 1990 l'impiego di ausili elettronici sulle monoposto di Formula 1 crebbe in maniera esponenziale: tra i pionieri in tale settore vi era stata proprio la Ferrari, che gi\u00e0 nel 1989 aveva introdotto sulla propria monoposto il cambio con comandi al volante (semiautomatico prima e automatico poi).\nFu tuttavia la Williams a effettuare gli sviluppi pi\u00f9 estremi e a raccoglierne i migliori frutti, riuscendo dapprima a lottare ad armi pari con le concorrenti Ferrari e in particolare McLaren (autentica dominatrice della Formula 1 sul finire degli anni 1980) e successivamente a surclassare la concorrenza dominando la stagione 1992, con Nigel Mansell e Riccardo Patrese ai primi due posti nella classifica piloti e 65 punti di vantaggio in quella dei costruttori.\nLa chiave del successo dell'annata 1992 fu la monoposto FW14B, munita di innumerevoli dispositivi elettronici d'avanguardia (su tutti le sospensioni attive, unite a ABS, controllo di trazione, launch control e drive by wire), tanto avanzati ed efficienti da conferirle un grande vantaggio sulla concorrenza; anni pi\u00f9 tardi l'ingegnere Adrian Newey, che si era occupato della progettazione della parte aerodinamica della monoposto, afferm\u00f2 che, qualora nel 1994 i regolamenti non avessero imposto limiti all'elettronica imbarcata, la squadra di Frank Williams aveva un tale vantaggio nei confronti dei rivali da poter dominare il mondiale almeno per un altro biennio. \nAnalogamente alle altre squadre di vertice, anche la Ferrari s'ingegn\u00f2 per colmare il divario tecnologico con la concorrenza, introducendo a sua volta sulla propria monoposto una vasta gamma di dispositivi elettronici.\nSviluppo: il passaggio dalla F92A alla F93A.\nLa stagione 1992 era stata disastrosa per la Ferrari: la F92A, vettura dal design rivoluzionario e con diverse soluzioni estreme, si era infatti rivelata lenta e difficile da guidare, cogliendo come migliori risultati solo due terzi posti con Alesi. \nAl fine di non ripetere gli errori commessi, a campionato 1992 ancora in corso il presidente della Ferrari Montezemolo prese contatti con il progettista John Barnard, che gi\u00e0 aveva collaborato con il team italiano nel biennio 1989-1990, offrendogli un contratto a lungo termine per varare un progetto di rilancio della squadra corse del \"cavallino rampante\". Per favorire il suo lavoro venne anche creata una struttura interna alla Scuderia, deputata espressamente allo sviluppo delle nuove monoposto, il \"Ferrari Design and Development\", con sede in Inghilterra.\nIl programma di lavoro prevedeva la costruzione di due modelli: la F93A, vettura di transizione (comunque gi\u00e0 dotata di opportuni ausili tecnologici) da usare nella prima parte della stagione 1993, e la 645, pi\u00f9 avanzata e con la massima integrazione possibile dell'elettronica imbarcata, da far debuttare a stagione in corso e sviluppare ulteriormente in previsione del 1994. Barnard avrebbe lavorato a tempo pieno sul modello \"definitivo\", fornendo in parallelo semplici consulenze ai tecnici impegnati sul progetto F93A. \nVettura.\nIn controtendenza rispetto alle linee estreme e avveniristiche viste sulla vettura del 1992, la F93A adott\u00f2 soluzioni tecnico-stilistiche nel complesso pi\u00f9 convenzionali.\nAerodinamica.\nDal punto di vista dell'aerodinamica, la vettura mantenne il muso rialzato gi\u00e0 sperimentato nel 1992, ma rispetto alla vettura di quell'anno perse le prese d'aria delle pance laterali ovali e staccate dal corpo vettura, che vennero ridisegnate con forme generose e imboccature squadrate, onde garantire il massimo afflusso d'aria possibile al propulsore. Venne inoltre accantonata la soluzione a doppio fondo adottata sulla F92A, che in pista si era rivelata non all\u2019altezza dei modelli progettuali.\nTelaio e sospensioni.\nLa novit\u00e0 tecnica pi\u00f9 importante fu rappresentata dal miglioramento degli strumenti elettronici di bordo; in particolare la F93A fu la prima e unica Ferrari da Formula 1 dotata di sospensioni attive a controllo elettronico. Inoltre, siccome il regolamento aveva stabilito il restringimento dell'impronta a terra del battistrada degli pneumatici posteriori (inducendo una minore larghezza complessiva della carreggiata posteriore), venne implementata anche una riduzione delle dimensioni della carreggiata anteriore.\nPiloti.\nPer quanto riguarda i piloti, in sostituzione di Nicola Larini (che aveva corso le ultime due gare del 1992 ed era poi tornato al suo ruolo di collaudatore) venne ingaggiato Gerhard Berger, che affianc\u00f2 il confermato Alesi.\nPresentazione.\nLa F93 A venne presentata a Maranello pochi giorni prima del Natale del 1992, in netto anticipo rispetto agli usi della Scuderia. Tale scelta fu indotta dal desiderio di avere pi\u00f9 tempo per lo sviluppo della monoposto e in particolare delle nuove sospensioni attive.\nAlla cerimonia, svoltasi in un clima di sobriet\u00e0, erano presenti i piloti ufficiali Jean Alesi e Gerhard Berger, il presidente Luca Cordero di Montezemolo e tutto lo staff di tecnici che avevano lavorato alla creazione della vettura (John Barnard, Harvey Postlethwaite, George Rayton e Claudio Lombardi).\nCarriera agonistica.\nTest.\nDurante i test invernali la vettura si dimostr\u00f2 alquanto lenta, ottenendo tempi di molto superiori rispetto alle monoposto delle squadre di punta, e pales\u00f2 fin da subito problemi alle sospensioni attive.\nStagione.\nIl debutto nel campionato di Formula 1 avvenne al Gran Premio del Sud Africa, il 14 marzo del 1993: Gerhard Berger riusc\u00ec, nell'occasione, a concludere sesto, mentre Alesi fu costretto al ritiro mentre si trovava in zona punti. \nLe gare seguenti furono avare di risultati e costellate da vari ritiri, causati per lo pi\u00f9 da guasti alle sospensioni attive, le quali, lungi da costituire un vantaggio, erano invece foriere di frequenti difficolt\u00e0 nella messa a punto. Il primo podio arriv\u00f2 al Gran Premio di Monaco, grazie al terzo posto di Alesi; Berger replic\u00f2 il medesimo risultato in Ungheria. Il miglior risultato della stagione venne poi conquistato da Alesi, che concluse al secondo posto al Gran Premio d'Italia. \nFrattanto, sempre nel quadro degli sforzi della Ferrari per ridare competitivit\u00e0 al proprio reparto corse, venne assunto come nuovo team manager il francese Jean Todt.\nIn aggiunta a met\u00e0 della stagione venne preannunciato un cambio dei regolamenti della Formula 1, che dal 1994 avrebbero comportato forti limitazioni all'elettronica imbarcata sulle vetture. La Ferrari dovette pertanto abbandonare il progetto della costruenda monoposto 645 e utilizzare la F93A per tutto il 1993.\nLa squadra di Maranello concluse il mondiale costruttori 1993 al quarto posto (ultima tra le vetture dotate di sospensioni attive) con 28 punti, 12 dei quali conquistati da Berger e 16 da Alesi. Per il terzo anno di fila rimase a secco di vittorie e pole position; come nel 1992, inoltre, non fiss\u00f2 nessun giro veloce in gara."}
{"id": "444026", "revid": "486946", "url": "https://it.wikipedia.org/wiki?curid=444026", "title": "Programmazione orientata agli eventi", "text": ""}
{"id": "444029", "revid": "15756", "url": "https://it.wikipedia.org/wiki?curid=444029", "title": "Lord Soth", "text": "Lord Soth, il Cavaliere della Rosa Nera (nome completo: Lord Loren Soth di Dargaard Keep), \u00e8 un personaggio immaginario dell'universo fantasy \"Dragonlance\", e pi\u00f9 tardi di \"Ravenloft\". \u00c8 un cavaliere della morte e un Cavaliere di Solamnia decaduto del mondo di Krynn.\nTracy Hickman narra di aver avuto bisogno di un personaggio potente da contrapporre agli Eroi delle Lance per lottare alla Torre del Sommo Chierico, e in quel momento Lord Soth entr\u00f2 improvvisamente nella sua mente con storia e personalit\u00e0 complete.\nAspetto Fisico.\nIn tutta la sua gloria di non morto, Soth si erge per ben 1,95 metri o pi\u00f9. Indossa un'armatura completa di piastre solamniche di fattura antica, ma gli anni e le molte battaglie hanno rovinato il delicato ornamento sulla corazza, oscurando gli intricati intaglii di martin pescatori, rose e spade, lasciando solamente una rosa nera e carbonizzata, divenuta in seguito il simbolo di Lord Soth. Un lungo mantello porpora pende pesantemente dalle spalle, sventolando dietro le spalle e raggiungendo quasi le ginocchia. Un lungo ciuffo Di crini neri sovrasta il suo elmo, portato all'antica maniera, e vetusto come il resto dell'armatura. Al suo fianco pende una spada, la cui micidiale lama ha assunto un colore nero a causa dei molti strati di sangue vecchio e rappreso a memoria eterna dalle sue innumerevoli vittime. Dell'invisibile volto del (ex paladino) Cavaliere della Morte solo due punti, fiammeggianti e rossi come il sangue, brillano dalle fenditure per gli occhi sull'elmo. La sua voce sembra un'eco nelle profondit\u00e0 di una caverna smisurata. Come per tutti i Cavalieri della Morte, vi \u00e8 sempre un'innaturale aura di freddo e di oltretomba attorno a Soth. Il suo portamento \u00e8 cos\u00ec terrificante che anche i kender ne sono spaventati.\nQuando viaggia, Lord Soth monta su un incubo, un destriero demoniaco con manto nero come ebano e criniera e zoccoli fiammeggianti.\nCombattimento.\nAnche se malvagio e pieno di odio intenso per tutte le creature viventi, la maggior parte del tempo Soth mantiene orgoglioso le parvenze che ha avuto come Cavaliere di Solamnia e lotta onorevolmente. Non tende mai un agguato a un nemico di spalle, n\u00e9 colpisce prima che il nemico abbia sguainato la sua arma. Malgrado ci\u00f2, Soth \u00e8 comunque un nemico terribile, un abominio non morto: egli ha forza sovrumana che migliora ulteriormente la sua abilit\u00e0 con la spada, appresa nella sua precedente vita di Cavaliere della Rosa. Soth pu\u00f2 scagliare anche vari tipi d'incantesimi, incluse enormi palle infuocate, difese magiche che assordano o uccidono i nemici, muri di ghiaccio, coni di freddo e molto altro, comprese quelle mortali parole la cui pronuncia basta per uccidere un uomo. Le sue abilit\u00e0 gli permetteranno di distruggere il grande insediamento urbano di Palanthas, che era precedentemente noto come la \"citt\u00e0 mai conquistata\".\nStoria.\nLa vita da Cavaliere.\nSoth era un Cavaliere della Rosa, il rango di cavaliere pi\u00f9 stimato nei Cavalieri di Solamnia, ed era sposato. Lui e sua moglie, Lady Korrine di Gladria, tentarono pi\u00f9 e pi\u00f9 volte di avere un figlio per dare un erede alla casata Soth, ma ebbero pochi risultati positivi. La moglie di Soth visit\u00f2 poi una strega che l'aiutasse con questo problema, ma questa avvert\u00ec che il bambino sarebbe stato una rappresentazione dell'anima di Soth. Pensando che Loran Soth fosse puro di cuore, la moglie non ebbe nessuna paura di questo avvertimento.\nPoco tempo dopo, mentre quest'ultimo viaggiava coi suoi seguaci fedeli, il gruppo incontr\u00f2 una banda di orchi che attaccava un gruppo di sacerdotesse elfiche: i cavalieri uccisero gli orchi, ma Soth s'innamor\u00f2 della sacerdotessa pi\u00f9 bella, l'elfa Silvanesti Isolde Denissa e successivamente riusc\u00ec a sedurla e a riportarla indietro a Dargaard Keep spacciandola per una sua amica al pubblico e a sua moglie.\nIl giorno in cui la moglie di Soth partor\u00ec, lo sforzo fu molto doloroso. Dopo ore di parto il \"bambino\" venne alla luce: aveva la faccia simile a quella di un cucciolo di drago, con due braccia da un lato ed una gamba dall'altro. L'ultima gamba si trovava vicino alle natiche, come una coda. Soth and\u00f2 su tutte le furie e, pensando che sua moglie lo avesse tradito con qualche genere di demone, squart\u00f2 lei e l'abominio; egli chiese poi a Caradoc, il suo tenente, di liberarsi dell'evidenza e rivelare la notizia delle morti come un parto difficile.\nIl cavaliere venne per\u00f2 smascherato dopo poco tempo, quando la domestica della padrona elfa, Mirrel Martlin, rivel\u00f2 ai suoi superiori di essere incinta del figlio bastardo di Soth. Il Cavaliere fu portato a Palanthas, dove fu condotto di fronte all'Alta Corte di Giustizia: i giudici lanciarono poi un incantesimo a Istvan il Guaritore, l'uomo che aveva fatto nascere il suo primo \"figlio\", che lo costringeva a dire solamente la verit\u00e0. Egli rivel\u00f2 che il \"figlio\" e la moglie di Soth erano vivi e sani dopo la nascita del piccolo, e che il marito furioso li aveva assassinati in seguito. Soth fu spogliato del suo rango e bandito dal Cavalierato: sarebbe stato giustiziato e non avrebbe avuto con s\u00e9 il supporto dei suoi seguaci, costretti a tornare dalla sua esecuzione alla sua patria, Dargaard Keep.\nLa Maledizione della non-morte.\nAssediato dagli altri cavalieri, l'umore di Soth divenne nero, tanto da colpire anche la sua nuova moglie in pi\u00f9 di un'occasione. Quando infine egli si rese conto del mostro che era divenuto, invoc\u00f2 l'aiuto della divinit\u00e0 Paladine, e sua moglie s'inginocchi\u00f2 a pregare la divinit\u00e0 Mishakal: questa le mostr\u00f2 il futuro e la distruzione che l'arrogante Re Prete di Istar stava per attirare su Krynn. La dea disse a Isolde che Soth avrebbe potuto fermare il Cataclisma combattendo contro il Re Prete e abbattendolo, e come ricompensa sarebbe stato riscattato: a causa del grande potere del Re Prete, per\u00f2, il Cavaliere sarebbe comunque morto nel tentativo.\nIsolde rivel\u00f2 a Soth la sua visione, ed egli s'impegn\u00f2 in questa ricerca. Durante il suo viaggio, per\u00f2, incontr\u00f2 quelle stesse chieriche, una volta compagne di Isolde, che avvelenarono la mente di Soth con bugie su una presunta infedelt\u00e0 di sua moglie con uno dei suoi cavalieri: esse gli dissero che era stato mandato in ricerca perch\u00e9 sua moglie sapeva che sarebbe morto, e che questo era un suo grande desiderio da lungo tempo. Adirato, Soth abbandon\u00f2 la sua ricerca e giunse dinanzi a sua moglie nel momento in cui il Cataclisma cominciava: in quel momento, un candeliere cadde sulla donna e sul figlio neonato, incendiando le loro vesti. Isolde lo implor\u00f2 di salvare almeno il loro bambino, ma Soth le volt\u00f2 le spalle, accecato dall'odio. Con il suo ultimo respiro quindi, la moglie lo maledisse: \u00abLord Soth! Che tu sia maledetto! Vivrai una vita per ogni vita che la tua follia ha spezzato oggi\u00bb, e pronunciata la maledizione il fuoco sommerse l'intera fortezza, apparentemente uccidendo Soth, i suoi seguaci ed il resto degli abitanti di Dargaard Keep. Ma Soth non mor\u00ec, divenne un Cavaliere della Morte, ed i suoi seguaci divennero guerrieri scheletrici. Le sacerdotesse elfiche divennero \"banshee\", maledette anch'esse, condannate a ricordargli la sua follia ogni notte.\nGuerra delle Lance.\nMentre Takhisis stava tentando di entrare in Krynn nella sua forma fisica, Soth era al comando della sua legione di non morti. Sotto il suo comando, un grande numero di creature non morte (inclusi molti dei suoi seguaci cavalieri della morte e banshee con carri trainati da viverne) apr\u00ec una breccia in Palanthas, la Citt\u00e0 mai Conquistata. Comunque sia, Soth aveva i suoi motivi. Il suo scopo era non di servire Takhisis, ma di acquisire l'anima di uno dei suoi generali, un Sommo Signore dei Draghi, la donna umana Kitiara Uth Matar. La natura autosufficiente e la forte vitalit\u00e0 della donna avevano riacceso in qualche modo il suo cuore di non morto, ed egli voleva farla divenire la sua consorte eterna. Comunque, a causa della slealt\u00e0 di uno dei suoi servitori, Caradoc, il suo piano and\u00f2 in fumo.\nIl gioco di ruolo per PC \"Death Knights of Krynn\" (nel quale Soth \u00e8 rappresentato) \u00e8 ambientato durante questa era.\nDominio in Ravenloft.\nLe nebbie di Ravenloft strapparono Soth e Caradoc da Krynn mentre i due combattevano e li divise. Quando le nebbie di Ravenloft presero Soth, lui fu portato nel dominio di Barovia. Volendo ritornare a Krynn, Soth cerc\u00f2 Strahd Von Zarovich, il sovrano del dominio sperando che Strahd l'aiutasse.Strahd tent\u00f2 di usare Soth a suo vantaggio, ma questo gli cost\u00f2 per fortuna un solo drago rosso, il quale era uno dei suoi guardiani del castello. Dopo una serie di avventure con la ragazza Vistani Magda e il tasso mannaro Azrael Dak, Soth aveva scoperto che Strahd stava nascondendo Caradoc presso di s\u00e9. Soth attacc\u00f2 incessantemente Strahd e il vampiro non ebbe nessun'alternativa al rilascio di Caradoc per tenere il suo dominio integro. Soth insegu\u00ec poi Caradoc finch\u00e9 finalmente lo cattur\u00f2 sull'orlo delle Nebbie.\nA Soth fu concesso in seguito il dominio Sithicus (\"terra di spettri\" nella lingua elfica) in Ravenloft, ma fu privato della sua vendetta contro Caradoc. Il suo castello, Nedragaard Keep, era una caricatura della \"Dargaard\" di Krynn che cambiava continuamente forma, cos\u00ec Soth non riusciva a mantenere l'ordine militare com'era abituato. La storia della sua ascensione \u00e8 raccontata in \"Knight of the Black Rose\", mentre la storia della sua liberazione \u00e8 raccontata in \"Specter of the Black Rose\".\nGuerra delle Anime.\nAl suo ritorno su Krynn, Mina, l'Eletta di Takhisis, tent\u00f2 di arruolare Soth per condurre gli eserciti della Regina Oscura. L'esperienza di Soth in Sithicus l'aveva per\u00f2 cambiato e in virt\u00f9 di questo rifiut\u00f2 la sua offerta. Per tutto il tempo nel Reame del Terrore, Soth si trov\u00f2 ad entrare in molti mondi speculari, ognuno che conteneva una porzione del suo passato. Queste immagini furono sufficienti da alterare il suo essere per sempre, facendo ritornare un piccolo pezzo della sua umanit\u00e0. In ritorsione a questo insulto, Takhisis ripristin\u00f2 la mortalit\u00e0 di Soth, schiacciandolo sotto la breccia della sua stessa fortezza. Il cavaliere caduto per\u00ec col suo onore ripristinato, sapendo che avrebbe cercato la matrona elfica e suo figlio nella vita ultraterrena per sempre."}
{"id": "444037", "revid": "486946", "url": "https://it.wikipedia.org/wiki?curid=444037", "title": "Giganti (mitologia)", "text": ""}
{"id": "444043", "revid": "1318658", "url": "https://it.wikipedia.org/wiki?curid=444043", "title": "Carlo XI di Svezia", "text": "Suo padre mor\u00ec quando Carlo aveva appena cinque anni e pertanto egli venne educato dai suoi tutori sino alla sua incoronazione all'et\u00e0 di diciassette anni. Poco dopo, egli venne forzato ad una spedizione militare per assicurare i domini recentemente acquisiti in Danimarca nella Guerra di Scania. Dopo aver respinto l'offensiva danese, egli torn\u00f2 a Stoccolma e si dedic\u00f2 a risanare la situazione politica, economica e finanziaria dello stato, assicurando pace alla Svezia per i successivi vent'anni del suo regno. I cambiamenti nell'ambito della finanza, del commercio, della marina nazionale e degli armamenti di terra, nella procedura giudiziaria, nel governo della chiesa e dell'educazione furono i punti cardine della sua politica.\nIl fatto che Carlo fosse stato incoronato come Carlo XI non significa che egli fosse di fatto l'undicesimo re svedese a chiamarsi Carlo. La tradizione era infatti stata travisata da una storiografia faziosa nel Cinquecento per legittimizzare la successione al trono dei Vasa e per dimostrare l'antichit\u00e0 dell'istituzione monarchica svedese. Formalmente egli sarebbe stato re col nome di Carlo V.\nBiografia.\nDurante la reggenza.\nCarlo nacque nel Palazzo Reale \"Tre Kronor\" di Stoccolma nel novembre del 1655 e nel luglio dell'anno successivo gi\u00e0 suo padre dovette abbandonarlo, impegnato nella guerra contro la Polonia. Dopo diversi anni di combattimenti all'estero, il re fece ritorno in patria nell'inverno del 1659 per incontrare poi la famiglia e gli Stati Generali a G\u00f6teborg. Ammalatosi di polmonite a met\u00e0 gennaio del 1660, Carlo X scrisse il suo testamento secondo il quale, sentendosi prossima la morte, lasci\u00f2 il compito di istruire il giovane figlio di appena quattro anni ai reggenti che egli aveva personalmente nominato. Questi per\u00f2 tradirono il compito affidato loro dal re, di modo che quando Carlo XI, a 17 anni, consegu\u00ec la maggiore et\u00e0, era totalmente ignorante della gestione dello stato e quasi analfabeta, svantaggiato in questo dalla madre Edvige Eleonora che non lo coinvolse attivamente nella politica del suo tempo, preferendo invece usarlo per governare personalmente. Invece che allo studio, del resto, il giovane Carlo preferiva dedicarsi agli sport e agli esercizi fisici: tra i suoi passatempi preferiti c'era la lotta con l'orso, nella quale diede prova di avere spirito coraggioso.\nIl problema della scarsa educazione del piccolo sovrano, dest\u00f2 dubbi in molti su come avrebbe un giorno condotto lo stato e soprattutto la politica estera, conoscendo appena un poco di lingua tedesca. Lo scrittore italiano Lorenzo Magalotti visit\u00f2 Stoccolma nel 1674 e descrisse Carlo XI come \"virtualmente spaventato da tutto ci\u00f2 che lo circonda, poco loquace con gli stranieri, senza che osi guardare in faccia alcuno mentre parla\".\nUn altro tratto tipico della sua personalit\u00e0 sin da giovane e che poi lo accompagner\u00e0 anche nell'et\u00e0 adulta sar\u00e0 il suo profondo spirito religioso: timorato di dio, solitamente pregava in ginocchio e recitava i salmi. Magalotti descrisse anche il re come incline alla caccia, alla guerra ed agli scherzi.\nLa guerra di Scania.\nLa situazione dell'Europa era piuttosto pericolosa al tempo della presa di potere di Carlo XI e la Svezia nello specifico doveva affrontare numerosi problemi finanziari. I tutori di Carlo XI decisero pertanto di negoziare un'alleanza con la Francia nel 1671. Questo avrebbe assicurato alla Svezia di non trovarsi isolata in caso di guerra, ed avrebbe nel contempo consentito di ottenere dei sussidi dal governo francese. La Francia era del resto interessata a quest'alleanza per dirigere le proprie aggressioni ai Paesi Bassi dal 1672, e dalla primavera del 1674 la Svezia venne forzata a prendere parte alla direzione delle forze militari verso Brandeburgo, sotto la guida di Karl Gustav Wrangel.\nLa Danimarca era alleata degli Asburgo del Sacro Romano Impero, ed era evidente che la Svezia avrebbe fatto di tutto per convergere ad una nuova guerra contro la Danimarca stessa. Un tentativo di mediazione venne portato avanti dal cancelliere Nils Brahe che si port\u00f2 a Copenaghen nella primavera del 1675 per tentare di far sposare la principessa danese Ulrica Eleonora col re di Svezia. L'operazione ebbe successo e a met\u00e0 del giugno del 1675 il fidanzamento venne ufficializzato. Ad ogni modo, quando giunse la notizia della sconfitta svedese nella Battaglia di Fahrbellin, il re danese Cristiano V dichiar\u00f2 guerra alla Svezia nel settembre di quell'anno.\nFu il disastro generale prodotto dalle politiche speculative dei suoi ex reggenti che gli richiesero per la prima volta di usare le sue eccelse qualit\u00e0 e lo forgiarono nella sua prematura mascolinit\u00e0. Con energia infaticabile egli cerc\u00f2 subito di combattere le difficolt\u00e0 della situazione, intraprendendo una lotta quasi disperata contro pigrizia, corruzione e incompetenza. Nell'anarchia generale, il giovane re appena ventenne, fece ricorso ad ogni espediente, lavor\u00f2 giorno e notte, nel suo campo appena costruito in Scania, per armare la nazione per la sua lotta mortale nella Guerra di Scania. I soldati svedesi in Scania erano in minoranza e male equipaggiati rispetto ai danesi e, nel maggio del 1676, questi invasero la Scania, prendendo Landskrona, Helsingborg e procedendo poi verso Bohusl\u00e4n e Halmstad.\nLa vittoria della Battaglia di Halmstad (17 agosto 1676), ove Carlo ed il suo comandante in capo Simon Grundel-Helmfelt sconfissero le divisioni danesi, fu il primo buon segno. Carlo quindi continu\u00f2 a dirigersi a sud verso la Scania giungendo nei pressi del fiume K\u00e4vlinge, presso Lund, l'11 novembre di quell'anno. L'esercito danese comandato da Cristiano V era posto sull'altra sponda del fiume. Era impossibile attraversare il fiume e Carlo dovette aspettare diverse settimane sin quando questo non si fosse gelato. Il 4 dicembre il fiume finalmente ghiacci\u00f2 completamente e Carlo lanci\u00f2 un attacco a sorpresa alle forze danesi combattendo nella Battaglia di Lund. Questa battaglia fu una delle pi\u00f9 sanguinose del tempo: dei 20.000 combattenti da ambo le parti, 8.000 morirono sul campo di battaglia. Tutti i comandanti svedesi misero in mostra le loro migliori qualit\u00e0, ma il vero spirito dello scontro fu Carlo XI. La battaglia diede prova di essere un punto decisivo per il governo della Scania e venne descritta come uno degli eventi pi\u00f9 importanti della vita del giovane re che ne commemor\u00f2 la data tutti gli anni per il resto della sua vita.\nL'anno successivo, 9.000 uomini guidati da Carlo XI sconfissero 12.000 danesi nella Battaglia di Landskrona e questo fu l'ultimo scontro della guerra in quanto nel settembre del 1678 Cristiano V decise di evacuare le proprie truppe verso Sj\u00e6lland. Nel 1679, Luigi XIV di Francia dett\u00f2 i termini della pacificazione generale e Carlo XI, che si disse si fosse un poco risentito dell'\"insofferente tutela\" del re francese, venne forzato a firmare la pace con il suo impero praticamente intatto. La pace venne siglata con la Danimarca nei trattati di Fontainebleau (1679) e Lund, e con il Brandeburgo col Trattato di Saint-Germain-en-Laye (1679).\nPolitica interna.\nCarlo dedic\u00f2 il resto della sua vita all'enorme impresa di ripristinare la Svezia per mezzo di una riduzione, o recupero, dei territori alienati della corona, un processo che coinvolse un riesame di qualunque, per quanto piccolo, titolo del regno, e risult\u00f2 nel completo riassestamento delle finanze.\nMa per quanto vasta, la riduzione rappresenta solo una piccola parte dell'immensa attivit\u00e0 di Carlo XI. La parte costruttiva della sua amministrazione fu parimenti accurata e completamente vantaggiosa.\nDiede incarico di redigere lo Sveriges Rikes Lag, il primo codice di leggi della Svezia moderna, opera poi proseguita dal suo successore Carlo XII.\nContrariamente alla credenza popolare, egli non fu l'unico responsabile del rafforzamento dello stato svedese. Carlo XI ebbe numerosi consiglieri, molti dei quali provenivano da famiglie nobili tedesche o baltiche, che furono dietro a molti progetti di riforma condotti durante il suo regno.\nDopo Gustavo Vasa e Gustavo Adolfo, Carlo XI fu probabilmente il pi\u00f9 grande di tutti i re svedesi. La sua figura umile e semplice \u00e8 stata eccessivamente oscurata dalle figure brillanti e colossali del suo eroico padre e del suo meteorico figlio; eppure in realt\u00e0 Carlo XI \u00e8 molto pi\u00f9 degno di ammirazione di Carlo X e Carlo XII. Egli fu a un livello supremo un grande costruttore. Trov\u00f2 la Svezia in rovine e dedic\u00f2 la sua intera vita a gettare le solide fondamenta di un nuovo ordine di cose che, nelle sue caratteristiche essenziali, ha resistito fino ai giorni nostri.\nLa restaurazione finanziaria.\nLa debole economia svedese aveva sofferto durante la Guerra di Scania e si trovava ora in una profonda crisi dopo la pacificazione generale. Carlo decise di convocare gli Stati Generali nell'ottobre del 1680 e l'assemblea venne descritta dai contemporanei come una delle riunioni pi\u00f9 significative per il parlamento svedese nella sua storia. Qui, il re si risolse a richiedere la riduzione, un provvedimento che non era stato discusso in parlamento dal 1650 e che prevedeva la restituzione di alcuni feudi concessi dalla corona svedese a nobili privati. Questo provvedimento colp\u00ec molte personalit\u00e0 eminenti delle classi aristocratiche, molti dei quali andarono completamente in rovina. Uno di questi era il capo della giustizia svedese, Magnus De La Gardie, che dovette cedere al re lo stravagante Castello di L\u00e4ck\u00f6, una sontuosa residenza con 248 stanze. Il processo della riduzione coinvolse anche i domini dell'impero fuori dalla Svezia ed il risultato che ne consegu\u00ec fu il completo riassesto delle finanze nazionali.\nL'assolutismo.\nAltra importante decisione presa durante il periodo di regno di Carlo XI fu l'utilizzo dell'assolutismo. Sin dal 1634, infatti, i re di Svezia avevano preso l'impegno di servirsi di un consiglio di stato per limitare il loro potere. Durante la Guerra di Scania, il re condusse di fatto gli scontri senza interpellarli e senza ascoltarli, il che fece s\u00ec che Carlo XI difatti inaugurasse una politica assolutistica nel proprio stato. Nell'assemblea del 1680 egli dichiar\u00f2 agli Stati Generali di sentirsi troppo legato dalla loro presenza: \"non sono mai stato legato a nessuno tranne che a me stesso\". Il \"Riksdag\" conferm\u00f2 questo potere nel 1693, proclamando ufficialmente che il re sarebbe stato l'unico sovrano di Svezia.\nLe riforme militari.\nAll'assemblea del \"Riksdag\" del 1682, il re introdusse per la prima volta alcune riformi in campo militare, secondo le quali ogni regione di Svezia dovesse avere 1.200 soldati a propria disposizione, sia in pace che in guerra, e che ogni due contadini dovessero provvedere all'accomodamento ed al sostentamento di un soldato. Questi soldati erano conosciuti col nome di \"Karoliner\" ed erano allenati per eccellere soprattutto nell'attacco. Questi soldati erano inviati anche all'estero a studiare di modo che la loro formazione a spese dello stato potesse essere d'eccellenza per l'esercito svedese. Nel giro di pochi anni, l'esercito svedese divenne uno dei pi\u00f9 efficienti ed avanzati d'Europa dal punto di vista qualitativo.\nLa \"Svenska marinen\" venne migliorata sotto Carlo XI con la fondazione della base navale di Karlskrona nel 1680. Attualmente essa \u00e8 un sito protetto dall'UNESCO.\nL'assimilazione dei nuovi domini.\nCarlo XI durante il suo regno sent\u00ec particolarmente importante l'assimilazione dei nuovi territori acquisiti dalla Svezia in Scania, Blekinge, Halland, Bohusl\u00e4n e J\u00e4mtland, oltre che nell'isola di Gotland. Tra le politiche di assimilazione promosse dal sovrano ricordiamo il bando di tutti i libri scritti in danese o norvegese, rompendo quindi le promesse del Trattato di Roskilde, l'uso della lingua svedese nella conduzione dei sermoni religiosi e che tutti i nuovi sacerdoti e insegnanti dovessero obbligatoriamente provenire dalla Svezia.\nIl re aveva un certo risentimento nei confronti dei contadini della Scania per il loro comportamento durante la guerra da poco conclusa e pensava in particolare di concentrare le proprie riforme in quella regione. La guerriglia non tard\u00f2 a scoppiare col nome di \"Snapphane\", identificandosi con un gruppo nel nord della Scania che attaccava i soldati per rubarne denaro e provviste, godendo anche del supporto dei villaggi locali. Carlo rimase scettico circa la fiducia da attribuire agli abitanti della Scania per il resto della sua vita. Egli decise di non trarre soldati da questa regione: i 1.200 soldati che dovevano rimanere stabilmente in Scania dovevano essere reclutati da altre province. Al primo governatore generale della Scania, Johan G\u00f6ransson Gyllenstierna (reggente dal 1679 al 1680), chiese brutalit\u00e0 nel trattamento dei locali. Il governo di Rutger von Ascheberg (reggente dal 1680 al 1693), fu pi\u00f9 permissivo.\nL'assimilazione non fu egualmente dura nei territori in area tedesca come la Pomerania svedese e nel Principato di Brema-Verden,oltre che nell'area baltica (Estonia e Livonia). In Germania, Carlo XI conobbe l'opposizione di alcuni stati locali ed era anche imbrigliato dalle leggi vigenti del Sacro Romano Impero e dai trattati di pace firmati. Nell'area del Baltico, la struttura del potere era completamente differente, con una nobilt\u00e0 di discendenza tedesca che utilizzava ancora gli schiavi, qualcosa che Carlo aborriva nella maniera pi\u00f9 assoluta ed intendeva abolire, ma non ne fu in grado. Infine, Kexholm e Ingria poco popolare, non erano di grande interesse.\nLa politica religiosa.\nCarlo XI era un devoto cristiano luterano. Nel febbraio del 1686 venne indetta una nuova legislazione ecclesiastica per sua iniziativa. Questa nuova legislazione prevedeva che il re fosse a tutti gli effetti il reggente della chiesa di stato svedese e che contemporaneamente egli fosse sovrano della terra di Svezia e Dio del mondo. La frequentazione dei sermoni del sabato venne resa obbligatoria e le persone del popolo che fossero state trovate a camminare liberamente durante quel periodo, correvano il rischio di essere arrestate. Tre anni dopo, il sovrano dichiar\u00f2 obbligatorio per tutti l'apprendimento del catechismo scritto dall'arcivescovo Olov Svebilius e completato poi dal vescovo Haqvin Spegel, di modo che tutti potessero apprendere la \"magnificenza di Dio\".\nCarlo incoraggi\u00f2 la produzione di libri di inni e canti (\"Psalmbok\") affinch\u00e9 questi venissero stampati e distribuiti alle chiese (l'opera divenne completa nel 1693), e provvide ad una nuova ristampa della Bibbia che venne completata nel 1703 e prese il nome del suo successore, \"Bibbia di Carlo XII\".\nLa morte.\nCarlo XI aveva avuto dei problemi legati allo stomaco sin dal 1694. Nell'estate del 1696, egli chiese ai dottori di corte un'opinione circa questo male che lo affliggeva in continuazione, ma essi non furono in grado di provvedergli una cura adatta.\nEgli continu\u00f2 a svolgere il proprio compito di sovrano senza particolari problemi sino al febbraio del 1697 quando il dolore, divenuto particolarmente acuto, lo costrinse a tornare a Stoccolma ove i dottori lo visitarono nuovamente rilevando un grande gonfiore allo stomaco. Carlo XI mor\u00ec il 5 aprile 1697 all'et\u00e0 di 41 anni. L'autopsia eseguita poi sul corpo, stabil\u00ec che il re aveva contratto un cancro che si era sviluppato per tutta la cavit\u00e0 addominale.\nMatrimonio e figli.\nIl 6 maggio 1680, Carlo XI spos\u00f2 Ulrica Eleonora (1656\u20131693), figlia del re Federico III di Danimarca (1609\u20131670). In precedenza, egli si era fidanzato con sua cugina Giuliana d'Assia-Eschwege, ma il fidanzamento venne interrotto ed egli spos\u00f2 Ulrica come segno di riappacificazione dopo la fine della guerra con la Danimarca e la firma del trattato di pace relativo.\nUlrica Eleonora era una donna di grande bellezza, ma non fu in grado di imporsi anche in campo politico n\u00e9 in quello famigliare, sottostando alle iniziative della madre di Carlo. La regina madre era sovente menzionata prima di lei nelle udienze pubbliche e nelle cerimonie religiose, ma Ulrica che era di carattere dolce e accondiscendente non prese a cuore questa lotta interna. Ella era completamente differente dal re: Carlo amava la caccia e l'equitazione, mentre sua moglie adorava la lettura e l'arte. La sua dolcezza era in netto contrasto con la rudezza del marito. Il suo passato danese le rendeva sempre la vita un po' difficile e quando Carlo si trovava in giro per il paese o all'estero, sovente la regina rimaneva sola e triste, guardata con sospetto da molti. Il matrimonio stesso, ad ogni modo, venne considerato un grande successo in quanto i due coniugi erano molto innamorati l'uno dell'altra.\nLa coppia ebbe i seguenti figli:\nDando alla luce quest'ultima figlia, Ulrica si ammal\u00f2 anche a causa del fatto che aveva dato alla luce un figlio all'anno per ben sette anni consecutivi e Carlo le rimase accanto dedicando molto del suo tempo alla cura della moglie. La morte di Ulrica Eleonora nel luglio del 1693 sciocc\u00f2 cos\u00ec tanto Carlo che non si ristabil\u00ec mai completamente per il resto della sua vita."}
{"id": "444047", "revid": "1318658", "url": "https://it.wikipedia.org/wiki?curid=444047", "title": "Averno", "text": ""}
{"id": "444063", "revid": "371529", "url": "https://it.wikipedia.org/wiki?curid=444063", "title": "Real Gone", "text": "Real Gone \u00e8 il sedicesimo disco in studio di Tom Waits. \nCaratteristica di quest'album \u00e8 l'esclusione di uno degli elementi chiave della musica di Waits, ovvero il pianoforte, scelta mirata a presentare un album molto rude e con ritmi grezzi. Altra peculiarit\u00e0 \u00e8 l'uso estensivo della tecnica del beatboxing, mutuata dalla cultura hip hop, per creare degli insoliti accompagnamenti ritmici. In alcuni brani Tom ha affidato al figlio Casey le percussioni. Inoltre, considerando che l'album \u00e8 stato prodotto e scritto con la moglie Kathleen Brennan, \"Real Gone\" risulta in un certo senso essere un album \"familiare\". \nIl brano \"Day After Tomorrow\" \u00e8 stato concepito come una \"canzone di protesta ellittica\" (definizione dell'autore) ispirata alla guerra in Iraq (all'epoca da poco iniziata), e a tutt'oggi \u00e8 uno dei pochissimi testi a sfondo politico di Waits."}
{"id": "444078", "revid": "2153702", "url": "https://it.wikipedia.org/wiki?curid=444078", "title": "Goetheanum", "text": "Il Goetheanum \u00e8 una costruzione monumentale, progettata da Rudolf Steiner ed eretta a Dornach, nei pressi di Basilea (Svizzera).\nL\u2019edificio.\nIl primo \"Goetheanum\" (denominato \"Johannesbau\" - edificio di Giovanni - fino al 1918), costruito interamente in legno, venne completamente distrutto in un incendio doloso il 31 dicembre 1922.\nDopo la morte di Rudolf Steiner, venne ultimato il nuovo Goetheanum che, invece delle sculture scavate e modellate nel legno, veniva creato col cemento armato con soluzioni di assoluta avanguardia tecnica e artistica. Il modello fu creato da Rudolf Steiner stesso prima di morire.\nSteiner defin\u00ec il Goetheanum \"un edificio vivente posto all'interno di un corpo plastico\". Il suo nome \u00e8 un omaggio al grande scrittore romantico, filosofo e scienziato tedesco Goethe; l'edificio \u00e8 stato progettato come sede per la divulgazione dell'antroposofia e la sua struttura potrebbe essere considerata una sorta di libro nel quale si materializza il pensiero di Steiner attraverso gli elementi architettonici, ponendo le basi all'architettura organica."}
{"id": "444082", "revid": "1494169", "url": "https://it.wikipedia.org/wiki?curid=444082", "title": "Gerd", "text": ""}
{"id": "444090", "revid": "729019", "url": "https://it.wikipedia.org/wiki?curid=444090", "title": "Tupolev Tu-4", "text": "Il Tupolev Tu-4 (in cirillico \u0422\u0443\u043f\u043e\u043b\u0435\u0432 \u0422\u0443-4, nome in codice NATO Bull - toro), \u00e8 stato un bombardiere strategico postbellico dell'URSS, realizzato mediante la difficile opera di ingegneria inversa (dall'inglese \"reverse engineering\") del B-29 Superfortress della Boeing, dato che l'autorizzazione a produrlo su licenza non venne mai accordata.\nStoria.\nSviluppo.\nIl progetto del Tu-4 prese vita sul finire della seconda guerra mondiale, quando (viste le capacit\u00e0 operative mostrate dai bombardieri strategici statunitensi nei loro raid verso il Giappone) Stalin ordin\u00f2 lo sviluppo di macchine analoghe, stante il rifiuto statunitense di includere negli armamenti consegnati per effetto del Lend Lease Act i velivoli quadrimotore B-17, B-24, B-29 e C-54.\nIl 31 luglio del 1944, in seguito all'avaria di uno dei motori, un B-29 dell'USAAF, proveniente dalla base cinese di Chengdu, che aveva compiuto una missione di bombardamento in territorio giapponese, fu costretto a cercare riparo in territorio alleato, dirigendosi verso i cieli dell'Unione Sovietica. Intercettato dai caccia sovietici, fu indirizzato sulla base di Vladivostok, dotata di campo d'atterraggio in erba, dove atterr\u00f2 con qualche difficolt\u00e0 ma senza danni.\nAll'epoca l'Unione Sovietica era ancora fedele al patto nippo-sovietico di non aggressione del 1941 e decise di trattenere il bombardiere; l'equipaggio, dopo 11 infruttuosi giorni di interrogatori, fu internato per sette mesi ed infine rilasciato con un altro centinaio di aviatori costretti ad atterrare sul territorio sovietico in analoghe circostanze.\nAltri due B-29 subirono la medesima sorte, sempre presso Vladivostok, e un quarto precipit\u00f2 in Siberia.\nCi\u00f2 consent\u00ec ai sovietici di mettere le mani su aerei e tecnologie che gli Stati Uniti non intendevano concedere: furono quindi trasferiti all'OKB n\u00b0156 (diretto da Andrej Nikolaevi\u010d Tupolev) per realizzarne una copia e finalmente dotarsi del bombardiere strategico che mancava alla VVS.\nLa realizzazione del Tu-4 fu assegnata all'impianto n\u00b022 presso la citt\u00e0 di Kazan'; al progetto furono imposti tempi strettissimi e la massima priorit\u00e0: dodici mesi per la realizzazione ed altri dodici per la costruzione dei primi 20 esemplari.\nNaturalmente le difficolt\u00e0 non mancarono: dalla necessit\u00e0 di convertire tutte le misure del velivolo originario da statunitensi a metriche (con la conseguente necessit\u00e0 di effettuare arrotondamenti per eccesso, col rischio di insormontabili problemi di debolezza strutturale), alla componentistica, il cui sviluppo nell'Unione Sovietica era stato ritardato o bloccato nel periodo bellico, dando la priorit\u00e0 alla costruzione in quantit\u00e0 degli apparati gi\u00e0 in uso; in sostanza in produzione non vi era nulla di paragonabile agli strumenti del B-29.\nIl lavoro di riproduzione del velivolo fu organizzato smontando due velivoli originali mentre il terzo fu mantenuto intatto per le prove di volo comparative. Il programma prevedeva che qualsiasi modifica rispetto all'originale dovesse essere approvata, con frequenti rallentamenti di carattere burocratico, a volte paradossali: si dovette ottenere l'autorizzazione per installare paracadute di produzione sovietica (differenti rispetto agli originali) e per variare le frequenze dell'impianto IFF!\nNe risult\u00f2 una macchina altamente innovativa per gli standard sovietici, anche se non esattamente identica all'originale; la differenza pi\u00f9 evidente era l'assenza del tunnel pressurizzato che collegava i due scomparti (a prua e nel tronco posteriore di fusoliera) destinati all'equipaggio.\nIl prototipo vol\u00f2 il 19 maggio del 1947 (meno di tre anni dopo il primo atterraggio del B-29 a Vladivostok) e fece mostra di s\u00e9 alla parata dell'aeronautica militare di Tu\u0161ino del 3 agosto: inizialmente sfilarono tre velivoli che gli osservatori occidentali valutarono essere i tre B-29 internati nel corso della guerra. La comparsa di un quarto bombardiere e di un aereo da trasporto chiaramente derivato dal Superfortress (in seguito Tupolev Tu-70) resero evidente il successo del lavoro.\nLa produzione in serie fu iniziata immediatamente ed il Tu-4 divenne operativo su larga scala a partire dal 1949; la sua presenza nei reparti della VVS, poich\u00e9 il suo raggio d'azione consentiva di colpire citt\u00e0 come Chicago, Los Angeles e New York (ma senza poter fare ritorno), indusse l'USAAF e la RAF a studiare tattiche di combattimento contro formazioni aeree di B-29.\nDescrizione tecnica.\nTecnicamente il Tu-4 era, ovviamente, molto simile al suo progenitore diretto: ala media e fusoliera a sezione cilindrica caratterizzavano (esteriormente) i due velivoli. Al termine della complessa opera di riproduzione, il peso a vuoto del Tu-4 era di circa 35\u00a0300 kg contro i circa 33\u00a0800 della controparte originale.\nAnche i motori impiegati sul Tu-4 avevano una lontana parentela con quelli del B-29: lo Shvetsov ASh-73 era infatti un radiale a 18 cilindri a doppia stella, sviluppato dal precedente Shvetsov M-25, una versione prodotta su licenza dello statunitense Wright R-1820 dal quale, a sua volta, sarebbe poi derivato il Wright R-3350 montato sul \"Superfortress\". Lo Shvetsov ASh-73 sviluppava una potenza di 2\u00a0400 CV.\nIl Tu-4 caricava bombe fino a 8\u00a0000\u00a0kg. L'armamento difensivo manteneva la disposizione in torrette controllate a distanza del B-29; inizialmente il Tu-4 mantenne le mitragliatrici, montando 10 Beresin UBT calibro 12,7\u00a0mm disposte in 5 postazioni binate, ma successivamente furono prima installati 5 cannoni da 20\u00a0mm , a loro volta sostituiti con 10 armi Nudelman-Suranov NS-23 da 23\u00a0mm.\nL'autonomia del Tu-4 era sufficiente solo per una missione senza ritorno negli Stati Uniti. Non una gran prospettiva, ma i sovietici non ebbero alternative almeno fino alla comparsa nel 1952 del Tupolev Tu-95.\nImpiego Operativo.\nIl Tu-4 entr\u00f2 in servizio nei reparti della \"Dal'naja Aviacija\", la componente strategica della VVS, ed ebbe un ruolo di primo piano nel programma nucleare militare sovietico: il 18 ottobre 1951 i sovietici effettuarono il loro primo lancio aereo di una bomba atomica, denominato RDS-3 (\u0420\u0414\u0421-3 in cirillico, JOE-3 il nome in codice attribuito dagli USA).\nLa bomba era costituita da un nucleo di plutonio e da un guscio di uranio 235 e liber\u00f2 un'energia pari a circa 30 kt; fu rilasciata da un Tu-4 appositamente modificato (designato Tu-4A) da una quota di 10\u00a0000 m e fatta detonare ad un'altezza dal suolo di 400 m nel poligono di Semipalatinsk.\nPer fornire al velivolo un'autonomia transatlantica in grado di garantire il viaggio di ritorno, furono sperimentate tecniche di rifornimento in volo con l'impiego di un sistema \"ala-ala\" e della pi\u00f9 classica sonda con terminale a cono.\nIl \"Bull\" rest\u00f2 il principale aereo sovietico da attacco nucleare strategico per almeno 5 anni. Stando agli osservatori occidentali, ne furono prodotti tra i 400 e gli oltre 1\u00a0000 a seconda delle fonti.\nDal Tu-4 derivarono varianti minori, di cui la principale aveva capacit\u00e0 antinave: nota come Tu-4K imbarcava missili AS-1 Kennel e fu assegnata ai reparti della Aviacija Voenno-Morskogo Flota del Mar Nero.\nUn numero non precisato di esemplari (indicati 20 in un caso e 400 in un altro) fu ceduto alla Cina nella seconda met\u00e0 degli anni cinquanta. I cinesi valutarono anche la possibilit\u00e0 di realizzare una versione AWACS del Tu-4, dopo averlo dotato di motori turboelica. Tuttavia le apparecchiature si rivelarono troppo pesanti e l'esperimento fu abbandonato. La Cina risultava avere in servizio una quindicina di velivoli ancora nei primi anni novanta.\nSviluppi correlati.\nPartendo dal lavoro svolto con il Tu-4, Tupolev propose alcuni progetti che, tuttavia, non ebbero alcuno sviluppo produttivo:"}
{"id": "444092", "revid": "2121138", "url": "https://it.wikipedia.org/wiki?curid=444092", "title": "Meclemburgo", "text": "Il Meclemburgo (tedesco: \"Mecklenburg\"), \u00e8 una regione storica e geografica della Germania nord-orientale. Confina con il Mar Baltico a nord, i fiumi Recknitz e Trebel a est, il fiume Elba a sud-ovest, la Bassa Sassonia e l'Holstein (stato Schleswig-Holstein) a ovest.\nIl nome \"Meclemburgo\" deriva da un castello detto \"Mikilenburg\" (in tedesco antico: grande castello) situato tra le citt\u00e0 di Schwerin e Wismar.\nAttualmente il Meclemburgo appartiene al \"Land\" del Mecklenburg-Vorpommern, che in italiano viene solitamente tradotto con Meclemburgo-Pomerania Anteriore. La Pomerania, infatti, dopo la divisione del 1945, rimase divisa fra la DDR e la Polonia.\nStoria.\nPreistoria.\nLe coste meridionali del Mar Baltico sono abitate dall'uomo da circa 12.000 anni. I primi insediamenti umani nel Meclemburgo furono probabilmente quelli delle comunit\u00e0 di cacciatori-raccoglitori appartenenti alla Cultura di Ahrensburg e di Bromme. Si tratta di culture del tardo Paleolitico superiore, fra il 11.000 e il 9.500 a.C., in quello che viene chiamato il periodo interstadiale di Aller\u00f8d. Siti archeologici indicanti la presenza di queste culture sono stati trovati a Stellmoor, Ahrensburg e Borneck (presso Kreis Stormarn). \nIn epoche successive, a seguito di quella che viene chiamata \"Rivoluzione neolitica\", queste comunit\u00e0 vennero rimpiazzate da gruppi pi\u00f9 stanziali e dediti alla coltivazione e alla domesticazione di animali, detti della Cultura del bicchiere imbutiforme (detta anche TRB dal tedesco. Una caratteristica di questa cultura era la costruzione di tombe megalitiche. Si calcola che siano stati costruiti circa 5.000 tombe megalitiche di cui circa un migliaio sono oggi conservate e protette. Sebbene i megaliti siano distribuiti in tutto il Meclemburgo, la loro struttura differisce tra le regioni. La maggior parte dei megaliti sono quelli costituiti da un semplice dolmen, spesso situato all'interno di una cornice circolare o trapezoidale di singole pietre poste in forma eretta. Sebbene i siti megalitici si trovino in quasi tutte le aree del Maclemburgo, sono state individuate nove aree ad alta densit\u00e0: vicino a Grevesm\u00fchlen (Forst Everstorf), vicino a Rerik, lungo il corso medio e alto del fiume Warnow, attorno ai laghi di Krakower See e Plauer See, lungo il fiume Recknitz, lungo il torrente Schwinge (affluente del Peene), e nella parte sud-orientale dell'isola di R\u00fcgen.\nAll'inizio del tardo periodo neolitico, la cultura funeraria delle tombe megalitiche fu sostituita dalla pratica sepolcrale singola, che faceva parte della Cultura della ceramica cordata. Questa cultura attravers\u00f2 un orizzonte temporale e geografico molto ampio coprendo una larga parte dell'Europa settentrionale, centrale e orientale, dal Reno al Volga e occupando un arco temporale che va da circa il 2900 a.C. a circa il 2350 a.C. estendendosi quindi dal tardo neolitico, attraverso l'et\u00e0 del rame, fino alla prima et\u00e0 del bronzo.\nL'et\u00e0 del bronzo inizi\u00f2 nel Meclemburgo intorno al 1800 a.C., in ritardo rispetto alle regioni dell'Europa centrale, e si protrasse fino a circa il 600 a.C. Inizialmente i prodotti in bronzo venivano importati dal sud. Un esempio di tali prodotti \u00e8 una famosa scultura chiamata \"Kultwagen\" ritrovata in una tomba presso il villaggio di Peckatel (Plate) nel Circondario di Ludwigslust-Parchim. Solo nella tarda et\u00e0 del bronzo iniziarono a produrre gli oggetti localmente. In questa epoca la societ\u00e0 inizi\u00f2 a stratificarsi. Questa trasformazione \u00e8 testimoniata ad esempio dalla tomba reale di Seddin, un tumulo risalente all'800 a.C., ritrovato nel villaggio di Seddin presso Gro\u00df Pankow nel circondario del Prignitz. Le dimensioni della tomba e il tipo di oggetti in essa ritrovati, fra cui una spada in ferro, indicano chiaramente che essa apparteneva a una persona di rango elevato, forse un sovrano. Un altro sito di notevole importanza dell'eta del bronzo si trova nella valle del fiume Tollense, un affluente del Peene nella Terra dei laghi del Meclemburgo. Il sito, che si estende per diverse centinaia di metri lungo entrambi i lati del fiume, contiene i resti di alcune centinaia di uomini (si stima fra 750 e 1.000). Il sito, datato intorno al 1250 a.C. \u00e8 probabilmente il luogo in cui fu combattuta una grande battaglia protrattasi per pi\u00f9 giorni, e in cui si stima siano stati impegnati fra 3.000 e 5.000 combattenti. La posizione del sito e la mancanza di ornamenti o ceramiche rendono infatti improbabile che si tratti di un cimitero.\nNell'et\u00e0 del ferro si afferm\u00f2 la Cultura di Jastorf. Questa cultura, considerata una evoluzione della Et\u00e0 del bronzo scandinava, si diffuse a partire dalle regioni costiere della Bassa Sassonia settentrionale e dello Schleswig-Holstein, diffondendosi poi nel Meclemburgo e nella Pomerania occidentale e verso sud nel Brandeburgo. Un importante sito di questa cultura \u00e8 il cimitero preistorico di M\u00fchlen Eichsen, nell'omonimo comune a nord di Schwerin. Il cimitero, rinvenuto nel 1994, contiene i resti di circa 200 tombe realizzate a partire dal 600 a.C.\nEt\u00e0 antica.\nLe prime fonti storiche scritte sui popoli e la geografia della Germania nord-orientale provengono dall'opera \"De origine et situ Germanorum\", un trattato scritto dello storico romano Publio Cornelio Tacito intorno al 98 d.C. Il libro, conosciuto comunemente con il titolo \"Germania\", contiene una descrizione delle leggi e dei costumi dei popoli germanici, a cui seguono quelle delle singole trib\u00f9 a partire da quelle confinanti con l'Impero romano fino a giungere a quelle ubicate sulle coste del mar Baltico.\nTacito divide i popoli germanici in tre grandi gruppi:\nLa composizione degli Herminones non \u00e8 del tutto definita. Secondo Strabone questo gruppo si identifica con i Suebi che derivano il loro nome dal \"Mare Suebicum\", che era il nome romano per il Mar Baltico e Tacito scrive che i Suebi non sono un unico popolo, ma sono formati da pi\u00f9 tribu distinte. Ne facevano parte i Buri, i Corconti, gli Ermunduri, i Longobardi (?), i Marsigni, i Marcomanni, i Naristi, i Quadi e i Semnoni. Tacito sembra far appartenere ai Suebi anche le popolazioni dei Reudigni, Avioni, Angli, Varini, Eudosi, Suardoni e Nuitoni.\nDelle suddette popolazioni quelle che risiedevano nell'area del Meclemburgo erano i Longobardi nella parte sud-occidentale, i Semnoni nella parte meridionale e i Varni nella zona nord-orientale. A questi vanno aggiunti i Farodini e i Sidini, che Tolomeo indica trovarsi a est dei Sassoni fra i fiumi \"Chalusus\" (probabilmente il Warnow e il fiume \"Suevus\" (Oder).\nA partire dal IV secolo queste popolazioni, insieme ad altre, abbandonarono i loro territori lungo le coste del Baltico e si spinsero a sud dando luogo successivamente alle cosiddette Invasioni barbariche che portarono alla caduta dell'Impero romano d'Occidente. Le ragioni di questa migrazione possono essere ricercate in due cause principali: la pressione esercitata sui popoli germanici da popolazioni provenienti da est, quali gli Unni, i Goti e i Vandali, e fattori climatici. L'area, abbandonata dalle popolazioni germaniche, venne quindi popolata da popoli slavi provenienti da est.\nMedioevo e prima partizione.\nDal VII al XII secolo, la regione fu governata dagli Obodriti e da altre trib\u00f9. Nell'XI secolo, Niklot degli Obotriti fond\u00f2 la dinastia dei duchi del Meclemburgo, che poi diventarono granduchi; questa dinastia dur\u00f2 fino al 1918.\nSul finire del XII secolo, Enrico il Leone, duca dei Sassoni, conquist\u00f2 la regione, soggiogandola ai suoi signori, e cristianizz\u00f2 la popolazione. Inizi\u00f2 in quel periodo una massiccia immigrazione tedesca, favorita dalla nobilt\u00e0 con lo scopo di germanizzare il territorio (Ostsiedlung). I Venedi e le altre popolazioni slave si assimilarono nei secoli coi loro nuovi padroni, ma rimasero a lungo tracce della cultura e della lingua slava, ne \u00e8 un esempio la citt\u00e0 di Schwerin, originariamente in lingua slava \"Zuarin\".\nDurante la sua storia, il Meclemburgo \u00e8 stato ripetutamente suddiviso in vari territori chiamati a seconda dei casi, principati, ducati o granducati. \nLa prima partizione avvenne nel 1234 dopo la morte di Enrico Borwin I di Meclemburgo. Enrico Borwin I aveva ereditato il Meclemburgo dal padre Pribislavo di Meclemburgo. Nel 1219 Enrico aveva suddiviso il territorio fra i suoi due figli, Enrico Borwin II e Nicola II, realizzandi una co-reggenza con i figli, che tuttavia morirono prima del padre. Nel 1225 mor\u00ec Nicola II, seguito l'anno successivo dal fratello. Nicola II mor\u00ec senza eredi e l'intero territorio del Meclemburgo pass\u00f2 quindi ai quattro figli maschi di Enrico Borwin II. Dopo la morte di Enrico Borwin I (1227), i suoi nipoti governarono insieme il Meclemburgo fino al 1229 (o 1233), poi si spartirono il territorio:\nLa Signoria di Parchim-Richenberg ebbe una vita molto breve, in quanto si estinse nel 1255 con la rimozione di Pribislao I. Il suo territorio fu spartito fra i fratelli e il conte di Schwerin Gunzelino III. \nLa Signoria di Rostock divenne un protettorato danese nel 1300 e fu poi conquistata da Enrico II di Meclemburgo nel 1323 cessando di esistere come entit\u00e0 a s\u00e9 stante.\nLa Signoria di Werle si estinse nel 1436 con la morte di Guglielmo di Werle che non aveva figli maschi e il territorio ritorn\u00f2 alla casa di Meclemburgo (al tempo retta da Enrico IV di Meclemburgo-Schwerin).\nL'8 luglio 1348 a Praga l'imperatore Carlo IV fece del Meclemburgo un ducato del Sacro Romano Impero, elevando quindi i figli di Enrico II di Meclemburgo (morto nel 1329), Alberto II e Giovanni I, al rango di duchi.\nNel 1352 Alberto II e Giovanni I, si accordarono per dividersi l'eredit\u00e0 paterna. Venne quindi crato un nuovo stato, il Ducato di Meclemburgo-Stargard che and\u00f2 a Giovanni I, mentre il resto del Meclemburgo rimaneva ad Alberto II. Nel 1358 Alberto II acquist\u00f2 la Contea di Schwerin e il Meclemburgo inizi\u00f2 a denominarsi come Meclemburgo-Schwerin.\nNel 1471 quando Ulrico II di Meclemburgo-Stargard mor\u00ec senza lasciare eredi maschi, il Ducato di Meclemburgo-Stargard cess\u00f2 di esistere e pertanto tutto il territorio del Meclemburgo ritorn\u00f2 sotto il controllo di un unico signore: Enrico IV di Meclemburgo-Schwerin. \nDa allora il territorio \u00e8 rimasto invariato, e relativamente indipendente, caso quasi unico tra i territori germanici, fino al 1621.\n1621-1933 (seconda e terza partizione).\nUna seconda importante spartizione del territorio avvenne nel 1621, quando questo fu diviso nei due ducati di Meclemburgo-Schwerin e Meclemburgo-G\u00fcstrow. Con l'estinzione della dinastia G\u00fcstrow nel 1701, le terre furono ulteriormente divise: in parte andarono al Duca di Meclemburgo-Schwerin, e in parte alla nuova dinastia Meclemburgo-Strelitz.\nNel 1815 i due ducati del Meclemburgo furono innalzati a granducati, e di conseguenza furono resi ancora pi\u00f9 indipendenti tra loro, come in molte parti della Germania soggetti all'assolutismo feudale. Questo dur\u00f2 fino alla Rivoluzione tedesca del 1918. Dal 1918 al 1933, i ducati furono Stati liberi della Repubblica di Weimar.\nStoria dal 1934.\nDopo tre secoli di divisione, il Meclemburgo fu riunito nel 1934 dal governo nazista. Dopo la Seconda guerra mondiale, il governo sovietico che occupava la Germania dell'Est, un\u00ec il Meclemburgo alla vicina regione della Pomerania Anteriore, per formare il \"Land\" del Meclemburgo-Pomerania Anteriore, dal 1947 semplicemente \"Meclemburgo\".\nNel 1952, il governo della Germania Est divise il \"Land\" nei tre distretti (\"Bezirk\") di Rostock, Schwerin e Neubrandenburg.\nDurante la riunificazione tedesca nel 1990, lo stato del Meclemburgo-Pomerania Anteriore torn\u00f2 a esistere, e ora \u00e8 uno dei sedici \"Land\" della Germania.\nPopolazione del Meclemburgo.\nLa popolazione del Meclemburgo porta i caratteri dei primi conquistatori della Vestfalia, delle terre del Reno e della Sassonia da un lato e dei popoli slavi dall'altro. Anche un considerevole numero di scandinavi si \u00e8 stabilito, nei secoli, particolarmente nelle citt\u00e0 anseatiche come Wismar e Rostock.\nPersonalit\u00e0 famose del Meclemburgo sono:"}
{"id": "444093", "revid": "16073", "url": "https://it.wikipedia.org/wiki?curid=444093", "title": "Muspell", "text": ""}
{"id": "444099", "revid": "2108263", "url": "https://it.wikipedia.org/wiki?curid=444099", "title": "Astiage", "text": "Nel 585 a.C. prese in moglie Ariene, la figlia di Aliatte II, re della Lidia, come sigillo a un trattato di pace tra i due regni al termine di cinque anni di guerra.\nCompletamente privo dell'ascendente sulle truppe che aveva il padre (essenziale per una monarchia che fondava sull'esercito la propria forza), Astiage non riusc\u00ec a nascondere a lungo la sua debolezza. Appunto per neutralizzare la sorgente potenza dei Persiani diede in moglie la figlia Mandane al re achemenide Cambise I: un'unione funesta per i Medi, nascendone Ciro II, giovane principe con mire ambiziose sul loro vasto impero, che gli si ribell\u00f2 nel 553 a.C., sobillato dal re babilonese Nabonedo. Ammutinamenti e diserzioni falcidiavano l'esercito del re medo, quindi decise di mettersi egli stesso alla guida dei suoi soldati; conquist\u00f2 An\u0161an e la vittoria sembrava vicina quando le sue truppe si ribellarono e lo consegnarono nelle mani di Ciro.\nLe fonti antiche concordano che Astiage fu trattato con clemenza dopo la sua cattura, anche se Erodoto afferma che fu imprigionato a vita, mentre Ctesia ritiene che fu nominato governatore di una provincia nella Partia e che fu pi\u00f9 tardi ucciso da un avversario politico."}
{"id": "444118", "revid": "767487", "url": "https://it.wikipedia.org/wiki?curid=444118", "title": "Analisi delle sollecitazioni (ASME)", "text": "Per analisi delle sollecitazioni (o, in inglese, \"stress analysis\") si intende una metodologia per valutare l'effettiva pericolosit\u00e0 di uno stato di sollecitazione su una struttura. L'analisi delle sollecitazioni \u00e8 applicata sia in campo aeronautico, sia nel campo meccanico particolarmente nella valutazione della sicurezza progettuale dei recipienti a pressione. La prima normativa che ha imposto la verifica di componenti con l'analisi delle sollecitazioni \u00e8 stata ASME Boiler and Pressure Vessel Code Sez. III (Nuclear Vessels) - 1969.\nOrigine delle sollecitazioni.\nLe sollecitazioni in un corpo sottoposto a carichi e vincoli esterni possono essere dovute a due cause:\nLe sollecitazioni di equilibrio sono quelle legate direttamente ai carichi meccanici (es. lo sforzo normale dovuto ad una forza di trazione esterna su una barretta prismatica). Queste sollecitazioni sono indipendenti dal materiale della struttura quindi non esistono meccanismi interni di limitazione.\nLe sollecitazioni di congruenza sono legate alla geometria del corpo ed al sistema di vincoli esterni, (es. le sollecitazioni che si generano all'attacco fra un fondo emisferico ed un fasciame cilindrico in un recipiente a pressione), quindi sono diverse a seconda della rigidezza delle strutture (o, in modo leggermente meno preciso, a seconda del modulo di elasticit\u00e0 dei materiali componenti la struttura). Questo comporta che, aumentando le deformazioni della struttura, ed in particolare se una parte della struttura supera il limite di elasticit\u00e0, queste sollecitazioni vengono limitate al limite plastico del materiale.\nIn alcuni casi sia le sollecitazioni di equilibrio sia le sollecitazioni di congruenza possono avere un distribuzione che porta ad un sensibile aumento di sollecitazione in un volume estremamente ridotto del materiale (es. le sollecitazioni in prossimit\u00e0 di un intaglio geometrico). Queste sollecitazioni hanno la caratteristica di non essere legate a deformazioni diffuse nella struttura.\nClassificazione delle sollecitazioni.\nIl codice ASME Boiler and Pressure Vessels fornisce una classificazione delle sollecitazioni, imponendo limiti diversi per le diverse categorie. In questa categorizzazione, data l'applicazione particolare per cui \u00e8 stata studiata, sono presenti alcune ipotesi che non sempre possono essere applicate ad altri tipi di struttura.\nNella di questa voce \u00e8 riportato un esempio di analisi delle sollecitazioni."}
{"id": "444121", "revid": "14691", "url": "https://it.wikipedia.org/wiki?curid=444121", "title": "CSCW", "text": ""}
{"id": "444151", "revid": "14691", "url": "https://it.wikipedia.org/wiki?curid=444151", "title": "Real Time Protocol", "text": ""}
{"id": "444152", "revid": "298055", "url": "https://it.wikipedia.org/wiki?curid=444152", "title": "Gran Mogol (personaggio)", "text": ""}
{"id": "444156", "revid": "1542457", "url": "https://it.wikipedia.org/wiki?curid=444156", "title": "Paper Bat", "text": "Paper Bat (in portoghese \"Morcego Vermelho\", lett. \u00abpipistrello rosso\u00bb) \u00e8 personaggio dei fumetti Disney creato in Brasile dallo sceneggiatore Ivan Saidenberg e dal disegnatore Carlos Edgard Herrero come alter ego supereroistico di Paperoga, sulla base di un'illustrazione dell'italiano Giovan Battista Carpi. Utilizzato soprattutto in patria (ma anche, rarissimamente, in Italia), che annovera anche alcune apparizioni insieme all'italiano Paperinik. Negli Stati Uniti \u00e8 chiamato \"Red Bat\". Generalmente egli indossa un mantello rosso come Superman e una tuta grigia come il Batman della serie televisiva degli anni '60 con Adam West. Egli agisce di solito nelle tenebre notturne e immancabilmente inciampa in qualche bidone della spazzatura facendo cos\u00ec svegliare e imbestialire il dormiente vicinato.\nCreazione e concezione.\nNonostante Paper Bat sia un personaggio brasiliano, la sua prima apparizione avvenne nel 1970 all'Enciclopedia Disney curata da Guido Martina e disegnata da Giovan Battista Carpi (disegni), gi\u00e0 autori delle prime avventure di Paperinika e di Paperinik. Il personaggio appare in un'illustrazione alla voce \"pipistrello rosso\", da cui deriver\u00e0 il suo nome originale portoghese (\"morcego vermelho\").\nQuando l'opera venne tradotta e pubblicata in Brasile nel 1972, l'illustrazione del \"pipistrello rosso\" colp\u00ec molto Jorge Kato, allora direttore della casa edtrice Editora Abril, incaricata della pubblicazione dei periodici Disney nel paese sudamericano. Kato incaric\u00f2 quindi Ivan Saindeberg (sceneggiatore di punta della Abril) per scrivere una storia che narrasse la avventure di questo bizzarro alter ego di Paperoga.\nSaindeberg concep\u00ec dunque il nuovo super eroe come quello che (ai tempi) era lo specchio dell'eroe brasiliano: un personaggio completamente disorganizzato e allora inedito, che venne poi disegnato da Carlos Edgero Herrero, che modell\u00f2 le pose del personaggio su quelle degli attori del cinema muto e del Dracula di Christopher Lee.\nIl personaggio debutt\u00f2 poi nella storia in due parti \"Le origini di Paper-Bat\", pubblicata per la prima volta sul secondo numero della testata \"Edi\u00e7\u00e3o Extra\" nel 1973, dove un Paperoga vestitosi da pipistrello per una festa di carnevale sventava un furto dei Bassotti, venendo poi acclamato come eroe da tutta la cittadinanza paperopolese. Herrero cre\u00f2 poi altre storie del personaggio, fra cui la miniserie \"Le 12 fatiche di Paper Bat\".\nPersonaggio.\nIn quanto alterego di Paperoga, Paper Bat appare come un supereroe sbadato, inetto e pasticcione: il personaggio \u00e8 solito utilizzare per cambiarsi un bidone dell'immondizia (chiamato in originale \"lata-de-lixo-morcego\", reso in italiano come \"Bat-bidone\" o \"Paper-bidone\" a seconda delle traduzioni) situato nel \"vicolo del papero mascherato\" -o \"vicolo Paper-Bat\" a seconda delle traduzioni- noto in portoghese come \"beco do morcego\" (\"vicolo del pipistrello\"). Pur potendo contare su gadget a tema creati per lui da Archimede (fra i pi\u00f9 utilizzati il paper-salterello, utilizzato per spostarsi), questi risultano quasi mai funzionanti. Tali elementi furono coscientemente voluti dal suo co-creatore Herrero, per evedenziare come nessuno (neanche la polizia) abbia dubbi sul fatto che Paper Bat sia un disastro, e che sia \u00e8 solito cavarsela e a battere i suoi nemici per puro caso.\nA differenza di altri personaggi (come Jos\u00e8 Carioca o lo stesso Paperoga) in Brasile Paper Bat non ha mai avuto una testata propria, apparendo per\u00f2 come membro del Club dei Supereroi (pubblicato in Italia sul mensile Paperinik), un super gruppo guidato dall'eroe Vespa Vermiglia che comprendeva anche Paperinik, Paperinika, Superpippo, Super Gilberto, Archimede e la fidanzata brasiliana di Paperoga, Gloria, nella sua veste supereroistica di \"Farfalla Purpurea\".\nNella serie i supereroi erano chiamati ad aiutare il commissario Basettoni, a combattere criminali come Spennacchiotto o Macchia Nera e altri, gi\u00e0 apparsi in altre storie Disney.\nIl personaggio \u00e8 stato poi fonte di ispirazione per la creazione dell'identit\u00e0 segreta di Jos\u00e9 Carioca, denominata appunto Bat Carioca (in originale \"Morcego Verde\").\nIn Italia.\nIl personaggio debutt\u00f2 in Italia nel numero 338 di Mega Almanacco del febbraio 1985, con la miniserie \"Le 12 fatiche di Paper Bat\". Il mese successivo sul numero 339 venne pubblicata la storia delle origini dell'eroe, che fu rinominato \"Paper Bat\". Tale nome (oltre a fare riferimento a Batman) era gi\u00e0 stato utilizzato nel 1981 nella storia \"Paperino aspirante supereroe\" di Carlo Chendi e disegni di Giorgio Cavazzano (pubblicata su \"Topolino\" n. 1355) sulla base di un soggetto che Chiedi aveva ideato anni prima della creazione di Paperinik e del proto Paper Bat di Carpi, dove Paperino cercava di essere un super eroe provando diverse identi\u00e0 alternative (come \"Paper Ragno\" o \"Paper Bat\").\nIn Italia le storie brasiliane di Paper Bat sono state pubblicate sia su \"Topolino\" che sul mensile di Paperinik fra gli anni '80 e '90. Fra il marzo e l'aprile 2008, il personaggio \u00e8 apparso nella saga italiana \"Ultraheroes\" insieme a Paperinik, Paperinika, Super Pippo e i nuovi alterego supereroistici di Ciccio e Gastone (Iron Ciccius e Quadrifoglio) dove per l'occasione indossa un nuovo costume blu fornitogli da Eta Beta per contrastare i Bad-7 (un gruppo di cattivi messo insieme da Spennacchiotto). Durante la saga, Paper Bat affronter\u00e0 Macchia Nera (potenziato da un costume che gli permette di liquefarsi) da cui verr\u00e0 poi sconfitto."}
{"id": "444195", "revid": "1718925", "url": "https://it.wikipedia.org/wiki?curid=444195", "title": "Boeing B-50 Superfortress", "text": "Il Boeing B-50 Superfortress era un bombardiere strategico quadrimotore, statunitense, sviluppato dopo la seconda guerra mondiale come evoluzione del Boeing B-29 Superfortress, il cui progetto fu modificato sostituendo i motori con i pi\u00f9 potenti radiali Pratt &amp; Whitney R-4360, una struttura rinforzata, timone di coda pi\u00f9 alto e altri miglioramenti. Fu l'ultimo bombardiere con motore a pistoni progettato dalla Boeing per l'United States Air Force con la quale rimase in servizio per quasi venti anni.\nStoria del progetto.\nLo sviluppo di una versione migliorata del B-29 inizi\u00f2 nel 1944 con lo scopo di sostituire gli inaffidabili motori Wright R-3350 con i pi\u00f9 potenti radiali Pratt &amp; Whitney R-4360 Wasp-Major da 28 cilindri su quattro file. Un B-29A-5-BN (serial number \"42-93845\") fu modificato dalla Pratt &amp; Whitney come banco prova per l'installazione degli R-4360 nel B-29, con 4 motori da 3\u00a0000\u00a0CV (2\u00a0240\u00a0kW) R-4630-33 utilizzati per rimpiazzare i quattro R-3350 da 2\u00a0200\u00a0CV (1\u00a0640\u00a0kW). Il velivolo modificato, denominato XB-44 Superfortress, effettu\u00f2 il primo volo nel maggio 1945. Il previsto B-29D, equipaggiato con i motori Wasp-Major pi\u00f9 potenti, avrebbe dovuto incorporare ulteriori importanti modifiche oltre quelle motoristiche provate con il B-44. Tra queste, l'uso di una nuova lega di alluminio la 75-S, al posto della 24ST utilizzata in precedenza. La nuova lega avrebbe consentito la costruzione di ali pi\u00f9 resistenti e nello stesso tempo leggere. Il carrello d'atterraggio sarebbe stato rinforzato per supportare pesi fino a 40\u00a0000\u00a0libbre (18\u00a0200\u00a0Kg) maggiori rispetto al B-29. Era previsto anche un timone verticale maggiore, ripiegabile per consentire l'accesso negli hangar esistenti e flap maggiorati necessari per il maggior peso complessivo dell'aeromobile. L'armamento era simile a quello del B-29, costituito da due vani bombe in grado di trasportare un totale di 20\u00a0000\u00a0libbre (9\u00a0100\u00a0kg) di bombe pi\u00f9 ulteriori 8\u00a0000\u00a0libbre (3\u00a0600\u00a0kg) caricate esternamente. L'armamento difensivo consisteva in 13 mitragliatrici calibro .50, 12 mitragliatrici e un cannoncino calibro 20 mm in cinque torrette.\nVenne emesso un ordine per 200 B-29D nel giugno 1945, ma la fine della seconda guerra mondiale nell'agosto 1945 port\u00f2 alla cancellazione di massa di tutti gli ordini per forniture militari, compreso l'ordine per 5000 B-29 cancellato nel settembre 1945. Nel dicembre dello stesso anno, l'ordine per i B-29D fu tagliato da 200 a 60 esemplari e nello stesso tempo la denominazione del velivolo mut\u00f2 in B-50.\nImpiego operativo.\nLa Boeing costru\u00ec 370 B-50 suddivisi tra vari modelli e varianti ne periodo tra il 1947 e il 1953, con le versioni aerocisterna e ricognitore meteorologico che rimasero in servizio fino al 1965.\nI primi B-50A furono consegnati nel giugno 1948 al 43d Bombardment Wing dello Strategic Air Command, di base presso Davis-Monthan AFB in Arizona. I B-50A vennero consegnati anche al 2d Bombardment Wing con base Chatham AFB in Georgia, mentre il 93d Bombardment Wing di Castle AFB in California e il 509th Bombardment Wing di Walker AFB nel Nuovo Messico furono equipaggiati con i B-50Ds successivamente nel 1949. Il quinto e ultimo stormo del SAC a ricevere i B-50D fu il 97th Bombardment Wing con base la Biggs AFB, in Texas nel dicembre 1950. La missione assegnata a questi stormi da bombardamento prevedeva la capacit\u00e0 di sganciare bombe atomiche su bersagli nemici, ricevendo ordini direttamente dal Presidente degli Stati Uniti.\nIl 301st Bombardment Wing della MacDill AFB in Florida ricevette alcuni B-50A riassegnati da Davis-Monthan all'inizio del 1951, ma li impieg\u00f2 solo per addestramento, nell'attesa di ricevere i B-47A Stratojet nel giugno 1951. Era infatti pianificato che il B-50 sarebbe stato l'unico bombardiere strategico \"ad interim\" in attesa della introduzione del B-47 Stratojet. I ritardi per\u00f2 di quest'ultimo modello, obbligarono i B-50 a prolungare la permanenza in servizio nel SAC per tutti gli anni cinquanta.\nNel 1949, venne sviluppata una versione da ricognizione strategica del B-50B, la RB-50, nata per sostituire i vecchi RB-29 utilizzati dal SAC nelle operazioni di intelligence contro l'allora Unione Sovietica. Vi furono tre diverse configurazioni prodotte, che furono in seguito ridesignate RB-50E, RB-50F e RG-50G. L'RB-50E era specializzato nella ricognizione fotografica e nelle missioni di osservazione; L'RB-50F assomigliava all'RB-50E, ma imbarcava il sistema radar di navigazione SHORAN progettato per condurre campagne di misure cartografiche e geodetiche, mentre l'RB-50G era specializzato nella ricognizione elettronica. Questi aerei erano principalmente in servizio con il 55th Strategic Reconnaissance Wing. RB-50E furono anche utilizzati dal 91st Strategic Reconnaissance Wing come rimpiazzi degli RB-29 da ricognizione fotografica sulla Corea del Nord nel corso della Guerra di Corea.\nI vasti confini a nord della Unione Sovietica erano completamente non presidiati in molte parti agli inizi della guerra fredda, esistendo poca copertura radar e comunque poche capacit\u00e0 di individuazione dei bersagli. Gli RB-50 del 55th SRW volarono molte missioni lungo questi confini e talvolta, quando necessario, anche all'interno dello spazio aereo sovietico. all'inizio vi fu scarsa opposizione a causa della insufficiente copertura radar e comunque, anche in caso di scoperta dell'intrusione, gli aerei da caccia sovietici dell'epoca, tecnologicamente fermi alla seconda guerra mondiale, non erano in grado di intercettare gli RB-50 alle alte quote dove operavano.\nL'entrata in servizio degli intercettori MiG-15 nei primi anni cinquanta rese le operazioni di sconfinamento eccessivamente pericolose e vi furono alcuni Superfortess abbattuti con i relitti esaminati dagli esperti di spionaggio sovietico. Le missioni di RB-50 sul territorio dell'Unione Sovietica terminarono nel 1954, quando l'aereo venne rimpiazzato dall'RB-47 Stratojet in grado di volare ad altitudini ancora maggiori e con velocit\u00e0 quasi supersoniche.\nIl B-47 Stratojet fu prodotto in grande numero a partire dal 1953 e fin\u00ec per rimpiazzare i B-50D del SAC i servizio con l'ultimo Superfortess ritirato nel 1955. Finito l'impiego con il SAC, un gran numero di velivoli fu modificato e trasformato in aerocisterne assumendo la denominazione KB-50, oppure vennero convertiti come aerei per ricognizione meteorologica assumendo il nome WB-50 e passati in carico all'Air Weather Service. I KB-50, con la loro motorizzazione superiore rispetto a quella dei KB-29 in uso al Tactical Air Command, si rivelarono pi\u00f9 adatti al compito di rifornire i caccia tattici con motore a getto, quali l'F-100 Super Sabre. KB-50 e in seguito KB-50J con motori a getto J-47, furono usati dal TAC e anche dall'USAFE e dalla PACAF nel ruolo di rifornitori. Alcuni vennero dislocati in Thailandia ed effettuarono missioni di rifornimento in volo nei cieli dell'Indocina nei primi anni della guerra del Vietnam, fino a che non vennero ritirati dal servizio nel marzo 1965 a causa della scoperta di fenomeni di fatica del metallo e corrosione individuati durante le indagini sul KB-50J, \"48-065\", precipitato il 14 ottobre 1964.\nOltre alla conversione in aerocisterna, vi fu quella per venire incontro alle esigenze dell'Air Weather Service che nel 1955 aveva in pratica esaurito le capacit\u00e0 di continuare a volare della propria flotta di WB-29 impiegati per la caccia agli uragani e altre missioni di ricognizione meteorologica. 36 B-50D del SAC vennero privati dell'armamento ed equipaggiati con radar meteorologici a lungo raggio e rinominati WB-50. Questi velivoli potevano volare pi\u00f9 in alto e pi\u00f9 veloci dei precedenti WB-29 ed ebbero un ruolo importante nella crisi dei missili di Cuba, quando mantennero sotto controllo la situazione meteorologica intorno a Cuba in modo da poter pianificare le missioni di ricognizione fotografica. Sebbene le missioni per gli studi meteorologici sono considerate come missioni in tempo di pace, la pericolosa caccia agli uragani pag\u00f2 comunque un alto tributo di vittime, con 66 aviatori scomparsi a causa di 13 incidenti che coinvolsero i WB-50 nel corso della loro carriera di 10 anni. Anche per questi aerei, venne decretato il ritiro dal servizio nel 1965 dopo gli esiti dell'indagine sul KB-50J che portarono alla scoperta dei fenomeni di cedimento strutturale e corrosione sulle cellule.\nNessun B-50 rimane oggi in condizioni di volo, sebbene alcuni esemplari siano conservati in musei in mostra statica."}
{"id": "444213", "revid": "4711", "url": "https://it.wikipedia.org/wiki?curid=444213", "title": "Oklahoma City (Oklahoma)", "text": ""}
{"id": "444216", "revid": "709565", "url": "https://it.wikipedia.org/wiki?curid=444216", "title": "Difesa francese", "text": "La difesa francese \u00e8 un'apertura degli scacchi molto utilizzata, caratterizzata dalla sequenza di mosse: \nClassificata con i codici da C00 a C19 dell'Enciclopedia jugoslava delle aperture, nasce come risposta alle varie aperture del periodo romantico che tendevano a mettere immediatamente sotto pressione il punto f7 (ad esempio la partita italiana, la difesa dei 2 cavalli, il gambetto di re). Dopo codice_2 lo sviluppo dell'alfiere in c4 perde di incisivit\u00e0 e il punto f7 \u00e8 indirettamente difeso.\nA differenza della risposta codice_3 che mira a contrastare l'affiancamento centrale d4-e4 sulla casa d4, la difesa francese mira a contrastare la formazione d4-e4 sulla casa e4, sostenendo il pedone d con il pedone e.\nIl maggiore svantaggio della Difesa Francese \u00e8 la posizione passiva che viene ad assumere, spesso per un lungo tratto della partita, l'alfiere campochiaro nero, bloccato com'\u00e8 dai suoi stessi pedoni in e6 e d7.\nQuesta apertura \u00e8 ritenuta essere la terza pi\u00f9 utilizzata in risposta a codice_4, dopo codice_5 (difesa siciliana) e codice_6.\nStoria.\nIn risposta all'apertura di re, il tratto codice_7, quale tentativo primitivo di proteggere il punto f7 da attacchi sulla diagonale c4-f7, s'incontra in Giulio Polerio, nel manoscritto di Gottinga e negli autori latini dei secoli dal XVI al XVIII.\nVerso il 1830 Louis-Charles de la Bourdonnais sperimenta con successo la nuova difesa; ma \u00e8 solo dopo l'incontro per corrispondenza Londra-Parigi del 1834-36, vinto dai francesi, che l'impianto ottiene un riconoscimento ufficiale, pur se ancora blando, e la denominazione di \"difesa francese\".\nStrategia.\nLo sviluppo naturale della difesa francese \u00e8:\nObiettivo del Nero, come detto, \u00e8 contrastare la formazione centrale del bianco d4-e4. Il pedone d5 sostenuto dal pedone e6 mette sotto pressione il pedone e4 del Bianco, che deve pertanto decidere se sostenere il pedone e4, spingerlo o cambiarlo con il pedone d5. Le varianti pi\u00f9 diffuse sono quindi:\nAnche nelle varianti Paulsen e Tarrasch il Bianco non \u00e8 in grado di sostenere a lungo il proprio centro, e spesso si risolve di spingere in e5 bloccando il centro e ottenendo una struttura pedonale analoga a quella del diagramma; a differenza delle altre varianti in cui il Bianco chiarisce immediatamente il suo gioco al centro, tuttavia in queste due varianti il Bianco cerca o di provocare il Nero a prendere in e4 o di pervenire alla spinta in e5 in condizioni pi\u00f9 favorevoli.\nUna volta bloccato il centro il gioco si svolge giocoforza sulle ali. Il Bianco tender\u00e0 a impostare il suo gioco sull'ala di re, dove ha un vantaggio di spazio grazie all'avamposto costituito dal pedone e5, mentre l'ala di donna sar\u00e0 territorio di caccia del Nero.\nIl Nero cercher\u00e0 di mettere sotto pressione il centro del bianco attaccandone la base con la spinta codice_14 o la punta con la spinta codice_15, e cercando di provocare le prese codice_16 e/o codice_17.\nIl Bianco, dato che entrambi gli arrocchi saranno generalmente sull'ala di re, tenter\u00e0 di sferrare un attacco direttamente sul re avversario, approfittando del fatto che il pedone h7 non \u00e8 difendibile da un cavallo in f6 a causa della presenza dell'avamposto in e5 (che il Nero cercher\u00e0 quindi di rimuovere). Non \u00e8 raro che all'attacco partecipino anche i pedoni con spinte quali codice_18 e codice_19, spinte rese possibili dal fatto che il bianco non deve temere eventuali reazioni al centro nel nero che possano evidenziare la posizione esposta del proprio re.\nVarianti.\nVariante Paulsen 3. Cc3.\nLa continuazione pi\u00f9 comunemente giocata in quasi tutte le partite per contrastare la Difesa francese. Con questa mossa il bianco difende il pedone e4 sviluppando un pezzo e controllando nello stesso tempo anche la casa d5. Tra le varie continuazioni a disposizione del Nero, la pratica ha dimostrato come solamente tre siano effettivamente giocabili:\nmentre continuazioni minori quali codice_27 non sono mai realmente entrate nella pratica di gioco.\nVariante Tarrasch 3. Cd2.\nIn questa variante, a differenza della continuazione codice_28, il Nero non pu\u00f2 inchiodare il cavallo con codice_29 a causa di codice_30. Tra gli svantaggi vi sono il fatto che il cavallo in questa posizione ha una minore influenza sul centro e chiude temporaneamente lo sviluppo dell'alfiere camposcuro.\nIl Nero in questa variante ha a disposizione tre continuazioni principali:\nVariante di spinta 3. e5.\nIn questa variante, a differenza delle precedenti, il Bianco decide immediatamente di chiudere il centro, ponendo un avamposto nel settore nemico (e5) e guadagnando spazio sull'ala di re. \u00c8 questa una linea che pu\u00f2 dare luogo a posizioni molto tese dove la pi\u00f9 piccola perdita di tempo pu\u00f2 risolversi in un disastro per entrambi i colori.\nIn questa posizione il Nero di solito reagisce immediatamente al centro con codice_31, ponendo sotto attacco il punto critico d4; per incrementarvi la pressione, il Nero fa generalmente ricorso a codice_35 e, in alcune varianti, a codice_36.\nVariante di cambio 3. exd5.\nQuesta variante d\u00e0 luogo generalmente a sviluppi simmetrici dei pezzi e prelude a una generale liquidazione dei pezzi pesanti lungo la colonna \"e\". Spesso, con arrocchi omogenei, porta alla patta, bench\u00e9 entrambi i colori debbano giocare con attenzione. Non \u00e8 infrequente che a fronte di un arrocco corto del bianco il nero arrocchi lungo dando luogo cos\u00ec a vere e proprie battaglie su settori opposti della scacchiera.\nIl Nero solitamente risponde con codice_37.\nVariante di Rubinstein 3. Cc3 (o 3. Cd2) dxe4 4.Cxe4.\n\u00c8 una variante che si raggiunge a partire dalla variante Tarrasch o dalla variante Paulsen. Il Bianco, in seguito all'apertura della posizione, cerca di sfruttare il vantaggio di spazio e di sviluppo per prendere controllo delle case centrali e prendere l'iniziativa; il Nero cede il centro all'avversario catturando il pedone e4 e cos\u00ec facendo apre il gioco e preparandosi a collocare i suoi pezzi leggeri in modo da controllare la stessa casa e4 (tipica configurazione Cd7, Cf6, b6, Ab7).\nLa teoria di questa variante non \u00e8 particolarmente sviluppata, per cui \u00e8 adatta ai giocatori che preferiscono giocare senza dover imparare un numero troppo elevato di continuazioni. Tuttavia se il Nero gioca con superficialit\u00e0 l'apertura pu\u00f2 facilmente trovarsi in difficolt\u00e0 a causa del vantaggio di sviluppo del Bianco.\nContinuazioni possibili sono:"}
{"id": "444218", "revid": "1543377", "url": "https://it.wikipedia.org/wiki?curid=444218", "title": "Velocit\u00e0 di fase", "text": "In fisica la velocit\u00e0 di fase \u00e8 la velocit\u00e0 con cui si propaga la fase di un'onda, sia essa elettromagnetica o meccanica. La velocit\u00e0 di fase pu\u00f2 essere visualizzata come la velocit\u00e0 di propagazione di una cresta dell'onda ma non coincide necessariamente con la velocit\u00e0 di propagazione di un segnale (che \u00e8 pi\u00f9 propriamente descritta dalla velocit\u00e0 di gruppo) e quindi pu\u00f2 essere pi\u00f9 alta della velocit\u00e0 della luce senza violare la relativit\u00e0 ristretta. Questo fenomeno \u00e8 stato verificato sperimentalmente per le radiazioni elettromagnetiche e le onde sonore che in particolari circostanze riescono a superare la velocit\u00e0 della luce all'interno della cresta d'onda.\nLa velocit\u00e0 di fase viene definita come:\nformula_1\nDove formula_2 \u00e8 la pulsazione e formula_3 il vettore d'onda. Il grafico che descrive l'andamento della velocit\u00e0 di fase in funzione della frequenza (o della lunghezza d'onda) prende il nome di \"curva di dispersione\".\nLa differente velocit\u00e0 di fase in diversi mezzi fisici \u00e8 responsabile del fenomeno della rifrazione, i cui effetti quantitativi sono espressi dalla legge di Snell."}
{"id": "444219", "revid": "55379", "url": "https://it.wikipedia.org/wiki?curid=444219", "title": "Zelanda (regione)", "text": ""}
{"id": "444225", "revid": "125675965", "url": "https://it.wikipedia.org/wiki?curid=444225", "title": "Asia centrale", "text": "L'Asia centrale \u00e8 una regione interna dell'Asia, che convenzionalmente va dalla sponda asiatica del mar Caspio alla Cina nord-occidentale. Conosciuta dai romani con il nome di Transoxiana e chiamata attualmente anche Turkestan Occidentale, la regione comprende cinque Stati, un tempo facenti parte dell'Unione Sovietica e indipendenti dal 1991, di cultura e lingua turca, ad eccezione del Tagikistan, di lingua e cultura persiana. Parte della popolazione pratica ancora oggi il nomadismo e la religione pi\u00f9 diffusa \u00e8 l'islam sunnita.\nL'area \u00e8 caratterizzata da una variegata realt\u00e0 etnica, geografica e culturale dovuta al susseguirsi di invasioni, migrazioni, stanziamenti di trib\u00f9, formazione di citt\u00e0 stato e vasti imperi: in tempi e geografie diverse la regione venne dominata da Ciro il Grande, dall'impero macedone di Alessandro Magno, conquistata dalle orde mongole di Gengis Khan e dalla dinastia timuride di Tamerlano, per poi passare infine al dominio russo e sovietico. Posta al crocevia dell'antica Via della Seta, l'Asia centrale \u00e8 stata nei secoli attraversata da mercanti, artisti, scienziati e intellettuali che ne fecero una regione culturalmente ricca e stimolante, una grandezza che si pu\u00f2 ancora percepire nelle storiche citt\u00e0 di Samarcanda, Khiva e Bukhara.\nRecentemente la regione \u00e8 oggetto di un grande piano strategico di sviluppo cinese, chiamato Nuova Via della Seta, che mira ad implementare e a creare infrastrutture di trasporto e logistica che colleghino Asia, Europa e Africa.\nStoria.\nDal neolitico al Medioevo.\nIl neolitico in Asia Centrale risale a periodi lontanissimi, dopodich\u00e9 si trovano segni della presenza di agricoltori sedentari dal VII millennio a.C. nella regione del Kopet Dag, la cultura di Geitun. Ad essa succede la cultura di Namazga a partire dal VI millennio a.C.\nL'Asia Centrale ha costituito un vero crocevia di civilt\u00e0. I suoi pi\u00f9 antichi abitanti identificati con chiarezza sono popoli indoeuropei venuti da ovest. Si tratta dei Tocari, che vissero nel bacino del Tarim dal 2000 a.C., e degli Iranici, che occuparono a partire dal I millennio a.C., tutta la regione tranne il bacino del Tarim e la Mongolia. Si possono citare anche gli Indoari, affini agli Iranici, che vissero in Battriana attorno al 2000 a.C. prima di spostarsi in India settentrionale alcuni secoli pi\u00f9 tardi.\nPi\u00f9 a nord, in Siberia meridionale, fioriva la cultura di Andronovo.\nLe regioni note ai greci erano la Battriana, tra Uzbekistan e Afghanistan, la Sogdiana, attorno a Samarcanda, e la Corasmia, a sud del lago d'Aral. I loro nomi sono tutti di origine iranica.\nIn queste tre regioni esistettero delle avanzate civilt\u00e0 sedentarie i cui popoli fondatori non sono ancora stati identificati con chiarezza. Installandosi qui, gli Iranici e gli Indo-Ariani assunsero almeno in parte i costumi degli autoctoni, che erano sedentari e si dedicavano all'agricoltura e al commercio. Un popolo iranico, i Sogdiani, fond\u00f2 Samarcanda la cui bellezza fu esaltata anche da Alessandro Magno. Pi\u00f9 a nord, gli Iranici rimasero nomadi e occuparono il Kazakistan e il nord dell'Uzbekistan, lasciando delle tombe che datano al I millennio a.C.\nIl conflitto tra nomadi e sedentari \u00e8 una costante della storia dell'Asia Centrale. I nomadi, di carattere guerriero, effettuavano delle razzie che obbligavano i sedentari a rifugiarsi dentro centri fortificati. A volte si riunivano per formare dei vasti imperi capaci di terribili distruzioni.\nI Tocari divennero sedentari e adottarono l'agricoltura d'irrigazione. Una parte di loro rest\u00f2 tuttavia nomade, visse nel Gansu e fond\u00f2 il primo impero dell'Asia Centrale. Furono chiamati Yuezhi dai cinesi.\nL'Asia Centrale era attraversata dalla via della seta, la cui apertura risale a tempi molto antichi: la presenza di seta cinese \u00e8 attestata in Battriana dal 1500 a.C. Nel 1918, fu ritrovata in Zungaria una moneta datata III secolo a.C. e proveniente da Panticapeo, una citt\u00e0 greca a est della Crimea.\nA partire dagli ultimi secoli a.C. la storia dell'Asia Centrale \u00e8 segnata dall'avanzata dei popoli turchici e mongoli, originari della Siberia e della Mongolia orientale, che assimilarono a poco a poco gli indoeuropei o li costrinsero a migrare. \u00c8 in questo periodo che gli Xiongnu obbligano i Yuezhi a lasciare il Gansu, e mezzo millennio pi\u00f9 tardi sorger\u00e0 l'impero dei Turchi Blu (G\u00f6kt\u00fcrk) che sottomettono tutta l'Asia Centrale fino alla Battriana e alla Sogdiana.\nI Turchi Blu sono seguiti dagli Uigur nel 744, anch'essi turchi, che furono costretti dai Kirghizi a lasciare la Mongolia. Si diressero verso il Gansu e il bacino del Tarim, dove assimilarono i Tocari. A ovest intanto avanzavano gli Arabi, portatori dell'islam. Questo fece scomparire l'antica religione iraniana (nata probabilmente in Battriana), lo zoroastrismo, cos\u00ec come il buddhismo, arrivato in Asia Centrale all'inizio dell'era cristiana. Pi\u00f9 dei Sogdiani e dei Battriani, i Tocari erano divenuti dei ferventi buddhisti. Al loro arrivo nel bacino del Tarim, gli Uigur si convertirono anch'essi al buddhismo, ma poi divennero musulmani come quasi tutti i popoli turchi in seguito alla conquista prima da parte dello stato turco islamico Qarluq karakhanide e poi da parte del Khanato Chagatai anch'esso islamico, che islamizzarono del tutto il bacino del Tarim.\nAnche il manicheismo e il Cristianesimo nestoriano ebbero diffusione in Asia Centrale durante il Medioevo: il khan degli Uigur si convert\u00ec al manicheismo dopo aver conquistato Chang'an (Xi'an) nel 762, e preziosi manoscritti risalenti alla fine del I millennio sono stati ritrovati nello Xinjiang e nel Gansu, nel nordovest della Cina; il nestorianesimo raggiunse la Mongolia e la Cina e diverse principesse della famiglia di Gengis Khan furono nestoriane.\nDall'inizio del II millennio l'Asia Centrale fu centro di vasti imperi formati da conquistatori, Gengis Khan e Tamerlano, che per\u00f2 vissero ben poco oltre la morte dei loro fondatori. I popoli turchi (Kirghizi, Uzbeki, Kazaki, Turkmeni, Uigur) che abitano la gran parte dell'odierna Asia Centrale non vi sono arrivati che in epoca abbastanza recente. Gli Uzbeki per esempio s'installarono in Uzbekistan a partire dal XIV secolo, dopo aver sconfitto i discendenti di Tamerlano. Gli Uigur attuali non parlano la lingua dei loro antenati arrivati nello Xinjiang dopo l'840, ma una lingua Karluk apparentata strettamente alla uzbeka, e ad essa molto simile.\nDella lingua sogdiana, non resta che un dialetto parlato in qualche villaggio sulle rive del fiume Yaghnob. Comunque, molto del suo vocabolario \u00e8 stato assorbito dal persiano moderno, di cui il tagiko \u00e8 una variante. Un'altra lingua iranica, il pashto, \u00e8 parlata in una parte dell'Afghanistan. Il pashto \u00e8 oltretutto l'unica lingua iranica orientale attuale ad avere un notevole numero di parlanti (dai 50 ai 60 milioni, mentre l'osseto, la seconda lingua iranica orientale per numero di parlanti, non ne ha nemmeno un milione). Nello specifico il pashto appartiene al ramo sudorientale delle lingue iraniche.\nEspansione russa.\nL\u2019espansione russa in Asia Centrale inizia con la sconfitta dei Tatari e la conquista di Kazan nel 1552 da parte di Ivan il Terribile per terminare quattro secoli dopo con l\u2019assoggettamento delle regioni centroasiatiche come repubbliche dell\u2019Unione Sovietica.\nDopo la caduta di Kazan, numerose spedizioni russe si inoltrarono in Asia Centrale a danno dei turchi, fino alla definitiva conquista russa della regione tra il 1864 e il 1876: sottomesso il Caucaso nel 1859, l\u2019impero zarista complet\u00f2 infatti l\u2019espansione ad est con rapide vittorie; nel 1865 venne catturata Tashkent, ora capitale della nuova provincia del Turkestan, tre anni dopo cadde Samarcanda (1868), l'emirato di Bukhara divenne un protettorato russo nel 1868, mentre Khiva, che rigett\u00f2 le proposte russe, si sottomise solo nel 1873.\nLe motivazioni che spinsero la Russia a cercare il dominio della regione furono di varia natura: imperativi economici, primo fra tutti il rifornimento di materie prime, soprattutto cotone, e l\u2019accesso a nuovi mercati per un\u2019economia in espansione; motivi di carattere strategico, miranti a creare una zona cuscinetto a sud cos\u00ec da bloccare la penetrazione inglese e guadagnare una posizione di vantaggio dalla quale minacciare i britannici nel sub-continente indiano nel caso di una nuova guerra di Crimea; e infine una giustificazione di tipo morale: la superiorit\u00e0 dei russi e la loro conseguente missione civilizzatrice in Asia.\nLa rapida espansione zarista preoccup\u00f2 tuttavia le altre potenze che avevano interessi nell\u2019area, \"in primis\" la Gran Bretagna, che temeva per i suoi territori nel subcontinente indiano in quello che venne definito il \u201cGrande Gioco\u201d, ovvero la competizione anglo-russa nell\u2019area e che termin\u00f2 nel 1907, quando Russia e Gran Bretagna firmarono un\u2019intesa che definiva le reciproche sfere d\u2019influenza.\nI territori conquistati dai russi furono amministrati in stile coloniale, attraverso la forma del protettorato e coloniale fu anche la politica zarista verso la popolazione musulmana della regione: essi non vennero infatti considerati cittadini dell\u2019impero, preservarono il proprio stato giuridico basato sulla legge islamica e vennero sollevati dal servizio militare.\nAllo scoppio della Prima guerra mondiale i protettorati centroasiatici si dichiararono inizialmente fedeli allo zar, ma al rifiuto dei musulmani di arruolarsi nell\u2019esercito venne messa in atto una dura repressione che rese evidente il fallimento del governo nel stabilire un legame fiduciario con le popolazioni dell\u2019Asia centrale.\nLe richieste di autodeterminazione dei popoli musulmani dell\u2019Asia Centrale, che avevano vissuto durante il colonialismo zarista un periodo di fermento culturale con movimenti riformisti islamici come lo jadidismo e stavano ora scoprendo un sentimento di nazionalismo pan-turco, saranno ignorate dal nuovo governo provvisorio come pure da quello rivoluzionario: l\u2019appello di Lenin \u201cA tutte le popolazioni musulmane di Russia e dell\u2019Est\u201d prometteva infatti l\u2019autonomia alle minoranze, ma non l\u2019indipendenza, favorendo cos\u00ec la nascita di movimenti ribelli che, seppur non organizzati in un movimento indipendentista a causa della mancanza di una leadership organizzata, avranno comunque un forte rilievo nelle rivolte contro il governo, portando molti ad aderire alla guerriglia basmacia o ad arruolarsi con le truppe Bianche.\nTerminata la guerra civile, le \"elites\" tradizionali furono cooptate nel sistema comunista e si procedette ad una \u201cbolscevizzazione\u201d delle masse musulmane, affrontando al contempo la \u201cquestione nazionale\u201d nel quadro del modello marxista, cio\u00e8 l\u2019autodeterminazione dei popoli senza la disgregazione dello stato.\nPortavoce delle istanze dei comunisti dell\u2019Asia Centrale fu Mirsaid Sultan Galiev, il quale chiese di dar vita ad un partito comunista musulmano e di creare un\u2019Armata Rossa musulmana indipendente: entrambe le richieste furono rifiutate.\nPeriodo sovietico.\nA guerra civile ancora in corso e con la guerriglia dei basmaci ancora attiva, in Asia centrale venne creata nel 1921 la Repubblica Socialista Sovietica del Turkestan (RSST), ma sar\u00e0 tra il 1924 e il 1936 che la regione assumer\u00e0 la forma con la quale, negli anni Novanta, acceder\u00e0 all\u2019indipendenza: nel 1924 la RSS del Turkestan sar\u00e0 divisa in cinque repubbliche, non ancora definitive, facenti parte dell\u2019URSS, unione della Federazione Socialista Sovietica di Russia e le Repubbliche Socialiste Sovietiche, creando, nel caso dell\u2019Asia centrale, delle nazioni mai esistite prima, in classico stile coloniale e con le stesse conseguenze in termini di frammentazione etnica che sono presenti nelle regioni ex coloniali dell\u2019Africa.\nLa divisione territoriale, che comporter\u00e0 una rottura dell\u2019integrit\u00e0 culturale e sociale della regione e dei sogni dei movimenti pan-islamici e pan-turchi, rispondeva ad una politica delle nazionalit\u00e0 che si basava su una logica politico-strategica del \"divide et impera\", auspicando la fragilit\u00e0 delle nuove repubbliche.\nL\u2019influenza turca nella regione, con l\u2019idea di una lingua franca per unire le popolazioni turcofone dell\u2019Asia centrale, fu ostacolata dalla divisione sovietica dei territori in stati ognuno con una propria lingua nazionale; altri elementi unificanti, rappresentati dalla scrittura comune che preservava il legame delle popolazioni con l\u2019islam, spaventavano ancora Mosca: nel 1926 si pass\u00f2 all\u2019alfabeto latino e di l\u00ec a poco a quello cirillico, visto che l\u2019insegnamento del russo divenne obbligatorio nel 1938 in tutta l\u2019Unione.\nRimaneva ad unire i popoli centroasiatici il comune riconoscimento nella religione islamica, l\u2019allontanamento dalla quale risultava pi\u00f9 difficile poich\u00e9 legata ad ogni aspetto della vita quotidiana. La destrutturazione della societ\u00e0 tradizionale avvenne tramite una serie di leggi: nel 1921 fu emanata la legge contro i costumi (in particolare contro l\u2019uso del velo), la fine delle attivit\u00e0 dei tribunali canonici islamici (1927) e la perdita dei diritti di propriet\u00e0 dei \"waqf\" e fu infine modificato il Codice Penale (1928) che puniva ora molte pratiche musulmane (ad esempio la poligamia). Queste iniziative furono completate dall\u2019epurazione, durante il periodo del Grande Terrore (1934-1938), dell\u2019intellighenzia locale da poco creata, accusata di promuovere gli interessi nazionali anzich\u00e9 quelli dell\u2019Unione e da campagne anti-islamiche.La collettivizzazione forzata, infine, porr\u00e0 termine alle forme di nomadismo e semi nomadismo, ma i vecchi legami e strutture di solidariet\u00e0 si ricomporranno all\u2019interno dei \"kolchoz.\"\nCon la Seconda guerra mondiale gli equilibri tra le popolazioni saranno nuovamente sconvolti: da una parte alcuni gruppi etnici saranno spostati ad est nel sospetto che potessero fraternizzare con i tedeschi che avanzavano, dall\u2019altra si intensificher\u00e0 la migrazione di russi nelle repubbliche centroasiatiche, in seguito all\u2019invasione nazista che costrinse a trasferire molte industrie in Asia centrale ed in Siberia e in un secondo tempo per alleggerire la pressione demografica in Russia: l\u2019industrializzazione sar\u00e0 guidata dai russi, pi\u00f9 preparati e competenti al riguardo, che arriveranno cos\u00ec a monopolizzare il potere economico e politico nella regione.\nTerminato il secondo conflitto mondiale, durante il quale si era cercato di mobilizzare la popolazione contro i tedeschi, si assistette ad un intensificarsi delle politiche contro l\u2019islam, in particolare durante l\u2019era di Khru\u0161\u010d\u0451v, durante la quale vennero chiuse molte scuole islamiche e moschee, i matrimoni e funerali secondo il rito islamico vennero banditi e il velo definitivamente proibito; solo negli anni Sessanta si assistette ad una rinascita dei sentimenti nazionalisti ed islamici.\nIl riformismo di Gorbaciov, salito al potere nel 1985, non influenz\u00f2 in maniera evidente l\u2019Asia centrale; i presidenti dei partiti comunisti delle cinque repubbliche si ritirarono dai propri incarichi in quegli anni e vennero rimpiazzati da politici russi: questo aument\u00f2 i risentimenti della popolazione in un periodo di fermento nazionalistico, influenzato anche da ci\u00f2 che stava accadendo nel vicino Afghanistan con la lotta dei \"mujaheddin.\"\nLa questione afgana del resto influir\u00e0 fortemente sui sentimenti delle repubbliche centroasiatiche verso Mosca; l\u2019invasione sovietica del 1979 aveva infatti portato alla regione, grazie alla sua posizione strategica, molti benefici economici, mentre ora saliva la preoccupazione per l\u2019imminente ritiro delle truppe, deciso senza consultare i leaders degli stati dell\u2019Asia centrale e dimostrando in questo modo di trattare la regione ancora come una colonia.\nLa paura per la crescente diffusione del fondamentalismo islamico e del nazionalismo imped\u00ec la via del riformismo, mentre rivolte e repressioni si susseguiranno negli ultimi anni di vita dell\u2019impero.\nIndipendenza.\nLe cinque repubbliche centroasiatiche ottennero l'indipendenza nel 1991, all'interno di un avvenimento che sconvolger\u00e0 un assetto internazionale che durava dal secondo dopoguerra, ovvero la dissoluzione dell'Unione Sovietica, dando vita a Stati che non erano mai esistiti prima, almeno sotto questa forma. Si tratta di un\u2019indipendenza particolare perch\u00e9 avviene per implosione del centro piuttosto che per una volont\u00e0 delle periferie; mancava infatti un reale coinvolgimento sia dal basso, non essendoci un movimento popolare a rivendicarla, sia dalle \u00e9lite, formate per la maggior parte da quadri filosovietici che ancora nel referendum del marzo del 1991 avevano votato perch\u00e9 si mantenesse l'Unione Sovietica.\nIn questo modo il passaggio all'indipendenza avvenne senza spargimento di sangue, ad eccezione del Tagikistan dove nel 1992 scoppi\u00f2 una guerra civile tra le forze governative, appoggiate dalla Russia, e l'opposizione islamica che caus\u00f2 quasi 100.000 morti.\nI leader delle neo repubbliche hanno dovuto per\u00f2 fare subito i conti con i problemi economici: la fine dei sussidi da parte di Mosca e dei legami privilegiati tra le repubbliche dell\u2019era sovietica, assieme alle difficolt\u00e0 dovute ad una transizione economica verso un'economia di mercato di un sistema che per sessant'anni si era basato sulla pianificazione centrale, hanno avuto come prima conseguenza la caduta degli standards di vita per il deterioramento dei servizi di base, dovuto all'indebolimento del sistema di welfare.\nLa transizione politica verso una democrazia di tipo occidentale, come sperato da molti, sull'esempio di quanto avvenuto in Europa centrale, non si \u00e8 realizzata nell\u2019Asia post-sovietica, dove si \u00e8 osservato invece un crescente accentramento del potere nelle mani presidenziali, caratterizzato da ripetute modifiche costituzionali, referendum con conferme plebiscitarie e corruzione.\nInfine, il vuoto lasciato dal crollo del sistema retto dai principi del marxismo-leninismo ha messo in moto una transizione sociale e ideologica che ha provocato un forte spaesamento, portando alla ricerca di una legittimazione estranea alle relazioni con il periodo sovietico, in parte attraverso una spinta verso l'islam quale nuova base morale e culturale per la popolazione e la creazione di un forte culto della personalit\u00e0 per i presidenti delle repubbliche, garanzia simbolica dell\u2019integrit\u00e0 nazionale.\nIn tale panorama si inseriscono i problematici rapporti tra il gruppo titolare e le etnie minoritarie, danneggiate dall'instaurarsi di politiche che, esaltando i caratteri dell'etnia maggioritaria hanno finito per escludere alcuni gruppi dalla vita politica, economica e sociale del paese, creando cos\u00ec motivi di instabilit\u00e0 che spesso in Asia centrale sono sfociati in scontri di matrice etnica. Il sistema tribale clanico, mai del tutto annullato nel periodo sovietico, \u00e8 tornato cos\u00ec ad essere un elemento chiave nelle dinamiche politiche e sociali, grazie al quale sussistono forti reti di legami tramite cui l'individuo trova una propria collocazione.\nIl risultato di questa complessa transizione sono dei \u201cregimi ibridi mescolanti qualche elemento (per lo pi\u00f9 formale) di democrazia con un solido impianto autoritario\u201d, anche se con gradazioni pi\u00f9 o meno forti, dalla relativa tolleranza del Kazakistan all\u2019impostazione totalitaria del Turkmenistan.\nAltri fattori tuttavia hanno contribuito all'instabilit\u00e0 della regione soprattutto dopo l'11 settembre 2001, in particolare le questioni legate alla sicurezza, a causa ad esempio delle incursioni della guerriglia dell\"'Islamic Movement of Uzbekistan\" (IMU) o la crescente popolarit\u00e0 del gruppo radicale islamico \"Hizb ut-Tahrir.\"\nIl alcuni casi il dissenso ha seguito la strada percorsa da altri Stati ex sovietici, quello cio\u00e8 delle rivoluzioni colorate, come nel caso della \u201crivoluzione dei tulipani\u201d in Kirghizistan nel 2005, mentre in Uzbekistan a maggio dello stesso anno le proteste sono state duramente represse con massacri di civili, come quello avvenuto nella citt\u00e0 di Andijan.\nDescrizione.\nDefinizioni.\nI confini geografici dell'Asia centrale sono stati soggetti nel tempo a varie definizioni, anche se l'accezione pi\u00f9 diffusa rimane quella che include le cinque repubbliche ex-sovietiche, ora indipendenti:\nLa definizione ufficiale di Asia centrale data dall'Unione Sovietica limitava la regione a soli Uzbekistan, Turkmenistan, Tagikistan e Kirghizistan, senza includere il Kazakistan. La nuova definizione data dalla Federazione Russa include ora anche il Kazakistan.\nL'UNESCO definisce invece i confini della regione in base a criteri storico-culturali includendo cos\u00ec anche altri Stati: la Mongolia, la Cina occidentale (incluso il Tibet), il nord-est dell'Iran, l'Afghanistan, parte della Russia e le parti settentrionali di India e Pakistan.\nL'Asia centrale \u00e8 delimitata a nord e nord-ovest dalla Russia, ad est dalla Cina, in particolare dalla Regione autonoma dello Xinjiang, a sud dall'Afghanistan e dall'Iran e ad ovest dal Mar Caspio. L'area, per le sue dimensioni, presenta una grande variet\u00e0 di territori, prevalentemente pianeggianti ad esclusione delle catene montuose ad est. Nella sua parte settentrionale, dal Volga alla Mongolia passando per il Kazakistan, si stende una vasta steppa dove il nomadismo pastorale \u00e8 stato sempre il sistema di vita pi\u00f9 diffuso, anche se oggi in declino.\nGeografia.\nLa zona meridionale \u00e8 caratterizzata da un paesaggio desertico, in particolare in Turkmenistan e in Uzbekistan, dove si trovano i deserti del Karakum (le \"Sabbie Nere\") e del Kizilkum (le \"Sabbie Rosse\"). Nell'area che va dal Mar Caspio al Lago d'Aral si trova invece il bassopiano turanico.\nA sud-est dell'Asia Centrale, in particolare nei territori del Tagikistan e Kirghizistan, si ergono le alte catene montuose del Pamir, dello Tien Shan e dell'Hindu Kush: le vette principali sono il picco Ismail Samani () e il Picco Ibn Sina (), rispettivamente noti come Picco del Comunismo e Picco di Lenin nella topografia sovietica.\nLa provincia cinese dello Xinjiang, regione autonoma abitata dagli uiguri, popolazione di origine turcofona, e spesso inglobata nella definizione di Asia centrale, \u00e8 formata da due bacini idrografici separati da una catena di monti, il bacino del Tarim, in gran parte occupato dal deserto di Taklamakan, a sud e la Zungaria a nord. Pi\u00f9 a est si estende il deserto di Gobi.\nTre grandi fiumi attraversano la regione: ad est il fiume Ural, che sfocia nel Mar Caspio e i fiumi, ora in parte prosciugati, Syr Darya e Amu Darya che si immettono nel lago d\u2019Aral, anch'esso vittima di una catastrofe ambientale che sta portando alla sua scomparsa. Altri laghi della regione sono il Mar Caspio, il lago Balqa\u0161 (Kazakhistan), il lago Issyk-Kul' (Kirghizistan) nonch\u00e9 vari bacini artificiali come il Toktogul, creato da una diga idroelettrica o il lago Chagan, nato da un test nucleare nel 1965.\nLontana dai mari, l'Asia Centrale ha un clima continentale, con elevate escursioni termiche annue e scarse precipitazioni che hanno reso necessario un forte prelievo di acqua dai bacini idrici ai fini dell'agricoltura: a questo scopo e per la produzione di energia idroelettrica, a partire dagli anni 1960 si costruirono numerose dighe che, drenando le acque dei fiumi Syr Darya e Amu Darya, causarono un forte prosciugamento del lago d'Aral, una vera catastrofe ecologica. Il lago d'Aral, infatti, \u00e8 un lago salato formatosi dopo lo scontro delle placche euro-asiatiche che hanno causato l'intrappolamento dell'acqua dell'oceano in questa conca. Con la riduzione dell'affluenza d'acqua dolce al lago la concentrazione di salinit\u00e0 \u00e8 aumenta e il sale trasportato dai venti si \u00e8 depositato nelle pianure circostanti rendendo improduttivo il terreno.\nAmbiente.\nFlora e fauna.\nLe montagne del Kirghizistan, del Kazakistan, del Tagikistan, dell'Uzbekistan e dello Xinjiang sono l'ambiente ideale per le alte distese erbose chiamate \"jailoo\". In estate i fiori di campo (tra cui gli iris e le stelle alpine) sono un tripudio di colori. Le trote si nascondono nei torrenti impetuosi; le marmotte e i pika sono cibo per le aquile e per i gipeti; lo schivo leopardo delle nevi caccia gli stambecchi con i quali divide la passione per i picchi rocciosi e i dirupi; qui troviamo anche la pecora svertsov che prende il nome dal padre russo della zoologia dell'Asia centrale. Le foreste di abete rosso, di larice e di ginepro del Tian Shan danno riparo alla lince, al lupo, al cinghiale e all'orso bruno.\nAd altitudini pi\u00f9 elevate, nelle praterie della tundra, la pecora di Marco Polo vaga in gregge e nei pressi dei laghi di pianura e degli acquitrini si possono vedere i fenicotteri. I Kirghisi delle valli del Pamir, tra i e i di quota, pascolano mandrie di yak domestici. I pastori delle alte quote e gli scalatori raccontano storie di avvistamento dello yeti. Le cime del Pamir sono assolutamente prive di alberi.\nPi\u00f9 in basso, sui monti del Kirghizistan meridionale, dell'Uzbekistan, del Tagikistan e del Turkmenistan ci sono foreste di noci selvatici, pistacchi e ginepri, albicocchi e meli.\nLe steppe - che sono rimaste dopo l'avvio delle coltivazioni intensive - sono ricoperte da erba e da arbusti bassi come il saxaul. Nelle zone in cui si innalzano fino alle pendici dei monti, le steppe producono grandi distese di papaveri selvatici (compresi quelli da oppio) e di tulipani. Il \"chiy\", un'erba comune con steli biancastri simili a canne, \u00e8 usata dai nomadi per fare tramezzi decorativi per le loro yurte. A volte i nomadi, oltre i cavalli e le pecore, allevano i cammelli a due gobbe, detti \"battriani\" dal nome con cui era conosciuta un tempo la regione.\nI caprioli, i lupi, le volpi e i tassi dimorano nella steppa, cos\u00ec come la saiga, una specie di antilope. Il fagiano, ampiamente diffuso nell'America del nord e in Italia, \u00e8 originario delle steppe dell'Asia centrale, e qui si incontrano molte specie di pernici, il gallo forcello, le otarde e i loro predatori, i falconi e gli sparvieri. Spesso il primo contatto con la natura da parte dei bambini avviene con le onnipresenti tartarughe e i porcospini.\nIn pianura i fiumi e le coste dei laghi propongono un mondo diverso, con folti boschi di olmo, di pioppo, i canneti e le macchie arbustive. In queste fasce di densa vegetazione dimorano il cinghiale, lo sciacallo e il cervo - l'Amu-Darya \u00e8 l'habitat di una sottospecie endemica di cervo. Oche, anatre e numerose specie di uccelli acquatici migrano verso gli acquitrini. Un pesce simile alla carpa chiamato \"sazan\" \u00e8 la preda pi\u00f9 ambita.\nNel Karakum, nel Kyzylkum, e nel Taklamakan, come in tutti i deserti, ci sono molte cose da vedere. La gazzella gozzuta (detta anche jieran, djeran e jeran) abita i deserti dell'Uzbekistan occidentale e del Turkmenistan. Tartarughe, topi del deserto e topi delle piramidi (piccoli roditori saltatori con lunghe zampe posteriori) abbondano ovunque sia possibile fare una buca nel terreno. Essi sono cibo per le volpi, le lucertole e le varie specie di serpenti. Il Turkmenistan \u00e8 famoso per i grandi serpenti velenosi, tra cui vipere e cobra.\nLa natura del Turkmenistan comprende numerose specie tipiche del Medio Oriente, il che \u00e8 comprensibile se considerate che la distanza da Baghdad di alcune localit\u00e0 del paese \u00e8 uguale a quella che le separa da Tashkent. I leopardi e i porcospini abitano le colline aride. Il \"varano\" o \u00abcoccodrillo di terra\u00bb \u00e8 di fatto un tipo di grande lucertola della regione.\nI monti Altaj sono ricchi di foreste di pino siberiano, betulle, larici e abeti. Il lago Hanas nello Xinjiang offre un raro esempio di taiga (foresta di conifere).\nSociet\u00e0.\nPopolazione.\nL'Asia centrale ha una popolazione di circa 74 milioni di abitanti, con una densit\u00e0 di quasi 18 abitanti per km quadrato. La zona pi\u00f9 popolata \u00e8 la valle del Ferghana, mentre le aree montuose e desertiche sono scarsamente o per nulla abitate. \nEtnie.\nLe cinque repubbliche dell'Asia centrale sono multietniche: si contano infatti presenti nella regione pi\u00f9 di 40 gruppi distinti, alcuni dei quali contano solamente un centinaio di individui.\nLe etnie principali sono quelle relative ai cinque gruppi nazionali titolari, ovvero kazachi, uzbeki, turkmeni, kirghisi e tagichi, maggioritari nei relativi stati e distribuiti anche negli stati vicini: si tratta infatti perlopi\u00f9 di popolazioni un tempo nomadi, mentre la divisione territoriale in stati-nazione non ha seguito le linee etniche, creando una distribuzione molto frammentata soprattutto nelle regioni pi\u00f9 ricche, come la valle del fergana, e la creazione di parecchie enclavi. La presenza di molti altri gruppi fa s\u00ec che in alcuni casi l'etnia titolare superi di poco la met\u00e0 degli abitanti, come ad esempio in Kazakhistan, dove i kazachi contano soltanto per circa il 53% del totale della popolazione. Gli uzbeki, maggioritari in patria, sono invece la seconda minoranza nazionale nei vicini Kazakhistan, Kirghizistan e Turkmenistan.\nUn'importante minoranza \u00e8 quella russa che conta per il 20% della popolazione totale della regione: l'etnia \u00e8 presente soprattutto in Kazakhistan dove i russi sono quasi 4 milioni, anche se in continua diminuzione.\nDagli anni '20, quando Stalin ricopriva il ruolo di Commissario del Popolo per le Nazionalit\u00e0, vennero organizzate deportazioni di tutte le minoranze percepite come pericolose ed ostili da varie parti dell'Unione Sovietica verso la Siberia e l'Asia centrale; in particolare con la Seconda guerra mondiale le minoranze situate ai confini, come tedeschi o coreani, vennero spostate in altre regioni per impedire che fraternizzassero con il nemico tedesco e giapponese.\nI principali gruppi etnici presenti come minoranza nella regione sono quindi, oltre ai russi, gli uiguri, i mongoli, gli ucraini, i coreani, i tedeschi del Volga, i tatari, gli ingusci, i ceceni, i ciuvasci, i baschiri, i caracalpachi, i dungani, i polacchi, gli armeni e gli azeri.\nLingue.\nLe principali lingue parlate in Asia centrale sono quelle nazionali dei cinque stati sovrani, quindi il kazako, l'uzbeko, il turkmeno, il kirghiso e il tagico: solo quest'ultima \u00e8 una lingua di origine persiana, mentre le altre appartengono alla famiglia delle lingue turche.\nAnche il russo resta largamente diffuso ed \u00e8 lingua co-ufficiale assieme a quella nazionale in Kazakhistan e Kirghizistan. Nel Karakalpakstan, repubblica autonoma situata nella zona occidentale dell'Uzbekistan, il karakalpako \u00e8 lingua ufficiale assieme all'uzbeco.\nAltre lingue minoritarie, in molti casi frutto dello spostamento forzato di in epoca staliniana o semplicemente dovute a secoli di movimento delle trib\u00f9 nomadi, sono il coreano, il tedesco, l'ucraino, il tataro, il parya, il pashtu e il dungano, nonch\u00e9 varie lingue diffuse nella zona del Pamir.\nLa diffusione delle lingue difficilmente ricalca i confini politici degli stati e sono diffuse, a volte in modo consistente, anche nei paesi limitrofi, come ad esempio il tagico, che ha un numero maggiore di parlanti nel vicino Afganistan.\nReligioni.\nLa religione pi\u00f9 diffusa in Asia centrale \u00e8 l'islam sunnita, in particolare la scuola Hanafi; gruppi sciiti sono presenti in scarso numero in tutte le repubbliche, in particolare tra la minoranza azera. Il cristianesimo \u00e8 la seconda religione pi\u00f9 diffusa, perlopi\u00f9 con la Chiesa ortodossa russa.\nPrima dell'arrivo dell'islam erano religioni diffuse lo zoroastrismo, culto monoteista nato in Iran e largamente presente in Asia centrale, praticato oggi da un'esigua minoranza, soprattutto in Tagikistan, e il buddismo, diffusosi nella regione grazie agli scambi e ai movimenti di persone, beni e idee lungo la Via della Seta. Il Tengrismo \u00e8 una religione sciamanica nata in Asia centrale e praticata dalle trib\u00f9 turco-mongole che recentemente ha visto una rinascita soprattutto in chiave identitaria in particolare in Kirghizistan, dove si contano circa 50.000 fedeli (il lago Issyk-kul \u00e8 considerato sacro da questa religione) e in misura minore in Kazakhistan.\nUn tempo presenti con comunit\u00e0 numerose in Uzbekistan e Tagikistan, gli ebrei bukhariani contano ad oggi poche centinaia di persone, concentrate a Bukhara, Samarcanda e Tashkent, mentre a migliaia sono emigrati in Israele e negli Stati Uniti."}
{"id": "444233", "revid": "111174490", "url": "https://it.wikipedia.org/wiki?curid=444233", "title": "L'istruttoria", "text": "L'istruttoria. Oratorio in undici canti (\"Die Ermittlung. Oratorium in 11 Ges\u00e4ngen\") \u00e8 un'opera teatrale del drammaturgo tedesco Peter Weiss che descrive i Processi di Francoforte del 1963-1965, dei quali l'autore fu osservatore.\nIl dramma si basa sulle note prese da Weiss - e parzialmente dai resoconti redatti da Bernd Naumann per la \u00abFrankfurter Allgemeine Zeitung\u00bb - durante le sedute dei processi penali contro un gruppo di SS e di funzionari del Lager di Auschwitz, che si tenne a Francoforte sul Meno tra il 10 dicembre 1963 e il 20 agosto 1965. Questo fu il primo processo voluto dal governo tedesco per giudicare le responsabilit\u00e0 del nazismo nella tragedia dell'olocausto. Nelle 183 giornate di processo vennero ascoltati 409 testimoni, 248 dei quali sopravvissuti al campo di sterminio. La sentenza fu emessa il 19 agosto del 1965; 6 imputati furono condannati all'ergastolo, 11 furono condannati dai 3 ai 14 anni di prigione, 3 furono assolti.\nIl titolo originale \"Die Ermittlung\" non significa solo \"istruttoria\" in senso giuridico, ma \u00e8 anche indagine, o \"accertamento della verit\u00e0\", connotando questo testo come documento di testimonianza civile. I personaggi del giudice, del difensore, del procuratore, i diciotto accusati e i nove testimoni anonimi (ognuno dei quali d\u00e0 voce alle parole di pi\u00f9 di un testimone reale) danno vita a questo \"oratorio\" civile e documentario nel quale l'intera drammaturgia non si discosta mai da parole realmente pronunciate nell'aula del tribunale.\nIl dramma fu rappresentato per la prima volta il 19 ottobre del 1965, contemporaneamente, in 15 diversi teatri.\nIn Italia l'allestimento pi\u00f9 celebre \u00e8 quello con la regia di Gigi Dall'Aglio del 1983 per il Teatro Due di Parma. Da allora in Italia questa storica messinscena \u00e8 riproposta ogni anno come invito a non dimenticare i crimini dei nazisti nei campi di sterminio.\nGli 11 canti.\nI canti, in brevi versi liberi, descrivono uno dopo l'altro gli aspetti della reclusione e del percorso di morte all'interno del campo di sterminio di Auschwitz, come veri e propri gironi infernali danteschi:"}
{"id": "444236", "revid": "125164753", "url": "https://it.wikipedia.org/wiki?curid=444236", "title": "Gambetto danese", "text": "Il gambetto danese \u00e8 una apertura degli scacchi, considerata una delle pi\u00f9 aggressive. L'idea del Bianco \u00e8 di sacrificare ben tre pedoni in cambio di uno per svilupparsi rapidamente e creare subito minacce al Nero. La tipica sequenza di mosse che caratterizza questa apertura \u00e8 \nseguite solitamente da \nL'apertura ha questo nome poich\u00e9 uno dei primi a giocarla \u00e8 stato il giocatore danese Severin From nel 1867 in un torneo di Parigi.\nAnalisi.\nLa teoria scacchistica considera, per il Nero, che la mossa migliore sia accettare questo gambetto ed eventualmente restituire il materiale al momento pi\u00f9 utile per ovviare ai suoi problemi di sviluppo. D'altra parte il Bianco si trova con i due alfieri ben sviluppati e \"puntati\" verso il re avversario. \nUn'altra idea pu\u00f2 essere quella di rifiutare il gambetto giocando De7 con l'idea di contrattaccare il pedone in e4. Dopo la serie di mosse 4. Ae2 Dxe4 5. Cf3 d3 6. Dxd3 Dxd3 7. Axd3 la posizione \u00e8 data dal computer pari. Il bianco si ritrova con un pedone in meno ma con un ingente vantaggio di sviluppo. Lo spazio pu\u00f2 essere recuperato dal nero con le spinte d5 e c5."}
{"id": "444243", "revid": "125872988", "url": "https://it.wikipedia.org/wiki?curid=444243", "title": "Storia di Sarno", "text": "La citt\u00e0 di Sarno nasce da un castello longobardo costruito dal duca di Benevento nell'VIII secolo, ed \u00e8 prima gastaldato, poi contea e infine ducato. Il territorio comunale presenta tuttavia tracce di insediamenti dal neolitico all'epoca romana, abbandonati probabilmente in seguito alla disastrosa eruzione del Vesuvio che aveva distrutto Pompei nel 79 d.C.\nLe origini.\nLa leggenda.\nLe fonti antiche (Conone) riferiscono il primo insediamento nella valle del Sarno ai mitici Pelasgi, originari del Peloponneso, che avrebbero dato il nome di \"Sarro\" al fiume, riprendendolo dal fiume \"Saron\" della loro terra di origine. I Pelasgi stanziati nella valle avrebbero preso il nome di \"Sarrasti\" e avrebbero in seguito fondato la citt\u00e0 di Nocera. Secondo Strabone, invece, i Pelasgi avrebbero occupato la zona dopo gli Osci, i quali, sempre secondo le fonti consultate da Strabone sarebbero succeduti agli Opici e agli Ausoni (gi\u00e0 presenti in loco, secondo Polibio e Antioco di Siracusa; Antioco, tuttavia, mostra di considerare Opici e Ausoni un'unica popolazione; n\u00e9 l'uno n\u00e9, l'altro, almeno nelle citazioni straboniane, parlano dei Pelasgi).\nNel VII libro dell'Eneide di Virgilio, nel quale si racconta della guerra fra Enea e Turno, tra gli eroi e i popoli che si erano uniti ai Rutuli viene citato Ebalo, re di molte genti, tra cui \"Sarrastes populos et quae rigat aequora Sarnus\" (\"i Sarrasti e delle genti che Sarno irriga\").\nI dati archeologici.\nPresso le sorgenti dei torrenti che danno origine al fiume Sarno, esistono tracce riferibili ad un villaggio neolitico, datato alla met\u00e0 del IV millennio a.C.abbandonato nella prima et\u00e0 del bronzo (inizi del II millennio a.C.) e di una frequentazione nel XIV secolo a.C.\nNel IX secolo a.C. una serie di necropoli attestano la presenza di diversi insediamenti lungo la via naturale di comunicazione tra i territori nolano e nocerino. Le popolazioni locali entrarono quindi a contatto con i coloni greci e con gli Etruschi e . Nel VI secolo a.C. il popolamento della valle diminu\u00ec, probabilmente per l'attrazione esercitata dalle civilizzate citt\u00e0 sorte verso la costa, tra cui Nocera e Pompei.\nLa valle fu tuttavia ancora abitata da Osci e Sanniti ed esistono indizi dell'esistenza di un centro indigeno e di un santuario, forse identificabile con l'antica \"\"Urbula\". L'antico culto delle sorgenti si svilupp\u00f2 nel culto del dio Sarno, raffigurato su monete degli inizi del III secolo a.C. (con la legenda \"Sarnsneis\").\nL'et\u00e0 romana.\nLe genti del Sarno sono citate tra i partecipanti alla battaglia di Canne del 216 a.C., durante la seconda guerra punica, come alleati dei Romani contro i Cartaginesi. La notizia \u00e8 riportata da Silio Italico nell'VIII libro del \"De bello punico\" (\"Sarrastes etiam populos, totasque videres Sarni miti opes\"\", ovvero \"e inoltre si mostrarono i popoli sarrasti, armi del mite Sarno\").\nAl II secolo a.C. risalgono i resti di un teatro, scoperto sempre in prossimit\u00e0 delle sorgenti, indizio della presenza di un piccolo centro, forse identificabile con il sito di \"ad Teglanum\", citato sulla \"Tabula Peutingeriana\".\nAlla met\u00e0 del I secolo d.C. si riferiscono i resti di un acquedotto, che captava le sorgenti del fiume Serino per portare l'acqua al porto di Miseno, dove era stanziata la flotta imperiale. Dai resti dell'acquedotto ha preso il nome la localit\u00e0 di \"Mura d'Arce\".\nLa catastrofica eruzione del Vesuvio del 79 d.C., che distrusse Pompei, port\u00f2 anche all'abbandono di parte della valle.\nL'et\u00e0 medievale.\nPer tutto il medioevo, il fiume Sarno assunse il nome di \"Dragone\", con numerose varianti e storpiature, dovuto probabilmente all'andamento serpeggiante delle sue acque. Nel 552 d.C. sulle rive del fiume, chiamato dallo storico bizantino Procopio \"Dracone\", il generale Narsete sconfisse in battaglia definitivamente i Goti e ne uccise l'ultimo re, Teia ponendo fine alla guerra greco-gotica.\nI Longobardi.\nNel 601 il duca longobardo di Benevento, Arechi, si spinse fino a Sarno per imporre il proprio dominio e i primi nuclei di Longobardi si stanziarono nella valle. Nella seconda met\u00e0 dell'VIII secolo venne costruito il castello di Sarno, sulle pendici del monte Saretto. Sotto il castello nacque un centro abitato, oggi conosciuto come \"Terravecchia\"-\"Borgo San Matteo\", che costitu\u00ec il primo nucleo della citt\u00e0 di Sarno. La citt\u00e0 adott\u00f2 come patrono san Michele Arcangelo, protettore dei Longobardi.\nQuando nel 787 il Ducato di Benevento, sotto il duca Arechi II, assurse al rango di principato, Sarno fu uno dei 33 gastaldati in cui venne diviso il territorio, affidato ad un feudatario temporaneo (senza diritto di trasmissione ereditaria). La posizione, ai confini tra il principato di Benevento e i ducati di Salerno e di Napoli, era di grande importanza strategica. In localit\u00e0 \"Fauces\" (l'odierna frazione di Foce di Sarno) il duca Bono di Napoli sconfisse in battaglia il principe Sicone di Benevento.\nCon un capitolare dell'847 fu sancita la divisione dei territori della cosiddetta \"Longobardia minor\" e il gastaldato di Sarno venne assegnato al principato di Salerno. Nell'866 il principe di Salerno Guaiferio giunse a Sarno e qui fece atto di sottomissione a Ludovico II il Germanico.\nLa contea e il vescovato di Sarno.\nNel 970 il gastaldato di Sarno fu elevato al rango di contea dal principe Gisulfo I, che la assegn\u00f2 al cugino Indolfo, nominato anche erede al trono di Salerno. A lui si deve la fondazione della chiesa di San Matteo, la pi\u00f9 antica fra quelle tuttora conservate.\nAl 1041 risale la prima attestazione di un'espansione dell'abitato verso la pianura e nel 1066 l'arcivescovo Alfano di Salerno, con bolla convalidata da papa Alessandro II, istitu\u00ec il vescovato di Sarno. Primo vescovo fu un certo Riso, salernitano, che prese dimora nella zona allora detta \"Casamabile\": diventata sede vescovile, la zona assunse presto la nuova denominazione di Episcopio, ossia \"casa del vescovo\", rimasta invariata fino ad oggi.\nI Normanni.\nDurante la conquista normanna dell'Italia meridionale, nel 1077 Roberto il Guiscardo conquist\u00f2 il principato di Salerno e stipul\u00f2 a Sarno una pace provvisoria con Giordano, principe di Benevento, la cui capitolazione avvenne poco pi\u00f9 tardi. Il principe longobardo Gisulfo II, cacciato da Salerno, si rifugi\u00f2 presso papa Gregorio VII. A Sarno, presso il vescovo Riso, sost\u00f2 anche poco dopo lo stesso papa, che aveva riconosciuto le conquiste normanne ed era stato per questo posto sotto assedio a Roma dall'imperatore Enrico IV. Gisulfo II rimase a Sarno, ospitato dalla sorella Gaitelgrima, e sembra vi sia morto e vi sia stato quindi sepolto intorno al 1091. Poco dopo, Sarno ospit\u00f2 ancora un papa, Urbano II, impegnato nell'organizzazione della prima crociata.\nLa citt\u00e0 venne depredata nel 1134, nelle ultime fasi dello scontro fra Ruggero II d'Altavilla e gli altri signori della regione coalizzati contro di lui. Ruggero si impadron\u00ec del ducato di Napoli, costringendo alla sottomissione l'ultimo duca Sergio VII.\nIl periodo svevo e i conti d'Aquino.\nLa contea di Sarno pass\u00f2 nei domini diretti della corona e successivamente fu attribuita a Riccardo, figlio di Ruggero II. Con l'ascesa degli Svevi, assurti al trono di Sicilia grazie al matrimonio di Costanza d'Altavilla con l'imperatore Enrico VI, la contea fu affidata a Diopoldo von Hohenburg.\nIl conte nel 1198 difese con le armi i diritti del re Federico, posto dalla madre sotto la tutela del papa Innocenzo III, contro il conte Gualtieri III di Brienne, fratello del re Giovanni di Gerusalemme e marito di Albina (o Elvira o Maria) figlia di Tancredi d'Altavilla che reclamava i feudi di Lecce e di Taranto. Messo sotto assedio nel castello di Sarno, il conte Diopoldo riusc\u00ec a ferire e imprigionare l'avversario, che mor\u00ec all'interno della fortezza e fu sepolto nell'antica chiesa di Foce: il sepolcro torn\u00f2 alla luce nel corso del \u2018600, quando fu edificato l'attuale santuario della Madonna della Foce.\nDella spedizione del conte Gualtieri sembra avesse fatto inizialmente parte san Francesco, prima della sua conversione: il santo rimase colpito dalla disfatta e morte del conte, tanto da recarsi in seguito a rendere omaggio sulla sua tomba.\nDurante l'epoca sveva la contea di Sarno pass\u00f2 ai conti d'Aquino della Ratta, della stessa famiglia di san Tommaso. Strenui sostenitori della causa sveva e di re Manfredi, pi\u00f9 volte ospitato nel castello di Sarno, i d'Aquino combatterono al fianco del sovrano: Corrado mor\u00ec nel 1260 nella battaglia di Montaperti, lasciando vedova la moglie Margherita di Sanseverino, mentre il figlio Landolfo, sopravvissuto alla battaglia di Benevento (1266) che cost\u00f2 la vita a Manfredi, mor\u00ec nel 1268 nella battaglia di Tagliacozzo. Entrambi furono sepolti nel castello di Sarno.\nCarlo d'Angi\u00f2 assedi\u00f2 e saccheggi\u00f2 il castello, ma il figlio di Landolfo, anch'egli di nome Corrado, fu fatto fuggire a Barcellona.\nIl dominio angioino.\nLa contea di Sarno rientr\u00f2 nuovamente nei domini diretti della corona e il titolo comitale fu assunto dall'erede al trono di Napoli, il futuro Carlo II. Di fatto, a reggere le sorti della citt\u00e0 e del castello, restava Margherita di Sanseverino, nonna di Corrado d'Aquino.\nQuest'ultimo era cresciuto alla corte di Pietro III d'Aragona, dal quale fu nominato ambasciatore a Napoli. Qui fu molto apprezzato da Carlo d'Angi\u00f2, dal quale ottenne la possibilit\u00e0 di rientrare al castello di Sarno. Caduto in seguito nuovamente in disgrazia per aver ucciso Raoul de Villars, responsabile della morte di suo padre, Corrado fu costretto a rientrare in Aragona. Fece ritorno in Italia nel 1282, allo scoppio dei vespri siciliani. In battaglia si scontr\u00f2 con Folco de Villars, figlio di Raoul, che lo fer\u00ec gravemente. Rinchiuso in Castel dell'Ovo, Corrado mor\u00ec fra le braccia di Ricciarda Sanseverino, sua cugina e promessa sposa. Anch'egli fu sepolto nel castello di Sarno.\nNell'ultimo decennio del Duecento la terra di Sarno fu tenuta da Giovanni d'Eppe Gran Siniscalco del Regno\nEstintasi la linea dei conti di Sarno, alla morte di Margherita Sanseverino la contea torn\u00f2 alla corona e il re Carlo II, nel frattempo succeduto al padre, assegn\u00f2 il feudo di Sarno al figlio Filippo, principe di Taranto e d'Acaia e Imperatore titolare di Costantinopoli. Si ignora quale linea ereditaria abbia seguito il titolo durante i regni di Roberto I e di Giovanna I, quest'ultima spesso ospite presso il castello di Sarno.\nNel 1382, al principio del regno di Carlo di Durazzo, la contea di Sarno fu affidata a Villanuzzo di Brunnfort, capitano generale della Compagnia dell'Uncino e maresciallo del Regno, che aveva combattuto per il re nel sacco di Arezzo del 1382 e nell'assedio di Barletta del 1384. Gli successe il figlio Antonio, detto Ungaro di Sant'Angelo, che sembra avesse rapito e sposato contro il volere della famiglia Francesca (o Citella) della Ratta, figlia del conte di Caserta.\nGli Orsini di Sarno e il periodo aragonese.\nAgli inizi del XV secolo il conte di Nola, Pirro Orsini, cedette al papa Martino V i castelli di Nettuno e Astura, ottenendo in cambio le contee di Sarno e di Palma dalla regina Giovanna II. Solo il figlio di Pirro, Raimondo Orsini, riusc\u00ec tuttavia a prendere effettivamente possesso del castello di Sarno nel 1426.\n, morto nel 1459. A Raimondo successe il figlio naturale Daniele.\nIl duca Giovanni II di Lorena, figlio di Renato d'Angi\u00f2 rivendicava il trono di Napoli con l'appoggio del principe di Taranto Giovanni Antonio Orsini Del Balzo. Stabil\u00ec il suo quartier generale al castello di Sarno e il 7 luglio 1460 a Foce di Sarno sconfisse il re Ferdinando I. Pare che la regina, Isabella di Chiaromonte, avesse ottenuto dallo zio principe di Taranto l'abbandono della causa angioina. Giovanni d'Angi\u00f2 fu in seguito definitivamente sconfitto presso Troia.\nDaniele Orsini aveva ampliato il castello con nuove fortificazioni (tuttora una delle torri di vedetta ha il nome di \"Torre Orsini\", o \"Torre dell'Orso\"), ma il feudo pass\u00f2 nuovamente in possesso alla corona nel 1462 e il re nel 1480 ne affid\u00f2 l'amministrazione a Galeramo de Requesens, catalano.\nDurante il regno di Ferdinando I, nel 1476 i sindaci della comunit\u00e0 cittadina (\"universit\u00e0\") di Sarno, Abignente e Normandia, avevano ricevuto dal re un \"Privilegio\" costituito da 14 articoli, che stabiliva per la citt\u00e0 alcune esenzioni.\nFrancesco Coppola conte di Sarno.\nNel 1485 il re concesse Sarno in feudo a Francesco Coppola, che aveva gi\u00e0 una posizione di notevole prestigio. Il conte tuttavia promosse con altri nobili, tra i quali Antonello Sanseverino, principe di Salerno, la congiura dei baroni, che aveva l'appoggio del papa Innocenzo VIII. Nel 1486 i congiurati vennero arrestati e l'anno successivo messi a morte. I beni del conte furono confiscati e il castello di Sarno svuotato.\nNel 1497 Federico IV, appena divenuto re dopo la morte del nipote, fu costretto a rifugiarsi a Sarno in quanto i baroni gli sbarravano la via di Napoli. Nel 1501 il sovrano fu deposto con l'accordo di Granada tra il re Luigi XII di Francia e Ferdinando II d'Aragona e il regno di Napoli venne annesso come vicereame al trono di Spagna. Filippo Coppola, figlio dell'antico conte di Sarno, Francesco, tent\u00f2 la liberazione di Ferrandino, l'erede di Federico fatto prigioniero in Spagna, ma fu arrestato e messo a morte.\nL'et\u00e0 moderna.\nDurante il conflitto tra Francia e Spagna per il possesso del regno di Napoli, avvenne l'episodio della Disfida di Barletta (13 febbraio 1503), alla quale partecip\u00f2 Mariano Abignente patrizio della citt\u00e0 di Sarno, di cui il Cantalicio, nel \"Consalvia\", scrive: \"Ibat, et ante omnes, Marianus gloria Sarni.\" (\"Procedeva, davanti a tutti gli altri, Mariano, gloria di Sarno).\nI conti Tuttavilla.\nNel 1494, la contea di Sarno era stata assegnata dal re Ferdinando I a Girolamo Tuttavilla, figlio naturale del cardinale Guillaume d'Estouteville. Il 22 febbraio 1483 Girolamo aveva sposato Ippolita Orsini, figlia di Napoleone, conte di Tagliacozzo. Alla caduta degli Aragonesi, Luigi XII di Francia aveva nominato conte di Sarno il cardinale Georges I d'Amboise, ma nel 1505, sotto Ferdinando il Cattolico, dopo una prima riconferma formale dello stesso d'Amboise, il feudo fu riconsegnato a Girolamo Tuttavilla, che fu in seguito reggente di tutta la Campania in qualit\u00e0 di Generale Commissario, con pieni poteri civili, militari, giudiziari e di ordine pubblico.\nNel 1507 la contea pass\u00f2 al figlio di Girolamo, Guglielmo, al quale successe, nel 1516, il figlio Girolamo II. Questi, luogotenente generale di Andrea Doria in terra, comand\u00f2 le truppe italiane che combatterono contro i Turchi la battaglia di Corone (21 settembre 1532) sotto le insegne di Carlo V. Il 4 luglio 1535 mor\u00ec in combattimento nella battaglia di Tunisi.\nIn questi anni fior\u00ec in citt\u00e0 la scuola filosofica di Vincenzo Colli, detto \"il Sarnese\", che fu maestro di Giordano Bruno. Il grande pensatore nolano soggiorn\u00f2 pi\u00f9 volte a Sarno, dove visse periodi di studio e meditazione.\nAl conte Girolamo successe il figlio Vincenzo, delegato del vicer\u00e9 nell'amministrazione delle Calabrie. L'amministrazione della contea fu lasciata al fratello, Guglielmo, creato vescovo di Sarno nel 1548 (succedendo a Francesco Sfrondato, padre del futuro papa Gregorio XIV). Nel 1567 vi fu una violenta sommossa popolare, che provoc\u00f2 l'incendio dell'archivio del sedile dei nobili. I ribelli vennero scomunicati da Pio V, ma le loro richieste furono accolte dalla Regia Camera. L'episodio \u00e8 stato letto da alcuni storici come un'anticipazione di oltre un secolo dei famosi moti di Masaniello.\nTra il 1569-70 Vincenzo lasci\u00f2 la contea al figlio Muzio, che fu anche sindaco di Napoli, fu artefice di importanti opere di canalizzazione del Sarno (\"canale del Conte\"), per alimentare i propri mulini nel territorio di Torre Annunziata. Combatt\u00e9 inoltre nella battaglia di Lepanto del 1571.\nI conti Colonna e la fine del castello di Sarno.\nMuzio Tuttavilla mor\u00ec nel 1604 lasciando una sola figlia, Lucrezia (o Maria), che and\u00f2 in sposa nel 1608 a Pier Francesco Colonna, dei signori di Palestrina e Zagarolo, che subentrarono ai Tuttavilla come conti di Sarno. Il ruolo del conte aveva tuttavia perso molto del suo potere effettivo: le comunit\u00e0 locali conquistavano una sempre maggiore autonomia e le famiglie aristocratiche cittadine erano in ascesa (Raimo, Alteda, Normandia, Sirica, Balzerano, Amandis e soprattutto i de Filippis). La piccola nobilt\u00e0 locale costruiva o restaurava le chiese cittadine ed edificava in citt\u00e0 le proprie residenze. Si svilupp\u00f2 in questo periodo l'industria della tessitura della canapa.\nNel 1647, durante la repressione dei moti di Masaniello, poich\u00e9 il conte Pompeo Colonna aveva appoggiato gli insorti, il castello di Sarno fu conquistato e distrutto.\nIl Ducato di Sarno.\nDopo la morte di Pompeo Colonna, scomparso senza eredi, nel 1661 la contea fu acquistata all'asta pubblica da Maffeo Barberini, che la resse insieme alla baronia di Striano e Torre Annunziata. Nel 1690 pass\u00f2 al Principe Giuseppe de' Medici di Ottaiano. Sotto questo principe, l'antica contea di Sarno fu elevata a ducato e il titolo fu trasmesso agli eredi insieme a quello di Ottaiano.\nNel 1806, Giuseppe Bonaparte, fratello di Napoleone, decret\u00f2 l'abolizione del feudalesimo in tutto il regno ed anche il ducato di Sarno venne abolito.\nL'et\u00e0 contemporanea.\nIl 5 maggio 1998 il comune fu colpito, insieme con i vicini centri di Quindici, Bracigliano e Siano, da un grave e devastante fenomeno franoso, composto da colate rapide di fango, che interess\u00f2 la met\u00e0 del territorio comunale.\nL'evento provoc\u00f2 la distruzione di molte abitazioni e la morte di 137 persone nella sola Sarno."}
{"id": "444252", "revid": "47767", "url": "https://it.wikipedia.org/wiki?curid=444252", "title": "Jules Winnfield", "text": ""}
{"id": "444261", "revid": "363629", "url": "https://it.wikipedia.org/wiki?curid=444261", "title": "Resina (botanica)", "text": "Per resina si intende qualsiasi miscela prodotta da una pianta, di tipo liposolubile, costituita da composti terpenici volatili e non volatili e/o di composti fenolici che siano:\nIn alcuni casi le resine possono essere indotte in un sito di lesione senza essere preformate e stoccate. Operativamente si possono poi distinguere le resine in vari modi, a seconda che esse siano state indotte da lesioni o siano gi\u00e0 presenti nelle strutture delle piante, o a seconda che la resina sia un essudato chiaramente identificabile e fisicamente separabile dalla pianta (come nel caso della resina di pino e abete) oppure parte integrante dei tessuti (come nel caso della Calendula).\nCaratteristiche.\nComunque intese le resine sono un gruppo complesso di sostanze solide od occasionalmente liquide che tendono ad essiccarsi all'aria, insolubili in acqua ma solubili in alcool, etere e cloroformio. Di composizione chimica assai variabile, sono prodotte dalle piante sia spontaneamente sia a seguito di uno stress (ferita, attacco di patogeni); il loro ruolo \u00e8 probabilmente quello di proteggere la pianta da insetti, funghi o altre infezioni, o di chiudere le ferite.\nLe resine sono complesse, ma per buona parte sono di tipo terpenoidico, composte da diterpeni (come acido abietico e acido agatico) e altri componenti minori quali resinati, resinoli, resino-tannoli, esteri e sostanze inerti (reseni). Le resine fenoliche sono pi\u00f9 rare, e sono caratterizzate da fenilpropanoidi, lignani e flavonoidi liposolubili.\nSono spesso confuse anche nella letteratura scientifica con altre sostanze molto differenti: gomme; mucillagini; oli grassi; cere; lattici.\nL'ambra \u00e8 resina fossilizzata.\nLe resine sono usualmente classificate nelle seguenti tipologie:"}
{"id": "444262", "revid": "486946", "url": "https://it.wikipedia.org/wiki?curid=444262", "title": "Resina naturale", "text": ""}
{"id": "444290", "revid": "2215986", "url": "https://it.wikipedia.org/wiki?curid=444290", "title": "Halo 3", "text": "Halo 3 \u00e8 un videogioco sparatutto in prima persona del 2007, sviluppato da Bungie Studios e pubblicato da Microsoft Game Studios in esclusiva per Xbox 360. Diversi anni dopo \u00e8 uscito anche per Xbox One e Windows. Si tratta del terzo capitolo della fortunata saga di videogiochi \"Halo\".\nTrama.\nIl gioco comincia pochi giorni dopo la fine degli eventi raccontati in \"Halo 2\" e dopo quelli del fumetto \"Halo: Uprising\". L'Arbiter, il sergente Johnson e Miranda Keys sono tornati sulla Terra, e fra gli Elite e l'UNSC \u00e8 nata un'alleanza volta a fermare i Covenant, che stanno attaccando il pianeta per portare alla luce un antico artefatto dei Precursori; nel frattempo Master Chief, che non \u00e8 riuscito a prendere il controllo della nave Dreadnought su cui si trovava il Profeta della Verit\u00e0, ritorna sulla Terra lanciandosi dalla nave stessa.\nArrivo.\nAll'inizio del filmato introduttivo, sullo sfondo di una foresta africana durante la notte, Cortana pronuncia alcune frasi dette tempo prima dalla sua creatrice, la dottoressa Halsey, a John-117: infatti questo viene definito come \"lo Spartan che preferivo\" dall'IA, che possiede lo stesso acuto intelletto della Halsey, e viene citata la sua dote fondamentale che lo ha sempre accompagnato sin dalle sue prime battaglie: la fortuna. Nel cielo si possono distinguere anche due scie infuocate, che emettono una debole luce, ma ad un tratto una delle due si fa sempre pi\u00f9 luminosa finch\u00e9 non si schianta tra la vegetazione: \u00e8 il Master Chief.\nLa scena cambia: c'\u00e8 il sole, e un gruppo di Marines capitanati dal sergente Johnson ritrova lo Spartan a terra, immobile e privo di sensi. Constatando ci\u00f2, i soldati credono che non ce l'abbia fatta, e dunque Johnson ordina loro di occuparsi del cadavere dopo aver tolto la scheda di alloggiamento dati dal casco dello Spartan. Improvvisamente, per\u00f2, John si risveglia e si rialza, aiutato dal sergente. Tuttavia nota quella che sembra la presenza ostile di un Elite invisibile, e cerca di neutralizzarlo assalendolo con una pistola: Johnson per\u00f2 lo ferma in tempo, annunciandogli che l'Arbiter era ormai dalla loro parte. I due guerrieri quindi avrebbero dovuto collaborare per sconfiggere pi\u00f9 efficacemente le forze Covenant. Quando Johnson chiede di Cortana, per\u00f2, Chief comunica al sergente di averla lasciata indietro, cio\u00e8 nei sistemi di Alta Opera.\nSierra 117.\nMaster Chief, l'Arbiter e i Marines attraversano la giungla per raggiungere il punto d'estrazione. Ad un certo punto Johnson decide di dividere la sua squadra in due gruppi: uno lo avrebbe seguito, l'altro avrebbe aiutato lo Spartan e l'Elite. Tuttavia, arrivati nei pressi del punto di raccolta, i due Pelican che avrebbero dovuto imbarcare i Marines vengono distrutti da un attacco di Banshee, e Johnson e la sua squadra vengono catturati dai Brute. Sta dunque a Chief e all'Arbiter il compito di liberare i soldati, tenuti prigionieri in una centrale idroelettrica situata su un fiume che scorre nella giungla. Dopo aver battuto le forze Covenant l\u00ec presenti (tra cui cecchini Jackal, Grunt suicidi e capitani Brute), i soldati vengono recuperati da un Pelican che li trasporter\u00e0 in una vecchia base del XXI secolo denominata \"Il nido del corvo\". In questa missione Chief incomincer\u00e0 a ricevere strani messaggi di Cortana sul visore del casco, messaggi molto spesso riconducibili a frasi della dottoressa Halsey e che testimoniano lo stato di pazzia in cui versa l'IA entrata in contatto con la Mente Suprema.\nIl Nido del Corvo.\nIl gruppo giunge a una base UNSC sotto il controllo di Miranda Keyes (la figlia del valoroso capitano Jacob Keyes della Pillar of Autumn poi in seguito ucciso dai flood su Halo). Miranda spiega che sono riusciti a fermare l'attivazione dell'anello che Tartarus aveva cercato di attivare, ma cos\u00ec facendo tutti gli anelli erano andati in fase di standby e che i Covenant hanno concentrato l'attacco in Africa, scavando dove un tempo sorgevano le rovine di New Mombasa per riportare alla luce una gigantesca struttura dei Precursori, forse addirittura l'Arca (struttura in grado di attivare tutti gli Halo nella galassia contemporaneamente). Proprio mentre discutono con Lord Hood un modo per attaccare la nave del Profeta Verit\u00e0 atterrata nel deserto, il Profeta stesso s'infiltra nella comunicazione mentre la base viene improvvisamente attaccata dai Covenant. Miranda ordina a Master Chief e all'Arbiter di portare in salvo i Marines della base. Nonostante gli sforzi, \u00e8 impossibile respingere gli aggressori e a Master Chief viene ordinato di attivare una potente bomba al centro di comando della base e fuggire attraverso i sotterranei della struttura.\nL'Autostrada di Tsavo.\nMaster Chief e i Marines si salvano dall'esplosione della base e scappano con dei Warthog, assieme ad altri Marines, in una savana pullulante di Covenant e avanzano seguendo il tracciato dell'ormai devastata autostrada di Tsavo. Gli invasori hanno smesso di scavare e nel cratere da loro aperto si \u00e8 posata la nave di Verit\u00e0 sopra cui si sta formando una violenta tempesta. Johnson e Miranda ordinano a Master Chief di raggiungere la citt\u00e0 industriale di Voi, situata proprio sull'orlo del cratere, e di distruggere le difese antiaeree Covenant piazzate l\u00e0, per permettere un contrattacco delle forze UNSC.\nLa Tempesta.\nLa tempesta che sovrasta la struttura circolare dei Precursori riportata alla luce dai Covenant s'intensifica sempre pi\u00f9 diventando una sorta di uragano. Voi \u00e8 in mano alle forze nemiche; dopo aver distrutto diversi carri Wraith antiaerei e un gigantesco Scarab, Master Chief si riunisce all'Arbiter e insieme distruggono il cannone antiaereo che minacciava le navi UNSC. A quel punto le navi fanno fuoco sul vascello di Verit\u00e0, ma proprio in quel momento la struttura sottostante si attiva, liberando un'immensa onda d'urto e aprendo nel cielo un gigantesco portale luminoso a forma di sfera, in cui s'infila la flotta Covenant e la nave dei precursori con all'interno Verit\u00e0. Master Chief e l'Arbiter capiscono che la struttura non era l'Arca bens\u00ec un portale spaziale.\nL'UNSC per\u00f2 si trova improvvisamente per le mani un altro problema: attraverso un varco iperspaziale compare improvvisamente un misterioso incrociatore Covenant pesantemente danneggiato, che si schianta nel cuore di Voi.\nBloccare l'Invasione.\nLa nave, proveniente da Alta Opera, \u00e8 scappata dalla quarantena eretta dagli Elite ed \u00e8 la testa di ponte di una massiccia invasione Flood; i parassiti cominciano a sciamare nella citt\u00e0, infettando chiunque gli capiti e assumendo forme sempre nuove e sempre pi\u00f9 mostruose. Rilevata la presenza di Cortana nel nucleo della nave, Master Chief e l'Arbiter si fanno strada fino ad essa cercando di combattere il parassita per quanto possibile; la flotta Elite, comandata da Rtas \u2018Vadumee, raggiunge la citt\u00e0 e invia alcuni guerrieri Elite in supporto ai due eroi. Master Chief estrae Cortana dal computer della nave con l'aiuto di 343 Guilty Spark che, ormai senza la sua installazione da proteggere, ha deciso di aiutare l'Attivatore (cio\u00e8 Master Chief) e si \u00e8 unito alla flotta Elite e all'UNSC.\nIl gruppo viene recuperato e portato a bordo della nave di Rtas, mentre la flotta Elite vetrifica Voi e le zone circostanti annientando la diffusione dei Flood. Quando Spark decodifica ci\u00f2 che Master Chief ha estratto dalla nave, si scopre che non \u00e8 Cortana, ma un messaggio incompleto da lei indirizzato allo Spartan: secondo l'IA, solo attraversando il portale aperto dai Covenant Master Chief trover\u00e0 il modo di annientare i Flood senza attivare gli altri Halo. Lord Hood teme che Cortana sia stata soggiogata dalla Mente Suprema, l'intelligenza collettiva Flood che Master Chief e l'Arbiter avevano incontrato su Delta Halo, ma lo Spartan decide di fidarsi, con l'appoggio degli Elite.\nMentre a capo della resistenza terrestre rimane Lord Hood, una piccola flotta mista UNSC/Elite guidata da Rtas \u2018Vadumee e Miranda Keyes attraversa il portale, e con loro vanno Master Chief, l'Arbiter e 343 Guilty Spark.\nL'Arca.\nLa flotta viene trasportata dal portale nei pressi di un gigantesco mondo artificiale di struttura radiale, su cui sono gi\u00e0 atterrati i Covenant; la flotta di Verit\u00e0 intercetta quella umana e inizia una violenta battaglia. Nonostante la flotta Brute sia 3 volte pi\u00f9 numerosa, Master Chief, l'Arbiter e i marines riescono ad atterrare con un Pellican in una zona deserta e iniziano a combattere gli avamposti Covenant. Dopo aver superato un muro e aver combattuto contro un altro Scarab, il gruppo, grazie a Spark, raggiunge una sala cartografica del mondo artificiale, simile nel funzionamento al Silent Cartographer del primo Halo. L\u00e0 il guardiano accede alle informazioni e spiega che quella su cui si trovano \u00e8 l'installazione 00, cio\u00e8 l'Arca (situata fuori dalla Via Lattea in modo da essere al di fuori del raggio d'azione degli Halo), e che il Profeta della Verit\u00e0 si \u00e8 insediato vicino al suo nucleo per attivarla. Le informazioni di Spark sono incomplete (i Precursori non volevano che sapesse troppo, altrimenti se fosse caduto in mano ai Flood i parassiti avrebbero avuto accesso a una preoccupante quantit\u00e0 d'informazioni) perci\u00f2 non riesce a spiegare come mai le Sentinelle dell'Arca (non ostili verso i \"recuperatori\" cio\u00e8 gli umani) sembrano impegnate quasi totalmente in qualche funzione sconosciuta. Ad ogni modo, Miranda ordina di attaccare il Profeta della Verit\u00e0 per evitare che attivi gli Halo.\nI Covenant.\nVerit\u00e0 si \u00e8 insediato in una cittadella dei Precursori (la sala controllo dell'Arca) e ha attivato intorno ad essa una barriera energetica impenetrabile. Per abbassarne una piccola sezione bisogna accedere a 3 torri-generatori e disattivarle. La squadra di Master Chief supera la resistenza Covenant sulla spiaggia, penetra nei canyon boscosi dell'entroterra brulicanti di nemici e disattiva la prima torre. L'Arbiter e la sua squadra di Elite fanno lo stesso con la seconda, ma Johnson, che doveva disattivare la terza, viene catturato dai Brute. L'Arbiter e Master Chief si riuniscono e completano la missione di Johnson, disattivando parte della barriera. Proprio mentre la nave di Rtas si appresta a bombardare la zona arriva Alta Opera (giunta sulla Terra e poi passata attraverso il portale), ormai in mano ai Flood, che si schianta nelle vicinanze danneggiando gravemente la nave Elite e spargendo parassiti in tutta la zona. Master Chief e l'Arbiter si fanno strada fino alla cittadella, che sorge in una gola innevata, affrontando una pesantissima resistenza Covenant e combattendo addirittura contro due Scarab, ma riuscendo infine a entrare. Verit\u00e0, intanto, si appresta a costringere Johnson (che disprezza, ma di cui ha bisogno in quanto solo gli umani possono attivare gli Halo) a dare inizio alla sequenza di fuoco degli anelli. Miranda irrompe con un Pelican tentando di salvare il sergente, ma il Profeta la uccide e Johnson \u00e8 costretto ad attivare l'Arca. Intanto Master Chief e l'Arbiter vengono avvicinati dalla Mente Suprema (sotto forma di un gruppo di Flood): apparentemente i parassiti si alleano con gli eroi e li aiutano a farsi strada fino a Verit\u00e0, in modo che fermino l'attivazione dell'Arca. Il Profeta viene raggiunto e infettato, ma continua a parlare del Grande Viaggio e dell'infedelt\u00e0 degli Elite; l'Arbiter lo uccide, ottenendo la sua vendetta, mentre Master Chief blocca la sequenza d'attivazione prima che sia troppo tardi. A quel punto, scongiurato il pericolo Halo, la Mente Suprema lancia i suoi Flood contro di loro, e i due eroi sono costretti a fuggire dalla cittadella. Master Chief riceve un'allucinazione di Cortana che lo porta in una sala nascosta. Una volta entrato preme un tasto in una pulsantiera al centro della stanza: dal terreno intorno all'Arca sorge un colossale muro circolare; quando per\u00f2 si alza nell'aria, i nostri eroi scoprono che non si tratta di un muro, ma di un altro Halo, costruito all'interno dell'Arca per rimpiazzare l'Installazione 04 distrutta mesi prima da Master Chief. Lo Spartan (con grande gioia di 343 Guilty Spark) decide di attivarlo fintanto che si trova fuori dalla galassia, in modo da sterminare definitivamente i Flood. Per farlo, per\u00f2, gli serve l'Indice dell'Installazione 04, che si trova nelle mani di Cortana da quando l'aveva rubato a Spark durante la missione sul primo Halo.\nCortana.\nMaster Chief s'infiltra nel relitto di Alta Opera ormai completamente infettata dal parassita: la Mente Suprema, cresciuta a dismisura, ha formato un tutt'uno con la citt\u00e0, che ora brulica di parassiti di qualsiasi forma. Mentre Master Chief si fa strada, Cortana tenta disperatamente di liberarsi dall'influenza della Mente Suprema che la sta consumando: mentre lo Spartan avanza verso l'interno della nave, ascolta il dialogo tra Cortana e la Mente Suprema. Alla fine Chief riesce a recuperarla e a danneggiare i nuclei centrali di Alta Opera, che comincia a destabilizzarsi. Nonostante la mente Suprema cerchi di fermarli, i due, con l'aiuto dell'Arbiter giunto in seguito, fuggono su un Pelican abbandonato dirigendosi verso Halo, mentre la citt\u00e0 esplode.\nHalo.\nLa flotta UNSC ed Elite riattraversa il portale verso la Terra per non essere coinvolta nell'esplosione; l'Arbiter e Master Chief (sempre accompagnato e aiutato da Cortana) atterrano in un canyon innevato vicino alla Sala Controllo del nuovo Halo dove Johnson li raggiunge dopo aver ormeggiato nelle vicinanze la fregata Aurora Nascente, pronta per la fuga. Nonostante il suo corpo centrale sia stato distrutto, la Mente Suprema \u00e8 sopravvissuta all'interno di ciascuno delle centinaia di Flood ancora vivi, e sta tentando di ricostruirsi proprio sul nuovo Halo e di fermare gli eroi. I due per\u00f2, riescono a giungere lo stesso alla Sala Controllo. L\u00e0 343 Guilty Spark li informa che l'anello \u00e8 ancora incompleto e attivarlo subito significherebbe distruggerlo insieme con l'Arca. Quando Johnson dice che non gli importa nulla, Spark lo ferisce mortalmente col suo laser per difendere la sua installazione a ogni costo, anche se gli umani discendono dai Precursori, i suoi antichi padroni. Master Chief deve combatterlo e distruggerlo, per poi finalmente attivare l'anello. Halo comincia a destabilizzarsi: l'Arbiter e Master Chief fuggono sul Warthog di Johnson, mentre le Sentinelle e i Flood combattono intorno a loro. Dopo una lunga corsa su una parte di anello ancora in costruzione che esplode durante il loro passaggio, raggiungono la nave e Master Chief inserisce Cortana nel sistema. L'Arbiter si dirige verso la cabina di pilotaggio, mentre l'IA dirige la fregata verso il portale, che per\u00f2 collassa a causa dell'immensa esplosione di Halo e dell'Arca proprio mentre gli eroi lo stanno attraversando, tagliando la nave in due: solo la met\u00e0 con l'Arbiter giunge sulla Terra.\nTempo dopo, l'Elite assiste a una cerimonia in onore dei caduti (compreso Master Chief), per poi tornare al suo pianeta natale con il resto del suo popolo. All'insaputa di tutti, per\u00f2, Master Chief \u00e8 sopravvissuto, bloccato nello spazio all'esterno della galassia, dove una volta sorgeva l'Arca. Mentre Cortana invia sulla Terra un radiofaro, Master Chief si iberna in una cella criogenica all'interno della parte posteriore dell'Aurora, consapevole che potrebbero passare anni prima che lo ritrovino. La sua missione per\u00f2 \u00e8 compiuta: i Flood sono stati annientati, gli Halo dei precursori sono stati disattivati, la guerra Covenant \u00e8 finalmente terminata.\nFinendo il livello in modalit\u00e0 leggendario, si pu\u00f2 vedere una scena in cui la parte di Aurora contenente Master Chief e Cortana si avvicina a un pianeta misterioso, dalle luci che si intravedono sembra abitato, secondo alcuni l'insieme di luci sembra il simbolo dei precursori, lasciando il finale aperto a possibili seguiti.\nModalit\u00e0 di gioco.\nTeschi.\nDurante la campagna \u00e8 possibile trovare dei teschi come quelli presenti nelle partite \"teschio\" situati in luoghi impensabili. Trovando e raccogliendone uno si potr\u00e0 sbloccare una modalit\u00e0 speciale che aggiunger\u00e0 o detrarr\u00e0 difficolt\u00e0 alla campagna. Una volta trovati tutti i teschi, non solo si potr\u00e0 personalizzare il proprio personaggio con una nuova armatura (hayabusa) ma si potranno aggiungere degli elementi campagna al gioco. Ad esempio il teschio \"Preso\" fa s\u00ec che durante il gioco i nemici lancino moltissime granate.\nModalit\u00e0 cooperativa.\nLa modalit\u00e0 cooperativa introdotta in Halo 2 torna in questo capitolo della saga, con alcuni ampliamenti: \u00e8 possibile giocarla non solo su schermo condiviso (massimo 2 giocatori) ma anche su \"system link\" e Xbox Live (massimo 4 giocatori). Invece di \"sdoppiare\" Master Chief come nei capitoli precedenti, ogni giocatore gestisce un personaggio differente: il giocatore 1 Master Chief, il giocatore 2 l'Arbiter, mentre i giocatori 3 e 4 due nuovi Elite creati appositamente, N'tho 'Sraom e Usze 'Taham. I due nuovi personaggi non sono presenti nella campagna in giocatore singolo. Nonostante l'aspetto diverso, i 4 personaggi hanno le stesse abilit\u00e0.\nNel multiplayer \u00e8 presente una funzione che permette di registrare video delle partite, mostrare i replay delle uccisioni pi\u00f9 spettacolari e bloccare un'immagine per vederla da diverse angolazioni e scattare delle foto (fino a 50).\nFucina.\nUn'altra novit\u00e0 di Halo 3 \u00e8 l'editor delle mappe noto come \"Fucina\". Con esso si pu\u00f2 prendere una mappa preesistente e personalizzarla, aggiungendo o eliminando armi, veicoli, punti di rigenerazione, teletrasporti, ascensori gravitazionali, casse, nuclei esplosivi e quant'altro (l'Elephant, per\u00f2, pu\u00f2 essere usato solo in \"Nella sabbia\" per via delle dimensioni). Una volta terminata la mappa, la si pu\u00f2 giocare su Xbox Live, system link o schermo condiviso; inoltre si possono far accedere altri giocatori anche durante la personalizzazione della mappa. In questo caso, il giocatore che sta personalizzando la mappa assume la forma di un Guardiano (robot fluttuante dello stesso tipo di 343 Guilty Spark) e per generare gli oggetti desiderati gli basta mirare il punto prescelto e far fuoco. Se poi il giocatore vuole unirsi al gioco con gli altri, con un semplice comando pu\u00f2 tornare a utilizzare il suo normale personaggio Spartan o Elite.\nXbox Live.\nSu Xbox Live, nella sala d'attesa \"Matchmaking\" del menu di \"Halo 3\" sono presenti diverse tipologie di battaglia. Esse si dividono in vari tipi di partite classificate (si accumula ESP ed \u00e8 influenzato il livello d'abilit\u00e0) e Partite di Gruppo (si accumula ESP ma non \u00e8 influenzato il livello abilit\u00e0), nonch\u00e9 modalit\u00e0 speciali temporanee create periodicamente dalla Bungie.\nPersonaggi e nemici.\nMaster Chief fa il suo ritorno nelle vesti di personaggio principale. Torna anche la sua fedele compagna, l'IA Cortana, prigioniera e quasi del tutto influenzata dalla Mente Suprema, la terrificante intelligenza Flood i cui piani sono quelli di conquista dell'universo. L'Arbiter non \u00e8 pi\u00f9 un personaggio giocabile (tranne nel multi-giocatore), ma combatte al fianco di Master Chief. Tornano anche il Sergente Johnson, 343 Guilty Spark e Miranda Keyes. I Brute, che in Halo 2 hanno preso il posto degli Elite nella gerarchia Covenant, hanno un'importanza maggiore in Halo 3: i loro capi militari hanno la stessa protezione di Tartarus e alcuni possono librarsi in aria con i Jetpack. I Grunt saranno alleati coi Brute, cos\u00ec come i Jackal, i Droni e i Cacciatori. Ci saranno anche gli Elite, che per\u00f2 saranno alleati degli umani. Sono presenti anche i Flood con nuove tipologie, quali i Flood-Brute e i Mutaforma, cio\u00e8 Flood in grado di trasformarsi per adattarsi a diverse situazioni di combattimento.\nArmi.\nArmi da piedistallo.\nIn Halo 3 \u00e8 presente la particolarit\u00e0 delle armi inusuali, cio\u00e8 armi che si possono staccare dal loro appoggio e portare via, e che hanno 200 munizioni, e sono:\nCi sono anche le armi di supporto, che staccandole dall'appoggio hanno per\u00f2 munizioni pi\u00f9 limitate, come:\nMotore grafico.\n\"Halo 3\" utilizza un motore grafico sviluppato internamente e chiamato genericamente \"Halo 3 Engine\". Il motore deriva dal precedente motore grafico utilizzato in \"Halo 2\" (che a sua volta deriva da quello utilizzato nel primo \"Halo\") opportunamente adattato e potenziato per utilizzare le funzionalit\u00e0 della console.\nSecondo il sito web della societ\u00e0 il motore gestisce tecnologie d'illuminazione HDRI, che permettono una gamma pi\u00f9 ampia di effetti di luce, effetti di profondit\u00e0 di campo, ombre e riflessi in tempo reale. \"Halo 3\" utilizza anche tecnologie come il normal e bump mapping in modo da incrementare i dettagli degli oggetti senza accrescere in modo eccessivo il numero dei poligoni da elaborare.\nGli effetti legati all'acqua includono riflessi e rifrazioni al fine di incrementarne la qualit\u00e0 visiva. Il motore grafico \u00e8 in grado di simulare cascate, spruzzi quando gli oggetti sono colpiti da flussi d'acqua e quando oggetti o personaggi percorrono ambienti con flussi d'acqua.\nDopo la presentazione del videogioco si inizi\u00f2 a speculare sul fatto che il gioco non avesse una risoluzione nativa puramente HDTV 1280x720 pixel. In seguito Bungie Studios conferm\u00f2 il fatto specificando che la risoluzione nativa fosse stata scalata a 1152x640 pixel, soggetta poi ad \"upscaling\" automatico dall'hardware della console. La scelta di questa particolare risoluzione video \u00e8 dovuta alla decisione di utilizzare i suddetti effetti di illuminazione HDRI, che richiedono l'uso di due frame buffer per la generazione delle immagini al posto del singolo frame buffer.\nA causa anche della risoluzione in \"sub-HD\", sono state portate avanti alcune critiche contro la totale assenza di antialiasing.\nCampagna pubblicitaria.\n\"Halo 3\" \u00e8 stato soggetto a una forte campagna pubblicitaria negli Stati Uniti di America. Nel primo giorno di commercializzazione il videogioco ha incassato 170 milioni di dollari, superando il precedente record detenuto da \"Halo 2\" (125 milioni di dollari).\nSu internet c'\u00e8 stata una vera e propria campagna pubblicitaria virale per promuovere il gioco, simile a quella usata per Halo 2 (\"I love bees\"). In principio, i forum dei siti Bungie.net e Halo Bungie.org sono stati contattati da un utente chiamato Adjutant Reflex: costui parlava in maniera piuttosto misteriosa e affermava di essere un'intelligenza artificiale dei precursori in grave pericolo. Adjutant fu in seguito rimpiazzato da un'altra \"entit\u00e0\" che affermava di averlo terminato, ma non prima di aver inviato agli utenti del forum Bungie una strana e-mail contenente un poema con vari riferimenti all'universo di Halo. Successivamente fu aperto un nuovo sito contenente un fumetto chiamato \"The Cradle of Life\", che mostra come 100.000 anni fa le popolazioni africane furono testimoni delle misteriose opere di costruzione dei Precursori sulla Terra. Il fumetto contiene alcuni numeri nascosti, che portano a un sito che segna le coordinate di una zona sudafricana. Inoltre, un sito detto \"Society of Anticients\" \u00e8 emerso dichiarando che gli alieni giunsero sulla terra millenni fa: come prova adducono la foto di un rudere con sopra un simbolo identico a quello gi\u00e0 visto in \"The Cradle of Life\".\nInfine, il sito halo3.com \u00e8 stato aggiornato dando la possibilit\u00e0 di accedere a 5 \"server\" dei Precursori: essi contengono confuse immagini di Halo, della Terra e dell'Africa, nonch\u00e9 disperati ed enigmatici messaggi che sembrano dimostrare il terrore provato dai Precursori nei confronti dei Flood.\nAccoglienza.\nNella prima settimana di commercializzazione ha incassato complessivamente 300 milioni di dollari. Nel gennaio 2008 Microsoft ha annunciato che il videogioco ha venduto pi\u00f9 di otto milioni di copie. A marzo 2009 negli Stati Uniti erano state vendute 3 milioni di copie del gioco.\nEstensioni.\nLe estensioni sono scaricabili tramite il servizio Xbox Live e la spesa di punti Microsoft. Esse sono:\nHalo 3:ODST.\nHalo 3: ODST \u00e8 un'espansione Stand-Alone presentata all'E3 '09 e commercializzata a partire dal 22 settembre 2009 che racconta le vicende di un gruppo di Marines TALO dispersi nella citt\u00e0 di New Mombasa. La storia narrata nel gioco accade parallelamente a quella di Halo 2, esattamente dopo il salto iperspaziale del profeta del Rimorso nella megalopoli africana. Il protagonista \u00e8 Rookie (la recluta), facente parte di questa squadra. Purtroppo, svegliandosi 6 ore dopo il salto del profeta, questi \u00e8 impegnato nella ricerca dei membri della sua squadra. Nel gioco, poich\u00e9 il giocatore \u00e8 in modalit\u00e0 Free-Roaming, si potr\u00e0 esplorare liberamente New Mombasa e, trovando oggetti lasciati dai membri della squadra, si potr\u00e0 assistere a dei flashback giocabili in cui si impersoner\u00e0 quel membro."}
{"id": "444301", "revid": "287204", "url": "https://it.wikipedia.org/wiki?curid=444301", "title": "Terza rivoluzione industriale", "text": "La terza rivoluzione industriale si differenzia dalla precedente; ha compreso processi di trasformazione della produzione di beni che nei Paesi sviluppati occidentali hanno coinvolto aspetti sociali ed economici; a partire dalla met\u00e0 del XX secolo l'innovazione tecnologica ha innescato mutamenti che hanno prodotto sviluppo economico e progresso sociale, anche se non equamente diffusi; il fenomeno, a partire dalla fine del secolo, si \u00e8 esteso ad altre realt\u00e0, in particolare a Cina e India e Stati Uniti d'America.\nCause.\nTra le cause della terza rivoluzione industriale si possono annoverare: \nIl risultato complessivo di queste forze contingenti si \u00e8 concretizzato dunque in una forte spinta e accelerazione al progresso e all'innovazione tecnologica in molti settori industriali, favorito da una maggiore e pi\u00f9 rapida diffusione di innovazioni e prodotti grazie all'inizio del processo di globalizzazione dei mercati, con rapidi stravolgimenti microeconomici e macroeconomici, nel mercato del lavoro, demografici e in ultimo quindi sugli stili di vita della popolazione occidentale. Lentamente, ma in maniera meno pervasiva, parte di questi effetti si sono propagati anche nel secondo e terzo mondo, specie laddove in presenza di regimi di sfruttamento coloniale o in generale delle risorse del Paese in questione da parte di multinazionali.\nCorsa allo spazio.\nNegli anni successivi alla Seconda guerra mondiale, Stati Uniti e Unione Sovietica nell'ambito della guerra fredda si contesero per decenni il primato dell'esplorazione spaziale.\nInizialmente i russi ebbero la meglio, lanciando in orbita il satellite artificiale Sputnik I (1957). Nello stesso anno, inoltre, mandarono nello spazio il primo essere vivente, Lajka, una cagnetta. \nUn anno dopo, anche gli americani lanciarono in orbita un loro satellite, ma poco tempo dopo i sovietici inviarono nello spazio il primo essere umano: Yuri Gagarin (1961).\nNel 1969 anche gli statunitensi riuscirono ad avere un proprio primato nella storia dell'industria aerospaziale, mandando sulla Luna l'Apollo 11, che con il suo equipaggio atterr\u00f2 sul suolo lunare, sul quale per la prima volta posero piede degli esseri umani.\nNegli anni successivi vi sono state enormi innovazioni nel campo aerospaziale. Per esempio nel 1981 fu costruito il cosiddetto Space Shuttle, un vettore riutilizzabile pi\u00f9 volte che rivoluzion\u00f2 la conquista dello spazio.\nDagli anni Settanta in poi vi \u00e8 stato un forte aumento di lanci di satelliti artificiali, del quale Stati Uniti ed Europa detengono il primato. Uno degli scopi principali del loro utilizzo \u00e8 il campo delle telecomunicazioni. Questi vengono inoltre utilizzati per rilevamenti meteorologici e geologici, ma anche a scopi militari.\nAltre importanti applicazioni sviluppate dal secondo dopoguerra furono il radar e il laser.\nEffetti.\nAllo shock petrolifero del 1973, segu\u00ec un terremoto tecnologico che, negli ultimi decenni del Novecento, trasform\u00f2 la vita quotidiana dei Paesi pi\u00f9 ricchi, attraverso la produzione di oggetti (dai televisori ai dischi, dalle radioline alle calcolatrici, per arrivare al computer e al telefono portatile) che modificarono non solo gli spazi di relazione pubblica tra gli uomini, ma anche gli interni domestici dell'esistenza. La ricerca e lo sviluppo di nuove tecnologie diventarono un settore essenziale della crescita economica, un indicatore di grande efficacia per stabilire una nuova gerarchia tra Paesi ricchi e poveri: se, negli anni Settanta, in un paese industrializzato si contavano 1000 scienziati per un milione di abitanti, la Nigeria, per esempio, ne aveva appena 30.\nLe tecnologie ad alta intensit\u00e0 di capitale, concentrate nei settori dell'informatica e della telematica, avviarono un nuovo sistema di produzione, che determin\u00f2 il brusco declino di tutte le lavorazioni basate su grandi concentrazioni di manodopera; la presenza umana cominci\u00f2 allora ad affievolirsi sia nella produzione sia nell'erogazione di servizi. Gli enormi cambiamenti nel modo di produzione e di lavoro che comport\u00f2 l'introduzione dell'alta tecnologia hanno permesso di classificare questa fase come terza rivoluzione industriale distinguendola in tal modo dalla prima rivoluzione industriale, avviatasi nella seconda met\u00e0 del Settecento, che aveva avuto l'impiego del carbone e l'invenzione della macchina a vapore come elementi distintivi e il tessile come settore trainante; e dalla seconda, verificatasi negli ultimi decenni dell'Ottocento e segnata dall'utilizzo dell'elettricit\u00e0 e del petrolio come nuove fonti di energia, dall'invenzione del motore a scoppio e dallo sviluppo della produzione dell'acciaio e dell'industria chimica.\nDue secoli dopo una prima rivoluzione industriale che ha costruito la ferrovia, un secolo dopo la seconda che ha prodotto l'automobile e l'aereo, oggi ci imbarchiamo fatalmente in una rivoluzione che trasforma ciascuno di noi nel motore immobile di una miriade senza fine di trasferimenti virtuali: la rivoluzione informatica.\nUn fattore di sviluppo legato alla terza rivoluzione industriale \u00e8 il costante sviluppo dei trasporti terrestri, aerei e marittimi favorito dallo sviluppo tecnologico nei rispettivi settori industriali (industria automobilistica, industria aeronautica con nascita e sviluppo dell'aviazione civile, industria navale) nonch\u00e9 dalla realizzazione di sistemi stradali sempre pi\u00f9 evoluti e capillari. Questa complessa rete di trasporti finir\u00e0 per favorire sempre pi\u00f9 il commercio internazionale alimentando il fenomeno della globalizzazione.\nLa fine del fordismo.\nDagli inizi degli anni Settanta prese cos\u00ec ad affermarsi, prima negli Stati Uniti e poi nel resto del mondo, un nuovo sistema di fabbrica, detto postfordista per indicare la progressiva e relativa diminuzione del peso del modello di produzione e lavoro instaurato negli anni Venti negli Stati Uniti, con la catena di montaggio e la parcellizzazione del lavoro che avevano trovato nelle fabbriche per automobili Ford l'esempio pi\u00f9 coerente e completo. Il modello postfordista fu segnato dall'avvento di una miriade di aziende di dimensioni ridotte, che andavano dal laboratorio familiare ai piccoli stabilimenti ad alta tecnologia: una rete produttiva diffusa senza pi\u00f9 un centro geograficamente riconoscibile in una fabbrica o in una citt\u00e0. Anche i grandi stabilimenti industriali, quando sopravvissero, cambiarono radicalmente i propri assetti interni, automatizzando e modificando le precedenti lavorazioni a catena.\nLa necessit\u00e0 di superare il modello estensivo del fordismo, di una produzione standardizzata di massa i cui costi crescenti (materie prime, energia e lavoro) riducono i profitti di un'economia di scala finora vantaggiosa, produce effetti differenziati ma in larga misura convergenti: investimenti in nuovi settori tecnologicamente avanzati (microelettronica, telecomunicazioni, biotecnologie); dislocazione delle aziende tradizionali nel settore automobilistico (per esempio la FIAT) delle televisioni o dei frigoriferi, in aree a basso costo di lavoro (Europa orientale, America Latina, Sud-est asiatico), detta \"outsourcing\"; riduzione di scorte e magazzini e produzione calibrata sulle ordinazioni (\"just-in-time\"); diversificazione dei modelli e prodotti; abbattimento delle spese generali; appalti e subappalti a imprese esterne delle componenti e di fasi dell'assemblaggio; diminuzione del numero degli operai (\"downsizing\") e allo stesso tempo l'allargamento delle basi delle aziende \u2013 occupazionali e fisiche \u2013 su scala mondiale. In una parola sola: flessibilit\u00e0, un termine riassuntivo gravato di valenze positive e negative secondo gli effetti da essa prodotti su diversi segmenti della societ\u00e0 a livello mondiale. La nuova produzione flessibile, che si adatta e riduce i tempi morti, che approfitta della diminuzione del costo dei trasporti e delle nuove opportunit\u00e0 finanziarie, si sviluppa orizzontalmente, in una rete di aziende grandi e piccole sparse in ogni luogo e collegate tra loro dalla rapidit\u00e0 sia di informazione sia di comunicazione che ha segnato l'avvio della terza rivoluzione industriale.\nLa rivoluzione del lavoro.\nNel 1979 gli occupati del settore manifatturiero negli Stati Uniti erano 21 milioni, diminuiti tredici anni dopo di tre milioni, con un tasso medio annuo di crescita di -1,2%; nello stesso periodo i lavoratori nei settori dei servizi (alle persone e informatici) sono aumentati del 9% annuo. La produttivit\u00e0 cresce, pi\u00f9 o meno nello stesso periodo (1979-87), dell'1,9% orario per l'insieme dell'economia e del 3,1% nel settore manifatturiero. I tradizionali operai, le \"tute blu\", diventano di meno ma producono di pi\u00f9, mentre cresce il numero dei \"colletti bianchi\" in servizi tradizionali o di tipo nuovo, tecnologicamente avanzato. Sono anni, questi, in cui la velocit\u00e0 di crescita della produttivit\u00e0 \u00e8 generalmente inferiore che nel passato, pi\u00f9 negli USA che in Europa; si assiste infatti, particolarmente nel settore dei servizi, a un rallentamento della crescita di produttivit\u00e0 che ha luogo in concomitanza con l'introduzione di nuove tecnologie.\nI dati statistici, in questo caso, nascondono dietro un'apparente uniformit\u00e0 delle differenze profonde. Sotto la voce \"servizi\", infatti, si collocano tutti i lavoratori che non sono occupati nelle industrie manifatturiere o nelle campagne, mescolando coloro che operano nel campo dell'educazione, della sanit\u00e0, della pubblica amministrazione (la cui produttivit\u00e0 \u00e8 del resto difficile da valutare) con i lavoratori delle ferrovie, degli aeroporti o delle linee aeree, delle telecomunicazioni (l'aumento della produttivit\u00e0 in questo settore risulta, infatti, nel periodo esaminato, attorno al 6% annuo). Quel che appare chiaro, e che costituisce un elemento incontrovertibile dei dati statistici, \u00e8 il progressivo diminuire degli addetti al settore industriale, un fenomeno che ha fatto classificare come \"deindustrializzazione\" quella che altri hanno chiamato terza rivoluzione industriale. Negli anni Novanta, soprattutto a partire dalla met\u00e0 del decennio, l'aumento medio di produttivit\u00e0 torner\u00e0 a raggiungere un tasso pi\u00f9 elevato, superiore addirittura in alcuni momenti a quello del periodo dell'\"et\u00e0 dell'oro\" tra fine anni Cinquanta e primi anni Settanta.\nTra gli anni Venti e gli anni Settanta si era avuto, nei Paesi pi\u00f9 sviluppati industrialmente, un incremento costante della manodopera nelle aziende manifatturiere a scapito dei lavoratori dell'agricoltura. Nei vent'anni successivi l'impiego in fabbrica diminuisce, a scapito dei servizi, anche se in modo disuguale e disomogeneo. Mentre la Gran Bretagna, gli Stati Uniti e l'Italia hanno sperimentato una rapida de-industrializzazione (riducendo la percentuale della loro occupazione manifatturiera nel 1970-90 dal 38,7 al 22,5%; dal 25,9 al 17,5%; dal 27,3 al 21,8% rispettivamente), il Giappone e la Germania hanno ridotto moderatamente la loro quota di forza lavoro industriale: dal 26 al 23,6% nel caso del Giappone e dal 38,6% a un livello ancora del 32,2% nel 1987 nel caso della Germania. Canada e Francia occupano una posizione intermedia, avendo ridotto l'occupazione manifatturiera dal 19,7 al 14,9% e dal 27,7 al 21 ,3% rispettivamente. Nei Paesi del G7 la maggioranza della popolazione lavora, all'inizio degli anni Novanta, nel settore dei servizi; con una crescita rilevante nei campi della elaborazione e informazione legati alle nuove tecnologie, ma anche dei servizi sociali, della distribuzione, dell'industria del tempo libero.\nLe trasformazioni del ventennio 1970-90 sono accompagnate da un aumento della disoccupazione e dal tramonto dell'illusione di un impiego stabile e a tempo pieno. Il successo, temporaneo ma significativo, che ha accompagnato negli anni Ottanta il \"toyotismo\" e la filosofia della \"qualit\u00e0 totale\" delle fabbriche giapponesi e coreane, si deve in parte al tentativo di risolvere i problemi di produttivit\u00e0 e innovazione senza colpire il legame occupazionale che univa tradizionalmente l'operaio all'azienda per tutta la vita. Il coinvolgimento dei lavoratori come controllori del prodotto capovolgeva, accogliendo i princ\u00ecpi sul controllo di qualit\u00e0 di Edward Deming, la pratica che li vedeva alla base di una piramide gerarchica di controllo dall'alto.\nI princ\u00ecpi ispiratori della \"produzione snella\", messi a punto dai giapponesi in circa vent'anni e rapidamente diffusisi in tutto il paese, possono essere cos\u00ec sintetizzati: \u00abIl produttore snello combina i vantaggi della produzione artigianale con quella di massa, evitando l\u2019elevato costo della prima e la rigidit\u00e0 della seconda. La produzione snella (termine coniato dal ricercatore dell'IMVP John Krafcik) \u00e8 cos\u00ec detta in quanto di tutto impiega una minor quantit\u00e0 rispetto alla produzione di massa: met\u00e0 delle risorse umane nell'azienda, met\u00e0 dello spazio di produzione, met\u00e0 degli investimenti in attrezzature, met\u00e0 delle ore di progettazione per sviluppare un nuovo prodotto in met\u00e0 tempo. Inoltre richiede una quantit\u00e0 di scorte a magazzino di gran lunga inferiore della met\u00e0, genera difetti di fabbricazione meno grossolani e produce una variet\u00e0 di prodotti maggiore e sempre crescente. Ma forse la differenza pi\u00f9 evidente tra produzione di massa e produzione snella \u00e8 insita nei reciproci obiettivi finali. I produttori di massa si impongono un traguardo limitato, ossia che il prodotto sia \"sufficientemente buono\", il che si traduce in un numero accettabile di difetti, in un massimo livello accettabile di scorte e in una gamma ridotta di prodotti standardizzati. Fare meglio, sostengono, costerebbe troppo o andrebbe oltre le capacit\u00e0 umane intrinseche. I produttori snelli, invece, fissano i propri obiettivi esplicitamente sulla perfezione: costi in continuo calo, zero difetti, zero scorte, e un\u2019infinita variet\u00e0 di prodotti. Naturalmente, nessun produttore snello ha mai raggiunto questa terra promessa, e forse nessuno la raggiunger\u00e0 mai; ma la ricerca incessante della perfezione continua ad avere sviluppi imprevisti\u00bb.\nLa rivoluzione informatica.\nA partire dagli anni Ottanta, si \u00e8 parlato insistentemente di un fenomeno duraturo di deindustrializzazione o di ingresso in una nuova fase dello sviluppo socioeconomico, denominata, con Daniel Bell, epoca postindustriale. Questa \u00e8 dominata da nuove tecnologie di elaborazione delle informazioni con effetti assai profondi sull'organizzazione e la qualit\u00e0 del lavoro in un gran numero di processi produttivi e quindi spesso all'origine di atteggiamenti difensivi soprattutto da parte dei paesi di pi\u00f9 vecchia industrializzazione.\nHa cos\u00ec inizio una fase di terziarizzazione, cio\u00e8 una prevalenza del settore terziario o dei servizi, in termini sia di occupati sia di contributo al PIL, rispetto agli altri grandi settori di attivit\u00e0, cio\u00e8 agricoltura e industria. La terziarizzazione \u00e8 una caratteristica strutturale dei Paesi economicamente pi\u00f9 avanzati. Per descrivere questo fenomeno si \u00e8 parlato di deindustrializzazione o di societ\u00e0 postindustriale (come detto) e si \u00e8 giunti a prevedere che, in un futuro non troppo lontano, nei Paesi sviluppati la proporzione dei lavoratori di fabbrica possa ridursi ai livelli bassi oggi toccati dalla quota del lavoro agricolo, a favore del comparto tecnico e professionale della forza lavoro, in una societ\u00e0 basata sui servizi e nella quale ci\u00f2 che conta non sono tanto le forze elementari del mondo fisico, bens\u00ec piuttosto l'informazione.\nLe tecnologie alla base della cosiddetta rivoluzione digitale, sono quelle relative all'informatica, elettronica, telematica, telecomunicazioni e alla multimedialit\u00e0:\nIn molti tipi di macchina (dall'automobile alla lavatrice, dai robot industriali alle serre agricole) sono stati montati microprocessori che eseguono azioni ripetitive preordinate attraverso un linguaggio di programmazione informatico. Se la seconda rivoluzione industriale era caratterizzata da un uso analogico dell'elettronica, la terza rivoluzione industriale \u00e8 segnata dall'avvento e la diffusione dell'elettronica digitale con l'invenzione del transistor a stato solido e dell'optoelettronica: una delle conseguenze pi\u00f9 immediate di questa rivoluzione \u00e8 stato ad esempio il passaggio estremamente simbolico dal classico disco in vinile al compact disc.\nUna delle invenzioni degli anni della terza rivoluzione industriale, e sempre pi\u00f9 motivo di investimenti da parte di grandi e piccole imprese, come le startup, \u00e8 la stampa 3D.\n\"New economy\" ed economia digitale.\nI tre grandi settori descritti nell'elenco, riuniti insieme sotto la denominazione Tecnologie dell'informazione e della comunicazione (TIC), hanno contribuito e continueranno a contribuire non solo all'evoluzione tecnologica, ma anche al cambiamento radicale del modo di vivere di una parte della popolazione mondiale gi\u00e0 con l'avvento della new economy. Essi hanno ormai assunto la dimensione e la forma di settori chiavi o portanti dell'economia moderna almeno pari a quello di settori pi\u00f9 consolidati quali quello meccanico, chimico, farmaceutico, tessile, manifatturiero e alimentare.\nL'inquinamento e l'economia verde.\nDal principio del XIX secolo in poi si cominciarono a usare grandi quantit\u00e0 di carbone, petrolio e gas naturale per il riscaldamento, combustibile ed energia, riversando di conseguenza nell'atmosfera quantit\u00e0 di carbonio di gran lunga maggiori rispetto a prima. In particolare, nella corsa al gigantismo industriale che segn\u00f2 il secondo dopoguerra, l'aumento dell\u2019uso dei combustibili fossili, del petrolio, del gas naturale fu tanto impetuoso quanto gravido di conseguenze ambientali negative. In quello stesso periodo, infatti, la quantit\u00e0 di smog (emissioni di biossido di carbonio che riscaldano l'atmosfera) nell'aria arriv\u00f2 quasi a triplicarsi, cos\u00ec come la produzione di clorofluorocarburi, agenti chimici in grado di intaccare lo strato di ozono che protegge la nostra atmosfera dalle radiazioni solari.\n\"Green economy\" \u00e8 perci\u00f2 un'espressione introdotta da alcune agenzie delle Nazioni Unite (l'Organizzazione internazionale del lavoro e il Programma delle Nazioni Unite per l'ambiente), che individua un modello di crescita economica ecologicamente sostenibile. Questo approccio si fonda sull'integrazione di politiche pubbliche attente ai temi della protezione ambientale, del cambiamento climatico e dell'energia, tecnologie e prodotti a basso impatto ambientale, pratiche manageriali e comportamenti di consumo responsabili. Tra i settori industriali riconducibili all'economia verde si annoverano le energie rinnovabili (solare, eolico, biomasse, geotermico e micro-idroelettrico), le soluzioni per l'efficienza energetica, la mobilit\u00e0 e l'edilizia sostenibile, i nuovi mercati di scambio della CO2, la preservazione degli ecosistemi, la forestazione, l'agricoltura biologica, la bonifica di siti contaminati, e tutte le attivit\u00e0 operative e di servizi che hanno per oggetto la salvaguardia dell'ambiente naturale.\nStoria del problema ecologico.\nLa prima clamorosa denuncia ecologica si ebbe nel 1962, a opera della biologa americana Rachel Carson con il saggio \"Primavera silenziosa\". Mostrando grande preoccupazione per il disastro ambientale perpetratosi negli ultimi duecento anni, la biologa cos\u00ec concludeva la sua riflessione sui risultati dell\u2019impiego inconsulto di sostanze chimiche in agricoltura: \u00abDa quando la terra esiste, gli esseri viventi hanno modificato l\u2019ambiente in maniera trascurabile; soltanto durante il breve periodo che decorre dall'inizio di questo secolo ai giorni nostri, una sola \u00abspecie\u00bb \u2013 l\u2019uomo \u2013 ha acquisito una notevole capacit\u00e0 di mutare la natura del proprio mondo. Il pi\u00f9 allarmante assalto, fra tutti quelli sferrati dall'uomo contro l\u2019ambiente, \u00e8 la contaminazione dell\u2019aria, del suolo, dei fiumi e dei mari con sostanze nocive e talvolta mortali. Questo inquinamento \u00e8, nella maggior parte dei casi, irreparabile\u00bb.\nIn tutto il mondo sono innumerevoli le situazioni di degrado ambientale: dall'inquinamento urbano al negativo \"impatto ambientale\" di fabbriche o centrali, all\u2019inquinamento marino.\nRicordiamo qui alcune fra le gravi catastrofi ecologiche: la fuga di diossina dalla fabbrica \"Icmesa\" a Seveso, presso Milano (1976), con gravi conseguenze sulle persone e sull'ambiente circostante; l\u2019esplosione e la fuoriuscita di sostanze nocive in uno stabilimento di Bhopal in India (1985), che provoc\u00f2 pi\u00f9 di duemila morti e lasci\u00f2 duecentomila persone gravemente invalidate. La fuga di materiale radioattivo avvenuta nella centrale nucleare di Cernobyl in Ucraina (1986) ha investito, con effetti non vistosi, un\u2019ampia superficie del continente europeo, ma negli immediati dintorni ha causato un numero imprecisato di morti e di contaminati, e l\u2019assoluta inabitabilit\u00e0 della zona. Questo incidente ha avuto grande impatto sull'opinione pubblica e sul rifiuto dell\u2019utilizzo \"pacifico\" di energia nucleare: del resto, anche centrali avanzate, come quelle americane, si sono mostrate insicure. Fatto che \u00e8 stato messo in evidenza da numerosi incidenti, sia pure di dimensioni meno gravi, come quello della centrale di Three Miles Island (1979). Di fronte alla crescente gravit\u00e0 della questione ecologica, con il continuo emergere di problemi di dimensioni planetarie, come la distruzione della foresta amazzonica o la rarefazione dell\u2019ozono nell'atmosfera, alcuni gruppi e movimenti \"verdi\" hanno assunto una posizione radicale: essi infatti giudicano il modello di sviluppo industriale incompatibile con l\u2019ambiente e ne propongono il totale abbandono; altri invece, la maggior parte, ritengono che il \"progresso\" possa essere dominato nei suoi effetti negativi sull'ambiente. Da qui l\u2019impegno anche politico dei \"verdi\" presenti in molti Paesi, sia con proprie formazioni partitiche, sia all'interno dei partiti tradizionali.\nControllo delle informazioni.\nL'informazione e in particolare il controllo dei flussi da essa derivante ha una notevole importanza strategica. Spesso consente un controllo sia economico che politico di intere regioni geografiche. Si pu\u00f2 facilmente spiegare il perch\u00e9 i Paesi pi\u00f9 ricchi del mondo detengano in modo quasi esclusivo sia le fonti tecnologiche sia i mezzi di comunicazione. I mezzi informatici sono legati totalmente ai Paesi sviluppati, mentre sembrerebbe che grazie ai satelliti il vantaggio dei Paesi ricchi sia minore, ma non \u00e8 cos\u00ec. Nei Paesi del cosiddetto Terzo mondo vi sono meno di 100 televisori ogni 1000 abitanti, a differenza dei 494 in Italia e dei 731 in Giappone.\nI Paesi poveri hanno poche reti nazionali e molto spesso ascoltano le trasmissioni provenienti dai canali televisivi dei Paesi pi\u00f9 sviluppati. Ci\u00f2 porta al cosiddetto \"shock culturale\", causato da questo brusco contrasto tra la loro realt\u00e0 di vita e quella dei Paesi pi\u00f9 ricchi. Nei casi estremi vi \u00e8 una vera e propria miticizzazione da parte di queste nazioni verso i Paesi ricchi.\nInfluenze culturali.\nNel corso degli anni Ottanta inizia a manifestarsi la percezione di vivere in un'epoca di grandi trasformazioni. \u00c8 solo nel decennio successivo che questa percezione si diffonder\u00e0 progressivamente, diventando a sua volta un elemento di accelerazione dei cambiamenti in atto. Le trasformazioni cui si dedica maggiore attenzione riguardano il mondo bipolare e il sistema internazionale della guerra fredda, giunto ormai alla sua conclusione. Quelle che vengono vissute pi\u00f9 intensamente, tuttavia, anche se non sempre con una consapevolezza adeguata ai loro effetti sulla vita quotidiana, sono le modificazioni apportate dalla tecnologia. \u00c8 una percezione che muove dagli Stati Uniti e dal Giappone e investe immediatamente l'Europa, per conquistare successivamente l'Asia e il mondo intero in un processo che viene chiamato, con un termine efficace anche se presto abusato, \"globalizzazione\".\nLe informazioni, di ogni natura e genere, costituiscono la materia prima di questa grande trasformazione. La tecnologia che le trasmette, grazie alla sua logica di reti e interconnessioni, di flessibilit\u00e0 e di integrazione, si dimostra altamente pervasiva e di conseguenza rapida nel diffondersi e imporsi. Gran parte delle informazioni, soprattutto quelle di pi\u00f9 ampia diffusione e dominio pubblico, si diffondono attraverso mezzi non nuovi (radio e televisione) che compiono all'inizio degli anni Ottanta un salto di influenza e penetrazione. La radio acquista flessibilit\u00e0 e ritrova una vivacit\u00e0 che conquista soprattutto il pubblico giovanile; la televisione, che ha ormai circa trent'anni di vita, diventa l'epicentro di una comunicazione che si attesta \u2013 con un'indicazione convergente degli esperti di marketing e dei burocrati delle TV di Stato, a dispetto dei differenti contenuti offerti \u2013 sul comune denominatore pi\u00f9 basso del suo pubblico. La cultura di massa che la televisione costruisce attorno alla sua comunicazione si dimostra vincente perch\u00e9 segna \u2013 al di l\u00e0 del livello verso cui tende ad abbassarsi o dei processi propagandistici e di indottrinamento che mette in atto \u2013 la conclusione di un sistema di linguaggio basato sulla scrittura e l'inizio di un modello nuovo fondato sull'immagine e sul suono. Nel corso degli anni Ottanta ogni americano adulto guarda mediamente la televisione per quattro ore e mezzo al giorno, su sette ore in cui resta accesa in ogni famiglia, mentre dedica mezz'ora alla lettura del giornale e un quarto d'ora a quella di libri. In Giappone la media passa, nel corso del decennio, da 25 minuti al giorno a circa otto ore per famiglia, mentre in Francia si attesta sulle tre ore.\nLa terza rivoluzione industriale ha contribuito a creare un nuovo forte clima di fiducia intorno alla scienza e alla tecnica, dopo la cruda parentesi delle guerre mondiali nella prima met\u00e0 del Novecento, alimentando nuove forme di positivismo, ma anche aspre critiche da parte di pensatori di stampo esistenzialista e riflessioni di tipo etico. Anche la narrativa, la musica e la cinematografia, attraverso il filone della fantascienza con produzioni come \"Star Trek\" e \"\", ha incarnato questo nuovo clima culturale di fiducia neopositivista nelle possibilit\u00e0 della scienza e della tecnica di provvedere al benessere materiale dell'umanit\u00e0 dando ampio spazio all'immaginazione futura della societ\u00e0, non senza per\u00f2 uno spaesamento di fondo, un'incertezza sul futuro e una nostalgia del passato dovuti ai rapidi quanto inevitabili e irreversibili cambiamenti negli stili di vita, fino a vere e proprie forme di distopia."}
{"id": "444303", "revid": "77358", "url": "https://it.wikipedia.org/wiki?curid=444303", "title": "Obiettori di coscienza", "text": ""}
{"id": "444305", "revid": "486946", "url": "https://it.wikipedia.org/wiki?curid=444305", "title": "Museo di San Marco di Firenze", "text": ""}
{"id": "444306", "revid": "287204", "url": "https://it.wikipedia.org/wiki?curid=444306", "title": "Montemboeuf", "text": ""}
{"id": "444307", "revid": "287204", "url": "https://it.wikipedia.org/wiki?curid=444307", "title": "Voeuil-et-Giget", "text": ""}
{"id": "444310", "revid": "124527496", "url": "https://it.wikipedia.org/wiki?curid=444310", "title": "Assemblea (societ\u00e0 per azioni)", "text": "L'assemblea dei soci \u00e8 l'organo collegiale deliberativo della societ\u00e0 per azioni (della societ\u00e0 in accomandita per azioni) ed \u00e8 formata dai soci (o da loro rappresentanti).\n\u00c8 l'organo in cui si forma e in cui si esprime la volont\u00e0 sociale che poi viene attuata dall'organo amministrativo.\nEssa dispone dei poteri attribuitile dalla legge e dallo statuto.\nCompetenze.\nLe competenze assembleari sono divise tra quelle spettanti all'assemblea ordinaria e quelle tipiche dell'assemblea straordinaria.\nL'assemblea dei soci pu\u00f2 riunirsi in sede ordinaria o straordinaria (per brevit\u00e0 si usa l'espressione \"assemblea ordinaria\" e \"assemblea straordinaria\") a seconda delle materie che devono essere decise ed approvate (art. 2363 c.c.). L'assemblea \u00e8 sempre la stessa (non si tratta cio\u00e8 di due diverse assemblee). Solo differiscono le regole a seconda della modalit\u00e0, ordinaria o straordinaria, in cui \u00e8 convocata.\nQuando un socio \u00e8 una persona giuridica allora deve designare un suo rappresentante in assemblea: quasi sempre \u00e8 un amministratore della societ\u00e0 che detiene la quota in assemblea (o un direttore se il socio \u00e8 ente pubblico).\nCompetenze dell'assemblea ordinaria.\nBisogna distinguere a seconda della presenza o meno del consiglio di sorveglianza, organo sociale reso possibile dalla riforma del 2003 e tipico del cosiddetto \"sistema dualistico\".\nSe la societ\u00e0 ha adottato un modello tradizionale (o ordinario) oppure un modello monistico di gestione e controllo, e quindi in assenza del consiglio di sorveglianza, l'assemblea ordinaria ha le seguenti competenze:\nSe la societ\u00e0 ha adottato un modello dualistico (e quindi In presenza del consiglio di sorveglianza, ai sensi dell'art. 2364 \"bis\" c.c.), i poteri assembleari sono ridotti. L'assemblea, in questo caso ha le seguenti competenze:\nL'approvazione del bilancio viene quindi trasferita al Consiglio di Sorveglianza.\nCompetenze dell'assemblea straordinaria.\nLa legge determina espressamente le competenze dell'assemblea straordinaria, le quali sono inderogabili e non dipendono dal modello di gestione e controllo adottate dalla societ\u00e0.\nEssa in particolare delibera sulle seguenti materie:\nConvocazione.\nL'assemblea di una societ\u00e0 per azioni viene convocata, in genere, dagli amministratori o dal consiglio di gestione (per le societ\u00e0 con modello di gestione \"dualistico\"), tramite un avviso che deve contenere le modalit\u00e0 di svolgimento e l'ordine del giorno (art. 2366 c.c.). Nelle societ\u00e0 quotate, il potere di convocazione spetta anche ai sindaci.\nIn via generale, la convocazione dell'assemblea \u00e8 frutto di una libera scelta degli organi sociali. Non mancano, per\u00f2, casi in cui la legge stessa rende obbligatorio tale atto.\nI principali sono:\nQuando la convocazione non sia stata effettuata ai sensi della legge o dello statuto o sia mancata del tutto, l'assemblea \u00e8 parimenti costituita regolarmente se \u00e8 rappresentato (personalmente o per delega) l'intero capitale sociale ed \u00e8 presente personalmente la maggioranza degli organi amministrativi e di controllo (art. 2366 c.c., quarto comma). Tale assemblea viene definita \"totalitaria\". Si richiede, comunque, che sia data tempestiva comunicazione delle deliberazioni assunte ai componenti degli organi amministrativi e di controllo risultati assenti (art. 2366 c.c., quinto comma).\nL'avviso di convocazione deve anche contenere l'ordine del giorno dell'assemblea cos\u00ec che i soci possano prepararsi sugli argomenti della deliberazione.\nLe societ\u00e0 quotate in Italia, gli emittenti azioni o strumenti finanziari sono tenuti a pubblicizzare la relazione sulla remunerazione in merito ai piani di compensi basati su strumenti \nfinanziari, deliberati a beneficio di dirigenti apicali della societ\u00e0 e amministratori, anche delle societ\u00e0 controllanti e controllate.\nRelazione sulla remunerazione e piani di compensi.\nLe societ\u00e0 quotate di diritto italiano, quotate in Italia o in un altro mercato regolamentato dell'Unione Europea, devono pubblicizzare la relazione sulla remunerazione, ventuno giorni prima dell'Assemblea degli Azionisti ordinaria.\nLa relazione indica le eventuali partecipazioni detenute nella societ\u00e0 quotate e loro controllate da parte di componenti del cda e degli organi di controllo, di dirigenti apicali e loro congiunti, direttamente o indirettamente (per tramite di interposta persona, societ\u00e0 controllate o fiduciarie).\nUn simile obbligo di comunicazione \u00e8 anche previsto per gli emittenti azioni e strumenti finanziari, con sede in Italia. L'obbligo riguarda i piani di compensi attribuiti in forma di strumenti finanziari (es. stock option) a favore di componenti del Consiglio di Amministrazione o di Gestione, di dipendenti o collaboratori.\nProcedimento assembleare.\nPresidente dell'assemblea.\nIl presidente dell'assemblea dei soci pu\u00f2 essere designato per statuto oppure pu\u00f2 essere eletto dai soci in assemblea.\nIl suo ruolo \u00e8 quello di moderare l'assemblea e di controllare la regolarit\u00e0 dei lavori assembleari.\nRappresentanza in assemblea.\nGli azionisti hanno il diritto di farsi rappresentare da qualcun altro in presenza di una procura scritta.\nDeliberazioni in assemblea.\nLe deliberazioni vengono riportate nel verbale dell'assemblea. Esse vincolano tutti i soci, anche se assenti oppure dissenzienti.\nQuesti ultimi hanno diritto di recesso (con un preavviso di 180 giorni ed entro 15 giorni dall'iscrizione della deliberazione) se la delibera rientra nei seguenti casi:\nInvalidit\u00e0 delle deliberazioni.\nLa deliberazione non pu\u00f2 essere annullata (ai sensi del comma 5 art.2377 Codice Civile): 1) per la partecipazione all'assemblea di persone non legittimate, salvo che la loro presenza sia stata determinante ai fini del raggiungumento dei quorum costitutivi; 2) per l'invalidit\u00e0 dei singoli voti o per il loro errato conteggio, salvo che il voto invalido o l'errore siano stati determinanti; 3) per incompletezza o inesattezza del verbale, salvo che impediscano l'accertamento del contenuto, degli effetti e della validit\u00e0 della deliberazione; 4) convocazione irregolare dell'assemblea; 5) violazione del principio di buona fede e del principio di pari trattamento tra i soci.\nQuorum costitutivi e deliberativi.\nL'assemblea ordinaria in prima convocazione \u00e8 regolarmente costituita con la presenza di almeno la met\u00e0 del capitale sociale e delibera a maggioranza assoluta. In seconda convocazione non \u00e8 previsto un \"quorum\" costitutivo e l'assemblea delibera a maggioranza assoluta delle azioni dei votanti.\nRiguardo all'assemblea straordinaria:\nIn tutti i casi, l'assemblea ordinaria delibera con il \"quorum\" del 50%+1 del \"capitale rappresentato in assemblea\", mentre l'assemblea straordinaria delibera con maggioranza dei 2/3.\nLo \"statuto\" pu\u00f2 prevedere ulteriori convocazioni dell'assemblea, sia ordinaria che straordinaria. In questo caso, si applicheranno i \"quorum\" della seconda convocazione, tranne che nell'assemblea straordinaria delle societ\u00e0 \"aperte\", il cui \"quorum\" costitutivo dalla terza convocazione in poi viene fissato a 1/5 del capitale sociale, come s'\u00e8 appena visto.\nIntervento e voto.\nHanno diritto di intervenire in assemblea gli azionisti cui spetta il diritto di voto (art. 2370 c.c.).\nL'espressione non indica \"tutti\" i soci e non esclude soggetti che non abbiano la qualifica di socio. Infatti, secondo l'articolo 2352 c.c., in caso di pegno e di usufrutto delle azioni, il diritto di voto spetta, salvo patto contrario, al creditore pignoratizio o all'usufruttuario. Sempre lo stesso articolo dispone che il custode delle azioni sequestrate eserciti il diritto di voto ad esse collegato.Inoltre, lo statuto sociale pu\u00f2 prevedere la creazione di azioni senza diritto di voto, oppure con diritto di voto limitato a particolari argomenti o al verificarsi di particolari condizioni, non meramente potestative. Per l'azionista a voto limitato torna ad applicarsi il disposto dell'art. 2370 c.c., nel senso che avr\u00e0 diritto di intervenire solo alle assemblee in cui gli sia riconosciuto il diritto di voto."}
{"id": "444340", "revid": "547992", "url": "https://it.wikipedia.org/wiki?curid=444340", "title": "Ray Lovelock", "text": "Ha svolto la carriera di cantante per un breve periodo della sua vita (circa tre anni), pur continuando la professione di attore che in seguito diventer\u00e0 l'unica della sua carriera, brillantemente sviluppatasi sino al teatro a partire dalla seconda met\u00e0 degli anni 2000.\nBiografia.\nIl nome e cognome stranieri sono dovuti alla nazionalit\u00e0 inglese del padre. Nel 1967, al diciassettenne Raymond Lovelock, aspirante attore che aveva gi\u00e0 lavorato come comparsa e attore di fotoromanzi, viene affidata la prima vera parte nel film western \"Se sei vivo spara\". Per il primo lavoro importante deve attendere l'anno successivo, il 1968, quando viene scritturato per \"Banditi a Milano\", diretto da Carlo Lizzani: in questo film, Lovelock interpreta Donato Lopez detto \"Tuccio\", il minorenne della banda che terrorizza la citt\u00e0. Nello stesso periodo, con il vero nome, si dedica all'attivit\u00e0 musicale, cantando nel complesso del suo collega Tomas Milian (il Tomas Milian Group, che incide per la CBS), incidendo da solista per la CGD e componendo anche alcune canzoni per le colonne sonore dei film \"Il delitto del diavolo\" (1970) e \"Uomini si nasce poliziotti si muore\" (1976).\nTra i suoi film pi\u00f9 famosi, lo statunitense \"Cassandra Crossing\" (1976) di George Pan Cosmatos. \u00c8 di quel periodo anche il filone poliziesco che lo vede in lungometraggi come \"Squadra volante\" (1974), \"\" (1974), \"La moglie vergine\" (1975), \"Uomini si nasce poliziotti si muore\" (1976), \"Pronto ad uccidere\" (1976). Al 1980 risale il suo primo lavoro televisivo: \"La casa rossa\", diretto da Luigi Perelli. Da allora, seguono sceneggiati per il piccolo schermo quali \"L'amante dell'Orsa Maggiore\" (1982), \"I due prigionieri\" (1984) con Cochi Ponzoni, in cui l'attore \u00e8 diretto da Anton Giulio Majano. Un anno dopo, \u00e8 fra i protagonisti della miniserie \"A viso coperto\"; segue \"Mino - Il piccolo alpino\" (1986), diretto come il precedente da Gianfranco Albano. Seguono poi \"Solo\" (1989), \"Uomo contro uomo\" (1989) e \"La piovra 5 - Il cuore del problema\" (1990), in cui interpreta un agente americano nella prima puntata ambientata a New York.\nAltri lavori in tv: \"Un bambino in fuga tre anni dopo\" (1991), \"Il coraggio di Anna\" (1992), \"Delitti privati\" (1993), \"Mamma per caso\" (1997), al fianco di Raffaella Carr\u00e0, storia di due giornalisti legati sentimentalmente, diretta da Sergio Martino. In quello stesso anno, \u00e8 anche nei film tv \"Dove comincia il sole\" e \"A due passi dal cielo\", quest'ultimo, diretto ancora da Sergio Martino, sulla difficile realt\u00e0 delle adozioni. Nel 1998 \u00e8 in \"Primo cittadino\" e, nel 1999, in \"Villa Ada\" di Pier Francesco Pingitore e nella prima serie di \"Commesse\", nel ruolo dell'amante di Nancy Brilli. Nel 1999-2000 prende parte al telefilm \"Turbo\" e nel 2000-2001 alla soap opera \"Ricominciare\".\nNel 2001 \u00e8 la volta di \"Giulia e Marco, inviati speciali\", con Barbara De Rossi. Nello stesso anno entra in \"Incantesimo\" (quarta, quinta e sesta stagione) in cui interpreta l'ex marito di Giovanna (Paola Pitagora) e nel 2004 appare in un episodio della quarta stagione di \"Don Matteo\". Dal 2005 al 2010 \u00e8 Attilio Pensiero in \"Caterina e le sue figlie\", al fianco di Virna Lisi. Pochi i titoli cinematografici successivi al 1980: \"Murderock - Uccide a passo di danza\" (1984) di Lucio Fulci, caricatura horror di \"Flashdance\", \"Mak \u03c0 100\" (1987) di Antonio Bido e \"Il fratello minore\" (2000) di Stefano Gigli.\nHa fatto parte della ItalianAttori ed \u00e8 stato un grande tifoso della Lazio, come da lui stesso dichiarato.\nMuore a Trevi il 10 novembre 2017 all'et\u00e0 di 67 anni a causa di un tumore osseo."}
{"id": "444347", "revid": "124951631", "url": "https://it.wikipedia.org/wiki?curid=444347", "title": "Elisabeth Shue", "text": "Ha ricevuto una candidatura all'Oscar alla miglior attrice per \"Via da Las Vegas\".\nBiografia.\nFiglia di una famiglia benestante, la madre, Ellen Wells, era una banchiera statunitense di origini inglesi, mentre il padre, James Shue, \u00e8 un avvocato statunitense di remote origini tedesche. Quando i genitori divorziano lei \u00e8 ancora bambina. Intraprende gli studi superiori e, nel frattempo, appare in alcuni spot pubblicitari. Il debutto cinematografico avviene nel 1984, con la partecipazione al primo film della saga di \"Karate Kid\", in cui interpreta la fidanzata di Daniel LaRusso (Ralph Macchio).\nDa allora le sue interpretazioni la vedono protagonista in film di grande successo, quali \"Cocktail\", \"Ritorno al futuro - Parte II\" e \"Ritorno al futuro - Parte III\", \"Via da Las Vegas\", film in cui \u00e8 co-protagonista con Nicolas Cage e per il quale riceve l'Independent Spirit Award per la miglior attrice protagonista. Oltre alla partecipazione da coprotagonista nel film \"Il Santo\", con Val Kilmer, recita nel thriller \"L'uomo senza ombra\" accanto a Kevin Bacon e a Josh Brolin e nel 2012 interpreta l'horror \"Hates - House at the End of the Street\" col premio Oscar Jennifer Lawrence. \nDal 2012 al 2015 ha fatto parte del cast principale della serie televisiva \"CSI - Scena del crimine\", esordendo nel quattordicesimo episodio della dodicesima stagione., mentre nel 2019, \u00e8 stata tra le protagoniste della serie televisiva \"The Boys\", prodotta da Amazon Studios.\nNel 2019 \u00e9 comparsa nella serie televisiva Cobra Kai, sequel della saga di karate kid in cui aveva partecipato al primo capitolo\nVita privata.\n\u00c8 moglie del regista e produttore Davis Guggenheim, con cui ha avuto tre figli: Miles William (nato l'11 novembre 1997), Stella Street (nata il 19 marzo 2001) e Agnes Charles Guggenheim (nata il 18 giugno 2006). Anche il fratello, Andrew Shue, \u00e8 attore.\nDoppiatrici italiane.\nDa doppiatrice \u00e8 sostituita da:"}
{"id": "444357", "revid": "712828", "url": "https://it.wikipedia.org/wiki?curid=444357", "title": "Jorus C'baoth", "text": ""}
{"id": "444358", "revid": "3200803", "url": "https://it.wikipedia.org/wiki?curid=444358", "title": "Frati francescani", "text": ""}
{"id": "444360", "revid": "1719883", "url": "https://it.wikipedia.org/wiki?curid=444360", "title": "Frate francescano", "text": ""}
{"id": "444365", "revid": "712828", "url": "https://it.wikipedia.org/wiki?curid=444365", "title": "Joruus C'baoth", "text": ""}
{"id": "444369", "revid": "1982", "url": "https://it.wikipedia.org/wiki?curid=444369", "title": "Lingua dei Longobardi", "text": ""}
{"id": "444373", "revid": "123158550", "url": "https://it.wikipedia.org/wiki?curid=444373", "title": "Sostituzione nucleofila aromatica", "text": "Una sostituzione nucleofila aromatica \u00e8 una reazione di sostituzione nucleofila usata in chimica organica nella quale si ha come substrato un alogenuro arilico. Il nucleofilo disperde un buon gruppo uscente quale \u00e8 un alogeno.\nAl contrario della sostituzione nucleofila alifatica, il meccanismo di reazioni della sostituzione nucleofila aromatica \u00e8 solamente il meccanismo SN2Ar.\nMeccanismo SN1Ar non avviene.\nIl meccanismo SN1Ar non \u00e8 possibile poich\u00e9 il catione fenile che si formerebbe non \u00e8 stabilizzato:\nEsso si trova infatti in un orbitale ibrido \"sp2\", a 90 gradi rispetto agli orbitali \"p\" coinvolti nella delocalizzazione aromatica, con cui perci\u00f2 non pu\u00f2 interagire per stabilizzarsi. \u00c8 quindi impossibile rompere il legame fra il gruppo uscente e l'atomo di carbonio.\nMeccanismo SN2Ar.\nIl meccanismo SN2Ar segue il seguente meccanismo in due stadi detto di addizione-eliminazione.\nPer quanto riguarda l'effetto dei sostituenti:\nMeccanismo di eliminazione-addizione.\nIl meccanismo di eliminazione-addizione comprende la generazione \"in situ\" del benzino e la successiva addizione del nucleofilo. Il benzino pu\u00f2 essere preparato ad esempio dall'acido o-amminobenzoico con perdita di anidride carbonica ed azoto molecolare.\nIl benzino a temperatura ambiente \u00e8 instabile e tende a dimerizzare a bifenilene se in soluzione non \u00e8 presente un nucleofilo che, in assenza di un effetto sostituente, pu\u00f2 addizionarsi ad uno qualsiasi dei due carboni del triplo legame(teoricamente non si tratta di un triplo legame vero e proprio, ma di una sorta di legame esociclico dovuto alla non perfetta sovrapposizione dei due orbitali;evidenze spettroscopiche mostrano un legame dalle caratteristiche intermedie tra un doppio e un triplo legame: la frequenza di stiramento del legame nella spettroscopia infrarossa e lo spostamento chimico nello spettro 13C-NMR difatti sono anomali).\nIn presenza di gruppi elettron-attrattori, il nucleofilo tende ad addizionarsi al carbonio del triplo legame pi\u00f9 distante. Effetto inverso hanno i gruppi elettron-donatori."}
{"id": "444381", "revid": "1498232", "url": "https://it.wikipedia.org/wiki?curid=444381", "title": "Regioni della Danimarca", "text": "Le regioni della Danimarca costituiscono la suddivisione territoriale di primo livello del Paese e sono in numero di cinque; ciascuna di esse comprende a sua volta pi\u00f9 comuni.\nLa suddivisione in regioni \u00e8 divenuta operativa il 1\u00ba gennaio 2007, quando hanno preso il posto delle contee \"(amt)\".\nProfili istituzionali.\nL'introduzione delle regioni e la contestuale abolizione delle contee hanno rappresentato una delle riforme pi\u00f9 significative realizzate dal governo di Anders Fogh Rasmussen, sostenuto da Venstre e dal Partito Popolare Conservatore; la riforma fu promossa dall'allora Ministro dell'interno e della salute Lars L\u00f8kke Rasmussen, divenuto in seguito Primo ministro. L'abolizione delle contee era da tempo un grande obiettivo sia del Partito Popolare Conservatore che del Partito Popolare Danese, il quale, peraltro, intendeva abolire le contee senza sostituirle con un nuovo livello amministrativo.\nIl principale ambito di competenza delle nuove regioni \u00e8 il servizio sanitario; esse sono anche responsabili delle politiche occupazionali e dei trasporti pubblici, ad eccezione della Danimarca orientale in cui questi due compiti sono svolti da autorit\u00e0 a ci\u00f2 preposte. Il 90% del bilancio delle regioni \u00e8 destinato al servizio sanitario; le regioni sono finanziate principalmente dal governo centrale (per circa il 70%), e in parte dai comuni.\nIn ciascuna regione il governo centrale \u00e8 rappresentato da un \"Forvaltningsdirekt\u00f8r\", laddove nelle contee figurava un prefetto (\"amtmand\"). Le Amministrazioni dello Stato gestiscono le politiche in tema di adozione, cittadinanza, divorzio; dal 2010, esse fanno capo al Ministero dell'interno, mentre, dal 2007 al 2010, il loro riferimento \u00e8 stato il Ministero degli affari sociali.\nVariazioni territoriali.\nLe previgenti 13 contee e le 3 citt\u00e0 ad esse equiordinate sono state cos\u00ec accorpate:"}
{"id": "444407", "revid": "1745361", "url": "https://it.wikipedia.org/wiki?curid=444407", "title": "Cystennin Fawr", "text": "\u00c8 ritenuto possibile, ma non documentabile, che il Costantino pseudostorico abbia un qualche fondamento reale. Si potrebbe forse trattare di un governatore provinciale romano o un capo militare britannico che domin\u00f2 su una delle entit\u00e0 territoriali gallesi nate durante il collasso del dominio romano in Gran Bretagna.\nLe fonti principali su Costantino sono la \"Historia Brittonum\" di Nennio e la \"Historia Regum Britanniae\" di Goffredo di Monmouth, che lo citano nella genealogia dei re britannici. Costantino, secondo queste fonti, \u00e8 indicato con l'appellativo di \"Fawr\" e come figlio dell'imperatore romano Magno Massimo, che lo avrebbe generato con Elen, figlia del re britannico Eudaf Hen (Octavius in latino).\nMagno Massimo \u00e8 un personaggio storico e fu un condottiero romano e un usurpatore del soglio imperiale, tuttavia il legame con Elen e la discendenza avuta non ha come fonte una cronaca storica, ma \u00e8 il tema centrale di uno dei racconti del Mabinogion, intitolato \"Breuddwyd Macsen Wledig\" (in gallese \"Sogno di Macsen Wleding\"), il cui protagonista Macsen Wleding \u00e8 identificato con Magno Massimo. \nGli altri personaggi non sono accertati storicamente, anche se viene ritenuta possibile una loro relazione con personaggi reali.\nIl \"Sogno di Macsen Wledig\" \u00e8 un racconto folkloristico gallese, ricco di elementi simbolici, e concorre a sostenere la pretesa discendenza imperiale romana dei re britannici; elemento che costituisce il tema dominante anche delle opere di Goffredo di Monmouth e Nennio.\nLa presenza di Costantino nelle liste dei re britannici \u00e8 origine e conseguenza, infatti, della confusione di identit\u00e0, nelle fonti letterarie e nella tradizione popolare gallese, di questo sovrano leggendario con l'imperatore romano omonimo e della confusione fra Elen e Elena, madre di Costantino I.\nL'insieme di queste fonti, traggono forte ispirazione o sono parte esse stesse, come il Mabinogion, del folklore celtico-gallese, ed \u00e8 difficile separare i fatti reali da quelli leggendari (questi ultimi comunque prevalenti sui primi). \nAttualmente sono considerate, in gran parte, storicamente inattendibili, per quanto rimangano documenti decisivi e molto importanti nella genesi del ciclo arturiano che ha avuto una influenza consistente nella produzione letteraria e folkloristica europea, dal Medioevo fino a oggi."}
{"id": "444408", "revid": "3201049", "url": "https://it.wikipedia.org/wiki?curid=444408", "title": "Cividale", "text": ""}
{"id": "444416", "revid": "121970567", "url": "https://it.wikipedia.org/wiki?curid=444416", "title": "Austin", "text": "Austin \u00e8 una citt\u00e0 (\"city\") degli Stati Uniti d'America, capitale dello Stato del Texas. Si trova tra le contee di Travis (della quale \u00e8 capoluogo), Hays e Williamson. Contava abitanti al censimento del 2018, il che la rende la quarta citt\u00e0 pi\u00f9 popolosa dello stato. Gli abitanti di Austin vengono chiamati \"Austinites\".\nGeografia fisica.\nAustin ha una superficie totale di , dei quali di acque interne. La sua altitudine \u00e8 di 130 a 305 metri.\nAustin \u00e8 situata sul fiume Colorado del Texas, con tre laghi artificiali all'interno della cerchia urbana: il Lady Bird Lake (fino al 2007 si chiamava Town Lake), il lago Austin e il lago Walter E. Long. La diga di Mansfield e una parte del Lago Travis sono situati nella citt\u00e0. Diverse parti di Austin sono illuminate dalla \"luna artificiale\", la Moonlight tower.\nLa parte orientale della citt\u00e0 \u00e8 pianeggiante mentre quella occidentale si trova in una zona collinare, parte iniziale delle Colline del Texas. A causa della natura rocciosa delle colline in caso di forti piogge l'acqua non viene trattenuta dal suolo e causa inondazioni improvvise della citt\u00e0 di Austin; per questo motivo sono stati costruiti i bacini e i laghi artificiali, che sono divenuti anche meta di gite in barca. L'area \u00e8 ecologicamente e biologicamente molto diversificata e ospita una variet\u00e0 di animali e piante. \nClima.\nSecondo la Classificazione dei climi di K\u00f6ppen Austin possiede un clima subtropicale umido. Questo clima \u00e8 caratterizzato da estati lunghe e calde e inverni brevi e miti. Le precipitazioni annuali si aggirano su una media di 34,32 pollici (), distribuiti per lo pi\u00f9 in modo uniforme durante tutto l'anno, anche se maggio e giugno sono generalmente i mesi pi\u00f9 umidi. La presenza del sole \u00e8 abbondante durante tutte le stagioni. La temperatura pi\u00f9 alta \u00e8 stata di (), registrata il 5 settembre 2000 e il 28 agosto 2011.\nStoria.\nPrimi abitanti.\nPer centinaia di anni prima dell'arrivo dei coloni europei, la zona dell'attuale citt\u00e0 di Austin fu abitata da un miscuglio di indiani Tonkawa, Comanche e Apache Lipan, che vivevano di caccia e pesca lungo i corsi d'acqua della zona.\nColoni anglo-americani.\nIl primo insediamento permanente documentato dell'attuale citt\u00e0 di Austin risale al 1835. I coloni anglo-americani cominciarono ad arrivare quando il Texas faceva ancora parte del Messico. Essi fondarono il villaggio chiamato originariamente Waterloo nel 1837, lungo le sponde del fiume Colorado. Secondo una tradizione locale, Stephen Austin, il \"padre del Texas\", negozi\u00f2 un trattato di pace con gli indiani della zona nel luogo dove ora sorge la \"Treaty Oak\" (\"Quercia del trattato\") dopo che diversi coloni erano stati uccisi durante alcune razz\u00ece degli indiani. Austin avrebbe negoziato con gli indiani anche i confini della nascente citt\u00e0.\nRepubblica del Texas.\nWaterloo fu scelta come capitale della nuova Repubblica del Texas nel 1839 e Mirabeau Lamar le cambi\u00f2 il nome in onore di Stephen Austin. Il piano urbanistico della nuova capitale fu progettato dal giudice Edwin Waller, con strade orientate secondo i quattro punti cardinali e chiamate con nomi di fiumi e piante del Texas; lo schema viario originario \u00e8 rimasto quasi inalterato nel centro cittadino. Nell'ottobre del 1839 il governo texano si trasfer\u00ec da Houston ad Austin, che nel gennaio successivo contava 839 abitanti. Sempre nel 1839 il Congresso del Texas acquist\u00f2 un terreno nelle vicinanze della citt\u00e0 per costruirvi un'universit\u00e0 di \"prima classe\", che nel 1883 divenne il principale campus dell'Universit\u00e0 del Texas.\nNel 1842 il presidente Sam Houston tent\u00f2 di riportare la capitale a Houston e da l\u00ec alla localit\u00e0 di Washington-on-the-Brazos e incaric\u00f2 un gruppo di uomini di impadronirsi degli archivi statali tenuti ad Austin. La reazione degli abitanti fece per\u00f2 fallire il colpo di mano e gli archivi rimasero nella citt\u00e0 di Austin.\nDal 1845 al 1899.\nDopo l'annessione del Texas agli Stati Uniti nel 1845, ci furono altri due tentativi di spostare la capitale da Austin mediante referendum: la proposta per\u00f2 fu respinta in entrambi i casi.\nDal 1861 al 1865, Austin, come tutto il Texas, fece parte della Confederazione e uno dei suoi pi\u00f9 celebri generali fu John Bell Hood.\nDopo la guerra di secessione furono sviluppate le strutture scolastiche e universitarie della citt\u00e0: nel 1878 fu fondato dal reverendo Edward Sorin l'Accademia (poi Universit\u00e0) di St. Edward, nel 1881 furono aperte due scuole che poi confluirono e dettero vita alla Huston-Tillotson University; nel 1882 fu costruito il campus principale dell'Universit\u00e0 del Texas, aperta nel 1883.\nNegli anni 1884-1885 la citt\u00e0 fu terrorizzata da un ignoto assassino seriale, noto con il soprannome di \"Servant Girl Annihilator\" (che si potrebbe tradurre come \"massacratore delle serve\"), che uccideva le proprie vittime a colpi d'ascia. Pi\u00f9 tardi fu avanzata anche l'ipotesi che questo assassino fosse la stessa persona che si cel\u00f2 dietro il nome di Jack lo squartatore, i cui delitti iniziarono circa tre anni dopo gli omicidi di Austin.\nIl Campidoglio fu completato nel 1888 e al tempo si riteneva essere il settimo edificio pi\u00f9 grande del mondo.\nNel 1893 fu costruita la diga Great Granite Dam sul fiume Colorado, regolarizzando il corso del fiume e fornendo energia elettrica alla citt\u00e0.\nDal 1900 al 1969.\nNel 1900, una grande tempesta spazz\u00f2 via la diga e un muro d'acqua si abbatt\u00e9 sul centro di Austin, radendolo al suolo e uccidendo decine di persone. Ci furono due tentativi di ricostruire la diga, finch\u00e9 non si decise di costruirne un'altra, la Tom Miller Dam, negli anni quaranta.\nNel 1910 fu aperto un ponte in cemento sul fiume Colorado, il Congress Avenue Bridge.\nNegli anni trenta la Lower Colorado River Authority sostitu\u00ec la Great Granite Dam con una serie di sette dighe e bacini che regolarizzarono il corso del fiume. Un ruolo chiave fu giocato dall'allora deputato Lyndon B. Johnson, che riusc\u00ec a far autorizzare i fondi per finanziare l'opera.\nIl 1\u00ba agosto 1966 ci fu forse l'evento pi\u00f9 traumatico della citt\u00e0: la strage di passanti ad opera di Charles Whitman.\nSociet\u00e0.\nEvoluzione demografica.\nSecondo il censimento del 2018, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 68,3% di bianchi, l'8,1% di afroamericani, lo 0,9% di nativi americani, il 6,3% di asiatici, lo 0,1% di oceaniani, e il 3,4% di due o pi\u00f9 etnie. Ispanici o latinos di qualunque razza erano il 35,1% della popolazione.\nCultura.\nIstruzione.\nI ricercatori della Central Connecticut State University nel 2008 hanno classificato Austin al 16\u00ba posto nella classifica delle citt\u00e0 con pi\u00f9 alfabetizzati negli USA. Austin \u00e8 stata selezionata come la \"No.1 College Town America\" dal Travel Channel. Oltre il 43% dei residenti con un'et\u00e0 superiore ai 25 anni possiede un diploma di laurea, mentre il 16% possiede una laurea. Nella classifica del 2015 la University of Texas at Austin ha raggiunto il 53\u00ba posto nella classifica stilata da US News &amp; World Report delle migliori universit\u00e0 nazionali e il 17\u00b0 nella classifica delle migliori universit\u00e0 pubbliche. La citt\u00e0 investe annualmente pi\u00f9 di 595 milioni di dollari nella ricerca. Nell'area di Austin sono presenti 29 distretti scolastici pubblici, 17 charter school e 69 scuole private. \nMusica.\nLo slogan ufficiale di Austin \u00e8 \"Live Music Capital of the World\"; la citt\u00e0 possiede il maggior numero di locali pro capite in tutti gli Stati Uniti. \nCinema.\nAustin ospita diversi festival cinematografici, tra cui il South by Southwest e l'Austin Film Festival.\nEconomia.\nL'area metropolitana della Grande Austin nel 2010 aveva un prodotto interno lordo di 86 miliardi di dollari. \nI settori informatico e tecnologico sono quelli pi\u00f9 importanti per l'economia della citt\u00e0 e molte compagnie della Silicon Valley hanno una loro sede ad Austin. Tra le principali aziende operanti in questo settore troviamo:\nL'alta concentrazione di aziende informatiche ha portato alla creazione del soprannome \"Silicon Hills\" (Colline di silicio) per la citt\u00e0 in contrapposizione alla pi\u00f9 famosa \"Silicon Valley\" californiana. Nel 2013 la citt\u00e0 \u00e8 stata classificata al 14\u00ba posto nella lista di Forbes \"Best Places for Business and Careers \", subito dopo Dallas (che \u00e8 invece al 13\u00ba posto). Austin sta emergendo anche come centro di aziende farmaceutiche e biotecnologiche; sono presenti circa 85 di esse. \u00c8 stata inserita al 12\u00ba posto nella classifica stilata dal Milken Institute dei centri biotecnologici degli Stati Uniti. La societ\u00e0 alimentare Whole Foods Market \u00e8 stata fondata nel 1980 ad Austin.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Austin-Bergstrom. Inoltre, il servizio ferroviario suburbano Capital MetroRail collega il centro citt\u00e0 con i sobborghi situati a nord. Austin \u00e8 conosciuta come la citt\u00e0 pi\u00f9 \"bike friendly\" del Texas, ed \u00e8 arrivata al 7\u00ba posto tra le citt\u00e0 statunitensi, nella classifica della rivista \"Bicycling\". La \"Bike Austin\" e la filiale principale della \"Bike Texas\" contrastano il furto di biciclette.\nAmministrazione.\nNel 2016 sono stati commessi 39 omicidi, il record dal 1997. Il Texas Department of Transportation gestisce l'Austin District Office. \nPolitica.\nAustin \u00e8 conosciuta come una roccaforte della politica liberale in uno stato conservatore, tanto che la citt\u00e0 viene talvolta definita sarcasticamente da residenti di altre parti del Texas la \"Repubblica popolare di Austin\". Durante le elezioni presidenziali del 2016 nella contea di Travis ha trionfato Hillary Clinton con il 66,3% dei voti.\nGemellaggi.\nLa citt\u00e0 \u00e8 gemellata con:\nHa un patto d'amicizia con:\nSport.\nAustin \u00e8 la pi\u00f9 grande citt\u00e0 degli Stati Uniti a non avere squadre in nessuno dei quattro principali campionati (NFL, MLB, NBA e NHL). Sono presenti gli Austin Spurs, squadra militante in D-League, la lega di sviluppo dell'NBA.\nInoltre dal 2012 Austin ospita nel Circuito delle Americhe il Gran Premio degli USA di Formula 1, mentre dal 2013 il Gran Premio Motociclistico delle Americhe del Motomondiale; e dal 2019, all'interno del Bold Stadium, ospita le partite interne degli Austin Bold."}
{"id": "444422", "revid": "767487", "url": "https://it.wikipedia.org/wiki?curid=444422", "title": "The Top", "text": "The Top \u00e8 il quinto album in studio della band britannica The Cure, pubblicato il 22 maggio 1984.\nIl disco.\nA seguito della \"trilogia fantasy\" che compone \"Japanese Whispers\", questo \u00e8 il primo album in studio dopo il quasi scioglimento successivo a \"Pornography\". L'esperienza pop iniziata con \"Let's Go to Bed\" non \u00e8 stata senza conseguenze e questo \u00e8 il primo album della nuova vita della band, che si distaccher\u00e0 sempre pi\u00f9 nettamente dai toni gotici e funerei della triade di album precedenti che tanti fan aveva raccolto.\nL'LP rappresenta una svolta stilistica non indifferente e un importante album di transizione: abbondano sperimentazioni sonore e ritmi inusitati, con canzoni che sfiorano il \"nonsense\", come \"Bananafishbones\" (titolo tratto da un racconto di J.D. Salinger) e \"Give Me It\". Quasi tutte le canzoni sono opera completa di Robert Smith, che qua suona praticamente ogni strumento, compresi quelli pi\u00f9 strani utilizzati per ottenere suoni meno ortodossi (come all'inizio di \"The Caterpillar\", in cui Robert \"tortura\" un violino), al punto da far considerare tra i fan questo album quasi alla stregua di un album solista. La lavorazione ha sicuramente risentito della pesante dipendenza dalle droghe che Robert stava sviluppando, esausto per la doppia vita tra i Cure e i Siouxsie and the Banshees: Chris Parry, il manager della band, ha costretto a un certo punto Robert a interrompere la collaborazione con i Banshees, altrimenti questo sforzo e questo stile di vita lo avrebbe portato verso situazioni molto gravi.\n\"The Top\" segna il ritorno in formazione di Porl Thompson, dopo gli inizi negli Easy Cure, che rimarr\u00e0 nella band per un decennio, diventandone un simbolo.\nRobert Smith ha una volta detto: \"\u00abOgni band ha almeno un album brutto. Questo \u00e8 il nostro\u00bb\"..\nDeluxe Edition 2006.\nL'8 agosto 2006 viene pubblicata la versione Deluxe del disco con un secondo cd, \"Rarities 1982-1984\". Ecco di seguito la tracklist:\nDurata: 64:00"}
{"id": "444442", "revid": "1745361", "url": "https://it.wikipedia.org/wiki?curid=444442", "title": "Elen Lwyddog", "text": "\u00c8 stata per lungo tempo venerata come santa: nel Medioevo, sant'Elena fu molto popolare in Galles come testimonia il numero di chiese dedicate e l'attribuzione del nome di \"Sarn Helen\" alla strada romana che da Segontium conduceva nel Galles meridionale.\nElementi biografici.\nNata probabilmente nella contea del Gwynedd a \"Segontium\" (oggi Caernarfon) nel 340, Elen \u00e8 un personaggio pseudostorico o di non accertata storicit\u00e0 e le fonti che ricostruiscono la sua vita sono ampiamente contraddittorie, in parte riferenti al folklore e alla letteratura gallese, in parte alla tradizione popolare cristiana medioevale. Le fonti scritte, inoltre, sono di molto successive all'epoca della santa, tutte databili tra l'XI e il XII secolo.\nNel Mabinogion e altre fonti letterarie.\nElen Lwyddog viene indicata in varie fonti letterarie gallesi, quali la \"Historia Regum Britanniae\" di Goffredo di Monmouth e l\"'Historia Brittonum\" di Nennio, come imperatrice della Britannia, seconda moglie dell'imperatore romano (storicamente solo un usurpatore del soglio imperiale) Magno Massimo.\nLa fonte pi\u00f9 corposa su Elen Lwyddog \u00e8 costituita da alcuni racconti del \"Mabinogion\", un importante corpus letterario del folklore celtico-gallese, risalente probabilmente al XII secolo. Il Mabinogion \u00e8 una delle fonti della vasta tradizione popolare bretone a cui attinge successivamente il ciclo arturiano.\nNel \"Breuddwyd Macsen Wledig\" (in gallese \"Il sogno di Macsen Wledig\"), uno dei racconti del Mabinogion, sono narrate le vicende che conducono al matrimonio tra Elen, figlia del re bretone Eudaf Hen, e Macsen Wledig (Magno Massimo), imperatore di Roma. \nIl \"Sogno di Macsen Wledig\" \u00e8 un racconto ricco di elementi leggendari e simbolici che mira a sostenere la discendenza imperiale romana dei re britannici; elemento che costituisce il tema dominante anche delle opere di Goffredo di Monmouth e Nennio.\nNello stesso racconto si comprende che il nome \"Elena delle legioni\" \u00e8 attribuito a Elen per aver condotto, col marito, le legioni imperiali durante l'invasione della Gallia.\nSecondo le genealogie ricavabili dalla tradizione popolare gallese e da altri racconti del Mabinogion, quali \"Chwedl Gereint vab Erbin\" (\"l'avventura di Gereint figlio di Erbin\"), Elen, durante la permanenza in Gallia, genera almeno cinque figli, ovvero Owain, Anwn, Custennin, Gratianna e Severa. I tre figli maschi diverranno sovrani di diverse aree del Galles.\nSi tratta, in ogni caso, eccetto che per Magno Massimo, di personaggi completamente leggendari o di non accertata storicit\u00e0.\nNella tradizione popolare gallese.\nLa tradizione popolare gallese vuole che l'imperatrice romano-bretone si fosse convertita al Cristianesimo, dopo l'incontro con Martino di Tours in Gallia ove conduceva una spedizione militare con il marito.\nTornata in Britannia, dopo la morte del consorte, si sarebbe dedicata all'evangelizzazione degli abitanti e patrocinato la costruzione di strade (cf. \"Sarn Helen\") al fine di favorire l'unificazione delle genti gallesi.\nOltre ai quattro figli di Elen e Magno Massimo summenzionati, la tradizione popolare gallese ne indica un quinto di nome Peblig (lat. \"Publicus\").\nA san Peblig \u00e8 dedicata la chiesa di Llanbeblig del X secolo, nelle vicinanze del sito archeologico della romana Segontium. Peblig, infatti, \u00e8 venerato come santo dalla Chiesa cattolica e dalla Chiesa ortodossa oltre che dalla Chiesa in Galles. La sua festa nel calendario cade il 3 luglio.\nI riscontri storici sulla figura di Peblig sono molto scarsi. \u00c8 indicato, infatti, come vescovo di Llanbeblig nel IV secolo, nel manoscritto \"Llanbeblig Book of Hours\" (Libro delle Ore di Llanbeblig). Si tratta di un breviario, corredato di miniature e cronologie, risalente al 1390-1400, attualmente conservato nella Biblioteca Nazionale del Galles.\nIl santo gallese, inoltre, \u00e8 ricordato dalla tradizione popolare come uno dei monaci che portarono il cristianesimo in Galles ed, in effetti, in base ai rilievi archeologici, la chiesa di Llanbeblig sorge sul sito di un preesistente edificio monastico la cui costruzione \u00e8 fatta risalire dalla storiografia almeno al V secolo ovvero proprio all'inizio della diffusione del monachesimo in Galles. Da ci\u00f2 si ritiene che il monastero di Llanbebling fosse fra i pi\u00f9 antichi o il pi\u00f9 antico degli oltre cinquecento monasteri gallesi.\nCulto.\n\u00c8 stata venerata come santa dal cristianesimo celtico fino al XII secolo e, successivamente, dalla Chiesa cattolica fino alla sua rimozione dal calendario liturgico. Nella revisione del Calendario Romano generale del 1969, sant'Elena di Caernarfon viene radiata come molti altri santi medievali la cui esistenza \u00e8 storicamente poco attendibile, ma ne viene permesso il culto, assieme ad altri santi celti, in Irlanda e Regno Unito.\n\u00c8 considerata santa, tuttora, dalla Chiesa in Galles, la chiesa nazionale gallese facente parte della comunione anglicana. La sua festa cade il 22 maggio e il 25 agosto.\nIl culto di sant'Elena di Caernarfon, patrona del Llanelan e della chiesa di Penisa'r-waun vicino Caernarfon, gode di una ampia diffusione nel periodo medioevale ed \u00e8 a tutt'oggi ancora seguito. La contemporaneit\u00e0 e la circostanza che uno dei figli di sant'Elena si chiamasse Costantino (Custennin), ha fatto s\u00ec che nella tradizione popolare venisse sovente confusa con Elena, madre dell'imperatore romano Costantino I, anch'essa venerata come santa."}
{"id": "444444", "revid": "6923", "url": "https://it.wikipedia.org/wiki?curid=444444", "title": "Blue Book (standard)", "text": "La specifica Blue Book (\"libro blu\") o Enhanced Music CD definisce lo standard per il formato disco Enhanced Music CD e i CD+G. \u00c8 stato sviluppato tramite una collaborazione tra Sony, Philips e Microsoft.\nLa prima sessione di un disco Enhanced Music CD contiene le informazioni audio secondo le specifiche del red book (\"libro rosso\", in italiano). Pertanto i lettori cd leggono la prima sessione di questo disco come fosse un normale CD audio. La seconda sessione contiene dei file di dati con informazioni relative alle tracce della prima sessione. Ad esempio le informazione contenute nei file possono essere: titolo dell'album, lista delle canzoni, testi delle canzoni, dati sulla qualit\u00e0 audio e cos\u00ec via. La seconda sessione verr\u00e0 letta solamente dai computer con un lettore CD-ROM o da lettori cd che supportano il formato Enhanced Music CD.\nQuesta specifica ha preso il nome di CD-Extra."}
{"id": "444446", "revid": "124570923", "url": "https://it.wikipedia.org/wiki?curid=444446", "title": "Baton Rouge", "text": "Baton Rouge (IPA: ; in lingua francese \"B\u00e2ton Rouge\", \u00abbastone rosso\u00bb, IPA: , ) \u00e8 una citt\u00e0 degli Stati Uniti, capitale della Louisiana e capoluogo della Parrocchia di East Baton Rouge.\nBaton Rouge \u00e8 sempre stata la seconda citt\u00e0 della Louisiana dopo New Orleans, la quale per\u00f2 ha visto notevolmente ridursi la propria popolazione a met\u00e0 2005, dopo il disastro dell'uragano Katrina. Al censimento del 2000 aveva abitanti e secondo la stima del 2018 erano , mentre l'area metropolitana di Baton Rouge contava abitanti nel 2018. Baton Rouge \u00e8 sede del principale campus della Louisiana University e della Southern University.\nBaton Rouge \u00e8 conosciuta anche con il nome inglese di \"Red Stick\", e come altre capitali di stati, \u00e8 chiamata \"Capitol Area\", ed \u00e8 abbreviata in B.R.\nGeografia fisica.\nBaton Rouge sorge sulla sponda sinistra del fiume Mississippi \u00e8 ed situata a 130 km a nord-ovest di New Orleans. Secondo lo United States Census Bureau, la citt\u00e0 ha una superficie totale di , dei quali di territorio e di acque interne (il 2,81% del totale).\nClima.\nBaton Rouge ha un clima mediterraneo con brevi, miti e secchi inverni ed estati molto lunghe, calde e umide. Come per New Orleans, evento eccezionale per Baton Rouge fu la neve che cadde nel 2004 e che si sciolse in poche ore.\nEtimologia.\nBaton Rouge deve il suo nome ad un palo rosso che marcava il confine tra i territori di caccia degli Houma e dei Bayou Goula. Questo dettaglio non sfugg\u00ec a Pierre Le Moyne d'Iberville che, nel 1699, fond\u00f2 la citt\u00e0.\nStoria.\nLe origini e i tempi moderni.\nBaton Rouge venne fondata nel 1699 dai francesi che puntavano a farne un insediamento di spicco della Nuova Francia. Solo nel 1755 la citt\u00e0 ebbe un significativo sviluppo. Affluirono infatti in citt\u00e0 molti profughi acadiani, i cajun (termine con cui si identificano i discendenti acadiani) mantennero una cultura propria, con propri usi, costumi e tradizioni. Con il Trattato di Parigi del 1763, Baton Rouge divenne l'ultimo caposaldo della Florida britannica ad occidente. Gli inglesi fortificarono ed ingrandirono la citt\u00e0 che, come le altre nuove colonie del Sud, rimase fedele all'Impero britannico durante la Rivoluzione Americana.\nNel 1779 gli spagnoli, che controllavano New Orleans, assediarono ed espugnarono Baton Rouge. Nel 1812 la Louisiana divenne uno Stato dell'Unione e, nel 1847 la capitale venne spostata da New Orleans a Baton Rouge, che all'epoca contava appena duemila abitanti. Durante la Guerra di secessione americana la citt\u00e0 venne occupata dai nordisti nel 1862, tuttavia i confederati, che in un primo momento avevano trascurato l'ipotesi di riconquistare Baton Rouge, assediarono i nordisti nell'estate del 1862, ma senza esito e con gravi danni alla citt\u00e0.\nSociet\u00e0.\nEvoluzione demografica.\nAl censimento del 2000 risultavano a Baton Rouge abitanti, la cui origine etnica era cos\u00ec suddivisa: 50,02% neri, 45,70% bianchi, 0,18% nativi americani, 2,62% asiatici, 0,03% oceaniani, 0,49% di altra origine, 0,96% di origine multietnica, 1,72% ispanici.\nAl censimento del 2000 risultavano a Baton Rouge abitanti, la cui origine etnica era cos\u00ec suddivisa: 50,02% neri, 45,70% bianchi, 0,18% nativi americani, 2,62% asiatici, 0,03% oceaniani, 0,49% di altra origine, 0,96% di origine multietnica, 1,72% ispanici.\nQuesti dati cambiarono drammaticamente nel settembre 2005, dopo il passaggio dell'Uragano Katrina. L'ufficio del sindaco ha stimato in gli abitanti della \"parish\" di Baton Rouge prima dell'uragano. Due settimane dopo, la popolazione era salita a -1 milione di persone. Secondo la Camera di Commercio di Baton Rouge, la citt\u00e0 ha accolto circa sfollati dalla zona di New Orleans, dei quali hanno trovato rifugio in case private da parenti e amici, hanno affittato un'abitazione, si sono sistemati negli alberghi, nei rifugi per sfollati e in case sfitte o non ancora vendute, nei dormitori dei college e in altre strutture.\nSia l'ufficio del sindaco che la camera di commercio si aspettano una crescita della zona di Baton Rouge di 25- abitanti, dopo che gli sfollati di New Orleans siano tornati alle loro case.\nUn altro dato riguarda le scuole, con l'aumento degli studenti da il giorno prima dell'uragano a il 1\u00ba ottobre. L'aumento improvviso ha messo a dura prova il sistema scolastico locale e si \u00e8 ricorsi a lezioni serali per molti degli studenti sfollati. Questi dati non tengono conto delle scuole private (per la maggior parte cattoliche) che hanno dovuto affrontare lo stesso problema ospitando gli studenti provenienti dalle scuole omologhe di New Orleans.\nCultura.\nMedia.\nStampa.\nIl quotidiano della citt\u00e0 \u00e8 The Advocate, fondato nel 1925.\nAmministrazione.\nGemellaggi.\nDopo una visita a Taiwan, il sindaco Holden ha rivelato di voler gemellare Baton Rouge anche con la capitale taiwanese, Taipei."}
{"id": "444447", "revid": "767487", "url": "https://it.wikipedia.org/wiki?curid=444447", "title": "No Use for a Name", "text": "I No Use for a Name (noti anche come NUFAN) sono stati una band skate punk formatasi nel 1987 a Sunnyvale, in California, composta da Tony Sly (voce e chitarra), Chris Rest (voce d'accompagnamento e chitarra), Matt Riddle (basso e voce d'accompagnamento) e da Boz Rivera alla batteria. La formazione vedeva inizialmente la presenza di Steve Papoutsis al basso, Chris Dodge alla chitarra, John Meyers alla voce, Doug Judd come seconda chitarra e Rory Koff alla batteria ma ha sub\u00ecto numerosi cambiamenti, l'ultimo del quale avvenuto nel dicembre del 2010 nel quale Rory Koff (subentrato poi da Boz Rivera) ha lasciato la band per proseguire con la sua attivit\u00e0 commerciale di spazzaneve. Il 31 luglio 2012 il cantante e chitarrista Tony Sly \u00e8 morto. Hanno venduto oltre un milione di dischi. Si sono sciolti l'8 settembre 2012.\nStoria del gruppo.\nGli inizi.\nLa prima comparsa del gruppo in album musicali \u00e8 nella compilation \"Turn it Around\" pubblicata nel 1987 dalla rivista Maximum RocknRoll, con la canzone \"Gang Way\", nella quale compare anche Ramon Gras entrato nel gruppo dopo pochi mesi dalla nascita come seconda voce. Giusto un anno dopo venne pubblicato il loro primo EP con titolo \"No Use for a Name\", per l'etichetta Woodpecker Records. Nello stesso anno entr\u00f2 nel gruppo Tony Sly alla chitarra al posto di Doug, il quale lasci\u00f2 il gruppo insieme a John Meyers e Ramon Gras.\nIl loro secondo EP, \"Let 'em Out\", venne pubblicato nel 1990 dalla Slap A Ham Records. Subito dopo la pubblicazione Chris Dodge lasci\u00f2 la band.\nL'album di debutto della band, \"Incognito\", venne pubblicato nel 1991 dalla New Red Archives. Poco dopo Chris Dodge rientr\u00f2 nel gruppo come seconda chitarra e nel 1992 la band pubblic\u00f2 il secondo lavoro \"Don't Miss the Train\", mentre l'anno dopo, nel 1993, il gruppo firm\u00f2 un contratto con l'etichetta discografica indipendente Fat Wreck Chords, di propriet\u00e0 del cantante e bassista dei NOFX Fat Mike. Durante quest'anno Chris Dodge lasci\u00f2 definitivamente la band e venne sostituito da Robin Pfefer. Proprio nel 1993 venne pubblicato il loro terzo lavoro, il primo con la Fat Wreck, \"The Daily Grind\".\nCarriera con la Fat Wreck Chords.\nPoco dopo la pubblicazione di quest'album, Ed Gregor sostitu\u00ec Robin Pfefer come prima chitarra. Nel 1995, dopo la pubblicazione del terzo album \"\u00a1Leche con carne!\", Chris Shiflett (ex Face to Face) e Matt Riddle entrarono nella band come chitarrista e bassista, al posto di Ed Gregor e Steve Papoutsis. L'album ebbe un buon successo e il video di \"Soulmate\" fu il primo video di un artista sotto contratto della Fat Wreck Chords ad essere aggiunto in rotazione su MTV.\nNel 1997, dopo l'uscita del quarto album, \"Making Friends\", i No Use for a Name iniziarono un tour mondiale il quale tocc\u00f2 Stati Uniti, Canada, Europa, Australia e Giappone insieme ai The Offspring ed ai NOFX. Successivamente, nel 1999 la band pubblic\u00f2 il suo quinto album, \"More Betterness!\" seguito dopo meno di due settimane dall'uscita dal gruppo del chitarrista Chris Shiflett (membro anche della cover band Me First and the Gimme Gimmes) il quale abbandon\u00f2 il gruppo per entrare nei Foo Fighters; venne rimpiazzato da Dave Nassie, ex membro della band Suicidal Tendencies. Nel 2001 la Fat Wreck Chords inizi\u00f2 con i No Use for a Name la serie di album dal vivo \"Live in a Dive\" con \"\". La serie \u00e8 poi composta da esibizioni dal vivo di diversi gruppi sotto contratto della casa discografica.\nNel 2002 venne pubblicato il sesto album \"Hard Rock Bottom\", che ebbe un discreto successo e che porta la band a calcare il main stage del festival Vans Warped Tour dello stesso anno. Nel 2004 il cantante e chitarrista Tony Sly inizi\u00f2, parallelamente all'attivit\u00e0 con il gruppo, una carriera solista (che sar\u00e0 composta da quattro album studio e da un EP), la quale part\u00ec con l'album split \"\" creato insieme a Joey Cape dei Lagwagon. Il 14 giugno 2005 venne messo in commercio il settimo album, \"Keep Them Confused\", preceduto da diversi mesi di lavorazione, il quale permetter\u00e0 alla band di venire nuovamente invitata a suonare sul main stage del Vans Warped Tour dello stesso anno.\nNel 2007, in occasione dei 20 anni di attivit\u00e0 della band, \u00e8 stata pubblicata la loro seconda raccolta, \"All the Best Songs\", composta da 26 brani tra cui due inediti.\nIl 2008 vede l'uscita dell'ottavo album, \"The Feel Good Record of the Year\", uscito il 1\u00ba aprile, preceduto dal singolo \"Biggest Lie\".\nL'anno successivo vede durante giugno l'uscita dalla band di Dave Nassie il quale si \u00e8 unito al gruppo Bleeding Through. \u00c8 stato successivamente sostituito da Chris Rest (Lagwagon e Rich Kids on LSD).\nNel dicembre del 2010 Rory Koff ha lasciato il gruppo per proseguire con la sua attivit\u00e0 commerciale di spazzaneve ed in sua sostituzione \u00e8 subentrato Boz Rivera (ex Rich Kids on LSD e Mad Caddies).\nPer il 2011 era stata prevista l'uscita del nono album del complesso ma al 2012 non \u00e8 stato pubblicato nulla.\nNell'estate successiva, il 31 luglio 2012, il cantante e chitarrista Tony Sly \u00e8 morto durante il sonno, stando a quanto riportato dalla Fat Wreck Chords.\nL'8 settembre del 2012 si \u00e8 tenuto un concerto tributo a Tony Sly, nel quale si sono esibiti gli ultimi membri dei No Use, gli ex membri Dave Nassie e Rory Koff, insieme ad altri ospiti, tra cui la moglie di Tony, Brigitte Sly, Joey Cape, Jean-Philippe Lamonde, \u00c9tienne Dionne, il cantante dei The Matchup e Karina Denike, il cui ricavato \u00e8 stato devoluto in supporto ad un fondo creato a sostegno delle due figlie del cantante. Il bassista Matt Riddle ha poi successivamente dichiarato che la band era da considerarsi sciolta:\nStile e influenze.\nI No Use for a Name sono stati descritti come i tedofori dello skate punk fin dalla loro nascita nel 1987, anche se le loro sonorit\u00e0 durante la carriera sono spaziate fra pi\u00f9 generi, come l'hardcore punk ed il pop punk. Tra i loro ispiratori citano i Descendents, i Ramones, i Social Distortion, i Jawbreaker ed i Beatles. Hanno, a loro volta, influenzato altri gruppi come i Much the Same, i Near Miss e gli 8 Fingers Down."}
{"id": "444448", "revid": "1745361", "url": "https://it.wikipedia.org/wiki?curid=444448", "title": "Anwn", "text": ""}
{"id": "444449", "revid": "371529", "url": "https://it.wikipedia.org/wiki?curid=444449", "title": "...Happily Ever After", "text": "...Happily Ever After \u00e8 una compilation della band inglese The Cure, pubblicata l'8 settembre 1981.\nIl disco.\nQuesto disco \u00e8 un'uscita un po' a parte nella discografia dei Cure, in quanto \u00e8 una compilation pensata esclusivamente per il mercato statunitense, che include nella loro interezza i due album \"Seventeen Seconds\" e \"Faith\" in un doppio LP. La motivazione di quest'operazione viene dal fatto che questi due dischi nelle loro pubblicazioni originali (rispettivamente 1980 e 1981) non erano disponibili sul suolo americano e dunque non c'era modo per i fan oltreoceano di ascoltarli."}
{"id": "444450", "revid": "486946", "url": "https://it.wikipedia.org/wiki?curid=444450", "title": "Owain ap Magnus Maximus", "text": ""}
{"id": "444457", "revid": "51127", "url": "https://it.wikipedia.org/wiki?curid=444457", "title": "Altichiero da Zevio", "text": ""}
{"id": "444459", "revid": "219110", "url": "https://it.wikipedia.org/wiki?curid=444459", "title": "Programmi GNOME", "text": "Questa \u00e8 una lista di programmi scritti per GNOME e suddivisi per categorie. Le categorie che vengono utilizzate sono quasi le stesse usate dalla stessa GNOME."}
{"id": "444460", "revid": "38275", "url": "https://it.wikipedia.org/wiki?curid=444460", "title": "Stress analysis", "text": ""}
{"id": "444461", "revid": "1516566", "url": "https://it.wikipedia.org/wiki?curid=444461", "title": "Filiera (araldica)", "text": "In araldica il termine filiera (in francese: \"fili\u00e8re\") \u00e8 utilizzato per indicare la bordura ridotta a met\u00e0 della sua larghezza ordinaria e mantenuta aderente ai lati dello scudo. Non deve quindi essere confusa con l\"'orlo\", che \u00e8 staccato dai bordi dello scudo. Il Manno la chiama \"bordatura diminuita\"."}
{"id": "444463", "revid": "287204", "url": "https://it.wikipedia.org/wiki?curid=444463", "title": "Aleksandr Sergeevic Puskin", "text": ""}
{"id": "444464", "revid": "118687750", "url": "https://it.wikipedia.org/wiki?curid=444464", "title": "Locomotiva FS E.491", "text": "Le E.491 e le E.492 sono state le 2 versioni, merci e viaggiatori, del primo gruppo di locomotori elettrici a corrente alternata monofase a 25\u00a0kV costruito in Italia per le Ferrovie dello Stato. Vennero realizzati negli anni ottanta per l'utilizzo sulle linee della Sardegna programmate per l'elettrificazione a corrente alternata.\nA causa dell'annullamento postumo del progetto nessun mezzo dei due gruppi \u00e8 mai entrato in servizio attivo.\nLe E.491/492 vennero prodotte da un consorzio denominato \"TEAM\" (\"Trazione Elettrica Alternata Monofase\"), di cui facevano parte Fiat Ferroviaria e Ansaldo Trasporti. Nel gruppo erano presenti anche WABCO-Westinghouse Compagnia Italiana Freni e Keller.\nStoria.\nNegli anni settanta le Ferrovie dello Stato intrapresero un vasto piano di svecchiamento del materiale di trazione. Vennero convertite a corrente continua le linee a elettrificazione trifase rimaste, e si progett\u00f2 di iniziare lo sviluppo di rotabili di trazione che utilizzassero l'alimentazione a corrente alternata alla frequenza industriale standard di 50 Hertz.\nTale tecnologia era una novit\u00e0 per l'Italia, dove l'elettrificazione era tradizionalmente a 3 kV in corrente continua, ma era gi\u00e0 affermata in vari stati dell'Europa occidentale e in uso in alcuni stati dell'est europeo con buoni risultati in termini d'efficienza. Si decise pertanto di procedere all'elettrificazione della linea dorsale della Sardegna anzich\u00e9 nel canonico 3000 volt-corrente continua nell'innovativo per l'Italia 25\u00a0kV monofase.\nLa locomotiva venne progettata in modo da poter impiegare soluzioni tecniche gi\u00e0 in uso nelle \"nuove locomotive elettroniche\" FS e per essere in grado di circolare sulla pi\u00f9 ampia variet\u00e0 di tracciati, senza restrizioni di curvatura o di destinazione d'uso anche a due carrelli.\nPer il test delle E.49x venne elettrificato a 25\u00a0kV il tratto, della Ferrovia Civitavecchia-Orte, compreso tra Civitavecchia e Aurelia, che venne dismesso e ristrutturato per l'occasione.\nL'ordine venne emesso ufficialmente il 14 maggio 1983, per una commessa totale di 25 veicoli divisi in due gruppi con rapporti di trasmissione diversi, uno per il traffico pesante (E.491) e una per il traffico veloce (E.492).\nA met\u00e0 settembre 1986 la prima E.491 venne consegnata per le prove in linea. La E.492.001 in ottobre dello stesso anno compiva prove meccaniche in linea\nDopo i test dinamici di rito al traino di altre motrici, le E.491-001, 004, 005 e la E.492-001 furono messe alla prova sulla tratta laziale nei pressi di Civitavecchia, dove si dimostrarono adatte al servizio. Furono quindi traghettate in Sardegna, pronte alle prove operative su quelle che avrebbero dovuto essere le loro linee.\nNel 1989 il progetto di elettrificazione sub\u00ec una battuta di arresto. Mutati orientamenti politici e tagli governativi di spesa indussero l'amministrazione delle FS a bloccare i lavori quando gi\u00e0 era stata realizzata la tratta Cagliari-Decimomannu, al taglio degli ulteriori investimenti mentre la consegna delle locomotive e l'esborso delle somme per il pagamento proseguiva nonostante il progetto fosse stato definitivamente cancellato.\nLe locomotive restarono inattive, accantonate senza avere svolto servizio; in seguito vennero riportate sul continente e spostate, rimorchiate, di deposito in deposito, a Foligno, a Napoli, a Rimini.\nLa leggerezza con cui il progetto venne prima finanziato e poi cancellato rappresent\u00f2 dal punto di vista commerciale un totale fallimento, nonostante agli inizi apparisse promettente. I rotabili, pur non rivoluzionari, utilizzavano tecniche avanzate ma la mancanza di linee alimentate a corrente alternata a 25\u00a0kV le condann\u00f2 all'inattivit\u00e0 totale. Dopo una lunga fase di indecisione fu tentata la vendita alla SNCF che dopo qualche prova declin\u00f2 l'offerta: in seguito vennero presi contatti con le ferrovie della Turchia.\nNel 2000 una trattativa con le ferrovie bulgare arriv\u00f2 vicina alla conclusione, ma alla fine sfum\u00f2. Nel 2001 si concluse con un nulla di fatto un analogo tentativo con le ferrovie ungheresi.\nTra fine agosto e inizio settembre 2003 la locomotiva E.492.004 fu impiegata alla trazione di un treno merci sotto la catenaria alimentata a della linea AV/AC Roma-Napoli, in occasione delle corse di prova del sistema ERTMS, ma la mancanza di rodaggio e la lunga inattivit\u00e0 della locomotiva, ferma da tempo nel deposito di Foligno, causarono ben presto una grave avaria che ne determin\u00f2 l'esclusione dalle prove e il successivo accantonamento nel febbraio 2004.\nL'epilogo.\nDopo numerosi tentativi di cessione andati a vuoto, nel corso del 2008, l'intero lotto di 25 locomotive avrebbe dovuto essere rilevato tramite gara alla ditta Friulexport di Trieste per un totale complessivo di 6.700.000 \u20ac. Nel gennaio 2007 la Friulexport d.o.o costituita a Ni\u0161 (Serbia) ha acquistato, dall'Agenzia delle privatizzazioni del governo serbo, tre storiche aziende industriali di Ni\u0161, la MIN Lokomotiva a.d, la MIN Vagonka a.d e la MIN Specijalna Vozila a.d., che operano nel settore della produzione e della riparazione di materiale rotabile ferroviario (carri e locomotive). Sembrava dunque che avrebbero dovuto essere avviate alla riqualificazione ed utilizzate sulla rete serba a 25kV o su altre reti a 25kV di paesi adiacenti.\nNel maggio 2011 si ha notizia della vendita alla societ\u00e0 di demolizioni Billfinger Berger di Bari di 9 unit\u00e0.\nTra il 14 settembre e il 18 ottobre 2016, ulteriori 8 unit\u00e0 sono state inviate a San Giuseppe di Cairo per la demolizione; anche le altre rimaste hanno avuto lo stesso destino.\nA novembre 2016, un esemplare (491.011) \u00e8 stato acquisito dalla Fondazione FS per essere preservato dalla demolizione prevista, e conservato quindi come rotabile storico.\nTecnica.\nLe E.491/492 erano figlie del patrimonio di conoscenze acquisito all'estero dai costruttori e dell'esperienza derivata dal progetto delle E.632/633, praticamente contemporanee.\nLa cassa e l'aspetto estetico erano molto simili alle E.632 \"Tigre\", ma ne venne realizzata una versione \"corta\" abbandonando il rodiggio B'B'B', poco flessibile per adattarsi alle curve strette, realizzandone una versione a due carrelli (B'o B'o).\nLa \"perdita\" di un carrello increment\u00f2 la massa per asse di queste macchine che raggiunse le 21 tonnellate, contro le 18 delle \"Tigre\": il valore elevato venne tuttavia ritenuto non penalizzante in vista dell'adeguamento dell'armamento.\nLe E.491/492 mutuarono dalle E.632/633 il concetto di cassa modulare, che venne evoluto con lo spostamento all'esterno dei portelli di manutenzione e con l'aggiunta di numerose griglie di aerazione e prese d'aria per le parti elettromeccaniche. La parte superiore della cassa era leggermente ribassata, per consentire un miglior alloggiamento per il pantografo in posizione ritratta. Venne scelto un pantografo monobraccio Faiveley, considerato pi\u00f9 affidabile rispetto a quelli \"a quadro articolato\".\nFu studiato uno schema colori estremamente insolito, composto di bianco, giallo e rosso, totalmente diverso dalle livree in uso (allora suddivise per destinazione di servizio e non ancora unificate). La livrea, cos\u00ec come l'aspetto estetico, fu commissionata al famoso designer Giorgetto Giugiaro.\nI due carrelli su cui poggia la cassa sono costruiti con struttura \"ad anello chiuso\", composti da due travi curve saldate sulla parte centrale del carrello. La sospensione primaria \u00e8 realizzata con coppie di molle, mentre l'ammortizzazione della cassa \u00e8 compiuta con due coppie di molle flexicoil. Allo scopo di limitare i movimenti di \"serpeggio\" sono stati montati quattro appositi smorzatori. Ogni carrello monta due motori, gestiti in parallelo dall'impianto elettrico di bordo con regolazione per induzione ed in grado di mantenere automaticamente la velocit\u00e0 di marcia impostata. Il moto \u00e8 trasmesso alle ruote mediante un \"riduttore\" a due ingranaggi il cui rapporto determina la velocit\u00e0 massima del rotabile; il gruppo \u00e8 contenuto in un carter e lavora \"a bagno d'olio\". La forza di trazione dai carrelli alla cassa \u00e8 applicata mediante \"aste di trazione\" poste tra la traversa mediana del carrello e un castelletto solidale alla cassa.\nL'alimentazione \u00e8 data da un trasformatore monofase, della potenza complessiva di 4.366 kVA, con un avvolgimento primario e 8 avvolgimenti secondari di cui quattro dedicati al circuito di trazione allo scopo di alimentare i due motori per carrello. Gli altri tre avvolgimenti secondari alimentano il circuito di riscaldamento carrozze (REC), i servizi ausiliari e l'eccitazione di campo dei motori.\nIl trasformatore opera a bagno d'olio al silicone a ricircolazione per raffreddamento. I quattro motori del tipo MTC783/43 possono erogare poco pi\u00f9 di 870\u00a0kW l'uno; sono del tipo a 8 poli con avvolgimenti compensatori e ad eccitazione indipendente. Tali motori in seguito sono stati utilizzati anche sulle E.454 prototipo (altro progetto rimasto senza seguito).\nIl banco di manovra delle locomotive \u00e8 costruito secondo il modello \"unificato\" gi\u00e0 implementato per le E.633/632. Il comando del freno continuo adottato \u00e8 quello Oerlikon FV4. Dal punto di vista della sicurezza, le E.491/492 montarono il classico sistema FS di ripetizione del segnale in cabina a 4 codici. Questo sistema tuttavia ha rivelato in seguito esser affetto da problemi di interferenza delle apparecchiature a corrente alternata della locomotiva con il sistema dei segnali. Il tachigrafo di bordo adottato \u00e8 il modello \"Locopar\".\nL'alimentazione dei servizi ausiliari di bordo avviene per mezzo di due convertitori statici; ciascun ramo alimenta un compressore di aria azionato da un motore trifase.\nLe locomotive sono dotate di impianto di telecomando a 78 poli e predisposte per l'impianto ZMS a 13 poli per l'utilizzo in doppia trazione.\nPer migliorare gli standard di affidabilit\u00e0, tutti i sistemi sono dotati di impianti ridondanti."}
{"id": "444465", "revid": "125958508", "url": "https://it.wikipedia.org/wiki?curid=444465", "title": "Christian Poulsen", "text": "\u00c8 uno dei soli tre calciatori, insieme al rumeno Florin R\u0103ducioiu e al montenegrino Stevan Joveti\u0107, ad aver militato nei cinque principali campionati europei (Primera Divisi\u00f3n, Premier League, Bundesliga, Serie A e Ligue 1).\nCaratteristiche tecniche.\nClassico mediano, la sua posizione preferita era quella di interno di centrocampo, con compiti prevalentemente di copertura. Talvolta, per il discreto temperamento in fase difensiva, era stato impiegato anche come centrale o laterale in una difesa a quattro.\nCarriera.\nClub.\nInizi.\nInizia a giocare molto giovane nel club della sua citt\u00e0 natale, l'Asn\u00e6s Boldklub. Nel 1995 passa nel club amatoriale dell'Holb\u00e6k B&amp;I, dove debutta nella squadra senior a 17 anni.\nCopenaghen.\nNel settembre del 2000 svolge un provino per il Copenaghen, uno dei principali club della Superliga danese, siglando il suo primo contratto da professionista dopo meno di una settimana. Riesce a sfondare in Danimarca quando assume un ruolo fondamentale nel centrocampo dei \"L\u00f8verne\", sfruttando anche i problemi cardiaci del nazionale norvegese St\u00e5le Solbakken nel marzo del 2001 e contribuendo alla vittoria della Superliga 2000-2001.\nDopo un buon inizio nella stagione successiva, viene convocato dalla Nazionale maggiore dal CT Morten Olsen. Il Copenaghen finisce secondo nella Superliga, a pari punti con il Br\u00f8ndby vincitore.\nSchalke 04.\nDopo il Mondiale del 2002 viene acquistato per 7,7 milioni di euro dai tedeschi dello Schalke 04, dove cerca di prendere la posizione lasciata libera dal veterano Ji\u0159\u00ed N\u011bmec e dove trova il connazionale Ebbe Sand. Nella prima stagione disputa 24 gare giocando la maggior parte delle partite come difensore piuttosto che come centrocampista, sia nel club che in Nazionale.\nLe sue prestazioni nelle stagioni successive gli permettono di vincere il premio di calciatore danese dell'anno nel 2005.\nSiviglia.\nNel 2006 il contratto con lo Schalke scade e, dopo alcuni accostamenti a squadre italiane come Inter e Milan, firma un contratto con gli spagnoli del Siviglia, vincitori uscenti della Coppa UEFA 2005-2006, durante la quale avevano estromesso proprio lo Schalke.\nNel match di esordio contribuisce alla vittoria in Supercoppa Europea per 3-0 contro il Barcellona, diventando per la seconda volta consecutiva il calciatore danese dell'anno.\nNella prima stagione spagnola disputa 32 gare realizzando una rete ed aiuta il Siviglia a riconfermare il titolo UEFA, rivincendo l'edizione 2006-2007 della Coppa UEFA. In seguito vince anche la Coppa del Re e la Supercoppa di Spagna.\nJuventus.\nIl 14 luglio 2008 firma un contratto quadriennale con la Juventus, che lo acquista per 9,85 milioni di euro. Il suo arrivo non viene ben accolto dai tifosi bianconeri, contrari all'acquisto, ma ben presto la tifoseria si rassegna, come sottolineato da uno striscione che d\u00e0 il benvenuto al giocatore danese, esposto durante il ritiro a Pinzolo.\nGioca la prima partita ufficiale con la maglia bianconera il 13 agosto nella gara di andata del Terzo turno preliminare della UEFA Champions League 2008-2009, disputata a Torino contro l'Artmedia Bratislava e vinta 4-0, mentre il 31 agosto debutta in Serie A nel pareggio esterno per 1-1 contro la Fiorentina. Le prime gare sono confortanti, in una partita contro l'Udinese fornisce infatti un assist per il gol di Amauri e centra in pieno un palo con un potente e preciso tiro dalla distanza. Il 18 ottobre, durante la gara contro il Napoli, dopo aver servito l'assist per il gol di Amauri, subisce uno stiramento al muscolo retto inferiore della coscia destra, che lo costringe ad uno stop di circa due mesi Torna in campo l'11 gennaio 2009, negli ultimi minuti della partita di campionato contro il Siena. L'8 febbraio 2009 mette a segno il suo primo gol (che risulter\u00e0 poi anche l'unico) sia in Serie A che con la maglia della Juventus negli ultimi minuti di -Juventus (1-2), permettendo alla sua squadra di vincere.\nInizia la stagione successiva come riserva, visto che il nuovo acquisto, il brasiliano Melo, occupa la sua stessa posizione in campo, quella di mediano davanti alla difesa. Tuttavia, a causa dei molteplici infortuni di Sissoko e Marchisio, viene spesso chiamato in causa, sia come interno di centrocampo nel rombo, sia come mediano nel 4-2-3-1.\nLiverpool.\nNell'agosto del 2010 viene ceduto dalla Juventus al Liverpool per l'importo di 5,475 milioni di euro.\nEvian-Tg.\nIl 31 agosto 2011 lascia il Liverpool per aggregarsi alle file dell'Evian-Tg, squadra neopromossa nella Ligue 1 francese, diventando cos\u00ec il secondo calciatore, dopo Florin R\u0103ducioiu, ad aver giocato nei cinque principali campionati europei (Inghilterra, Spagna, Germania, Francia e Italia).\nAjax.\nIl 22 agosto 2012 firma un contratto biennale con l'Ajax. Debutta con la nuova maglia il 15 settembre da titolare nella sfida vinta per 2-0 contro il Waalwijk. Il 5 maggio vince il suo primo campionato olandese con l'Ajax. Conclude la stagione con 37 presenze totali.\nNella stagione successiva segna il primo gol con la maglia dell'Ajax, il 13 aprile nella vittoria per 3-2 contro l'. A fine anno si laurea per la seconda volta di fila campione dei Paesi Bassi.\nRitorno al Copenaghen.\nIl 30 settembre 2014 da svincolato firma un contratto con il Copenaghen, torna cos\u00ec a giocare in Danimarca dopo 12 stagioni. Gioca 16 partite di campionato prima di rimanere svincolato.\nNazionale.\nNel settembre del 1998 viene convocato nella Nazionale Under-19, con la quale disputa 4 gare.\nDebutta in Nazionale maggiore il 10 novembre 2001 nel pareggio 1-1 contro i . Il suo primo gol con la maglia danese arriva il 26 marzo 2005 contro il in una partita di qualificazioni ai Mondiali 2006. \u00c8 stato convocato per i Mondiali del 2002 ed agli Europei del 2004, dove fu protagonista di un episodio: durante la partita tra e Danimarca, in seguito alla sua marcatura strettissima, ricevette uno sputo in faccia da Francesco Totti, poi squalificato per tre turni.\nDopo il ritiro.\nRitiratosi il 29 dicembre 2016 e ottenuto il patentino da allenatore UEFA A, il 18 settembre 2018 entra nello staff tecnico della prima squadra dell\u2019Ajax come stagista. Il 19 marzo 2019 l\u2019Ajax annuncia che a partire dalla stagione seguente Poulsen sar\u00e0 promosso vice allenatore della prima squadra al posto di Alfred Schreuder. Nel marzo 2020 viene messo in quarantena preventiva, insieme ad altri due componenti dello staff, a causa di un possibile contagio di SARS-CoV-2 dopo essere entrato in contatto con Thomas Kahlenberg, ex centrocampista della nazionale danese risultato positivo, ma dopo alcuni giorni torna sui campi d\u2019allenamento poich\u00e9 non ha contratto la malattia.\nNel 2021 diventa vice della nazionale danese.\nStatistiche.\nPresenze e reti nei club.\n\"Statistiche aggiornate al 3 maggio 2014\""}
{"id": "444466", "revid": "327794", "url": "https://it.wikipedia.org/wiki?curid=444466", "title": "Personalit\u00e0 della legge", "text": "Con l'espressione principio della personalit\u00e0 della legge si definisce una modalit\u00e0 di convivenza fra due tradizioni legislative differenti. Il principio della personalit\u00e0 della legge implica che, in uno stesso ordinamento giuridico, i vari soggetti che ne risultano membri vivano, per quanto riguarda i rapporti privati (matrimonio, rapporti coniugali, successione ecc.), ciascuno secondo il diritto della propria stirpe.\nIl diritto moderno \u00e8 basato, invece, sul principio opposto, detto della territorialit\u00e0 del diritto, per cui ogni nazione stabilisce per tutti i suoi cittadini un ordinamento civile comune.\nIl principio della personalit\u00e0 della legge ebbe la sua massima espansione all'epoca delle invasioni barbariche, ma esso si ritrova sempre quando si trovano a convivere su di un territorio popoli con profondamente diversi. In epoca moderna esso fu infatti applicato, in ambito coloniale, dagli inglesi in India e dai francesi in Algeria."}
{"id": "444467", "revid": "125809287", "url": "https://it.wikipedia.org/wiki?curid=444467", "title": "DJ Giuseppe", "text": "Biografia.\nGli inizi della carriera radiofonica.\nGi\u00e0 nel 1976, assemblando una radio rudimentale si improvvisa dj nell'emittente amatoriale \"Radio Milano 10\". Poco pi\u00f9 tardi lavora professionalmente per \"Radio Break Station\" e Radio Peter Flowers prima di entrare, nel 1983, nella neonata Radio Deejay, di Claudio Cecchetto, in qualit\u00e0 di tecnico del suono.\nRadio Deejay.\nI primi periodi del personaggio \"Giuseppe\" al \"Deejay Time\" dei primi anni novanta erano circondati da un intenso alone di mistero. Nelle foto compariva un punto interrogativo e nessuno sapeva quale faccia avesse realmente. Molti \"fan\" si recavano in radio o all'Acquafan nelle edizioni estive solo per riuscire a vederlo dal vivo.\nIn realt\u00e0 nei primi tempi, al \"Deejay Time\", il nome veniva pronunciato \"Giusep\" con la \"G\" iniziale che sembrava quasi una \"C\".\nPartecipando alla parte tecnica e come fonico della trasmissione Deejay Time con il nome di Jonathan, si guadagna la fiducia del conduttore, Albertino (che lo defin\u00ec \"l'animatore dell'animatore\", per sottolinearne il ruolo carismatico nel dietro alle quinte della trasmissione).\nLa sua voce compare nel programma sotto forma di rapidissime incursioni simili a slogan; pi\u00f9 tardi, da quegli slogan nasce il personaggio \"Giuseppe\" (il cui nome deriva dalla storpiatura goliardica del \"refrain\" di un brano musicale), che, da semplice tormentone si guadagna uno spazio autonomo all'interno della trasmissione ed un libro (\"La vera storia di Giuseppe\", Einaudi Stile Libero) in cui si cerc\u00f2 di dare forma alla mitologia del personaggio. Nello stesso periodo partecipa ad una trasmissione televisiva su Rai Due, \"I Fanatici Del Libro\": \"Giuseppe\"; riassume ironicamente, al termine delle stesse, le interviste che uomini di cultura concedono ad Albertino. \nIl suo personaggio si ritaglia spazi sempre pi\u00f9 grandi all'interno del Deejay Time, sino a diventarne ufficialmente, nel settembre 1998, co-conduttore.\nMolte le rubriche a cui ha dato vita: le pi\u00f9 celebri quella dei test (segmento che diede vita ad un libro, \"Il Test-icolo\" -Baldini e Castoldi- in cui vennero raccolti i migliori test proposti in onda) e quella in cui impersonava l'inviato di \"Cugignolo\", parodia della nota trasmissione televisiva \"Lucignolo\" di Italia 1 e negli interventi \"esterni\" dalla fantomatica discoteca \"il Federica\" di Milano.\nA pochi giorni dall'inizio della stagione radiofonica 2005-2006, Giuseppe lascia Radio Deejay, interrompendo cos\u00ec una lunga militanza nella radio.\nRadio 105.\nDopo Radio Deejay nel 2006, il disc jockey comincia l'avventura con Radio 105, contemporaneamente al passaggio di bandiera, cambia ufficialmente il suo nome d'arte in \"DJ Giuseppe\".\nIl primo programma targato 105 con il quale ha partecipato \u00e8 Lo Zoo di 105 con Marco Mazzoli, Fabio Alisei e Leone Di Lernia. Nella trasmissione diventa subito uno dei beniamini del pubblico.\nDall'aprile dello stesso anno, DJ Giuseppe conduce insieme a Marco Galli e Pizza \"Tutto esaurito\", in onda ogni mattina sempre sullo stesso network, per poi, dal 2009, passare alla conduzione di un nuovo programma, \"105 Music &amp; Cars\", con Alvin e successivamente nel 2016 con Fabiola, sempre su Radio 105, che in quello stesso anno fu il pi\u00f9 ascoltato fra tutte le emittenti nella sua fascia oraria.\nL'8 maggio 2019, Dj Giuseppe, dopo 13 anni, lascia Radio 105.\nVicende giudiziarie.\nNel 2015 \u00e8 stato condannato a 6 mesi di reclusione per essersi illecitamente identificato come agente di polizia ed essersi sintonizzato sulle frequenze della Polizia "}
{"id": "444468", "revid": "831312", "url": "https://it.wikipedia.org/wiki?curid=444468", "title": "Alejandro Valverde", "text": "Professionista dal 2002, Valverde, soprannominato \"El Imbatido\", \"Don Alejandro\" e \"Balaverde\", \u00e8 uno scalatore esplosivo e scattista, molto veloce allo \"sprint\" e in grado di difendersi egregiamente anche a cronometro.: considerato uno dei migliori ciclisti della sua generazione, grazie alla sua grande regolarit\u00e0 e versatilit\u00e0 dimostrata nelle corse di un giorno e nelle gare a tappe, nel ciclismo moderno rappresenta uno dei pochi interpreti in grado di competere ad alti livelli sia nelle classiche che nei grandi Giri.\nIn carriera ha vinto cinque edizioni (record) della Freccia Vallone (nel 2006, 2014, 2015, 2016 e 2017) e quattro della Liegi-Bastogne-Liegi (nel 2006, 2008, 2015 e 2017), oltre a una tappa al Giro d'Italia, quattro al Tour de France e tredici alla Vuelta a Espa\u00f1a, giungendo sul podio di tutti e tre i grandi Giri, con la sola vittoria della Vuelta a Espa\u00f1a 2009. \u00c8 il ciclista che \u00e8 salito pi\u00f9 volte (7) sul podio sia alla Vuelta a Espa\u00f1a, con una vittoria (nel 2009), tre secondi (nel 2006, 2012 e 2019) e tre terzi posti (nel 2003, 2013 e 2014), sia nella prova in linea dei campionati del mondo, con una vittoria (nel 2018), due secondi (nel 2003 e 2005) e quattro terzi posti (nel 2006, 2012, 2013 e 2014). Si \u00e8 anche aggiudicato per ben quattro volte la classifica finale dell'UCI ProTour/UCI World Tour (nel 2006, 2008, 2014 e 2015).\nBiografia.\nNato a Las Lumbreras de Monteagudo, Murcia, da Juan Valverde e Maria Belmonte, Alejandro \u00e8 il pi\u00f9 giovane di tre fratelli: Juan Francisco e Jos\u00e9 Antonio. Valverde si avvicina al ciclismo all'et\u00e0 di sei anni quando il padre Juan, ciclista amatoriale, gli regala la prima bicicletta. Seguito dal fratello maggiore Juan Francisco \u2014 anch'egli ciclista amatoriale \u2014, alla sua prima corsa su strada a Jumilla, con il club Puente Tocinos, chiude al secondo posto e una settimana pi\u00f9 tardi vince la sua prima gara a Yecla. Tra gli 11 e i 14 anni, Alejandro si sarebbe aggiudicato circa cinquanta corse consecutive, guadagnandosi l'appellativo di \"El Imbatido\" (\"L'Imbattibile\") e in seguito di \"Balaverde\", gioco di parole con il suo cognome a sottolinearne lo spunto veloce.\n\u00c8 stato sposato con \u00c1ngela Gonz\u00e1lez, dalla cui relazione ha avuto i primogeniti Iv\u00e1n e Alejandro, mentre con l'attuale moglie Natalia Mateo ha tre figli: Pablo, Natalia e Alessandra.\nCarriera.\n2002-2003: gli inizi, il podio alla Vuelta e l'argento mondiale.\nDopo aver corso nel 1999 con la Banesto, squadra amatoriale nella Navarra, destando subito ottime impressioni, e i successivi due anni con la Kelme-Costa Blanca, con la quale conquista nel 2001 la medaglia di bronzo ai Giochi del Mediterraneo di Tunisi, passa professionista nel 2002 proprio con la Kelme, importante team spagnolo diretto dal conterraneo Vicente Belda. Pochi mesi dopo prende parte al suo primo grande Giro: \u00e8 infatti al via della Vuelta a Espa\u00f1a, dalla quale si ritira alla quindicesima tappa dopo aver ottenuto come miglior risultato un quarto posto nella nona frazione. Nel 2003, sempre con la Kelme, ottiene le sue prime vittorie, tra cui una tappa alla Vuelta al Pa\u00eds Vasco e due alla Vuelta a Espa\u00f1a, che conclude sul terzo gradino del podio a 2'25\" dal connazionale Roberto Heras. Sempre nello stesso anno si classifica secondo nella prova in linea del campionato del mondo tenutosi in Canada, a Hamilton, a 5\" dal compagno di nazionale Igor Astarloa.\n2004-2005: l'esplosione dell\"Imbatido\" e il secondo argento iridato.\nNel 2004 decide di restare alla Kelme, nonostante numerose offerte provenienti da altre squadre. Ottiene ben quindici vittorie totali, tra cui le classifiche finali della Volta a la Comunitat Valenciana (con anche due successi di tappa), Vuelta a Murcia e Vuelta a Burgos, con tre affermazioni parziali. In agosto prende parte ai Giochi olimpici di Atene, concludendo la prova in linea lontano dai migliori, mentre nel mese di settembre \u00e8 alla Vuelta a Espa\u00f1a che chiude al quarto posto finale a 3'33\" da Heras, ottenendo anche una vittoria di tappa a Soria. Chiude poi al sesto posto la prova in linea dei campionati mondiali di Verona, nel gruppo del vincitore, e nell'occasione compagno di squadra, \u00d3scar Freire.\nPer il 2005, Valverde si trasferisce alla Illes Balears-Caisse d'Epargne. Si aggiudica in marzo l'ultima tappa della Parigi-Nizza, che chiude secondo in classifica alle spalle dello statunitense Bobby Julich; in aprile \u00e8 invece protagonista alla Vuelta al Pa\u00eds Vasco, con i due successi di Vitoria-Gasteiz e Alsasua. Alla prima apparizione assoluta al Tour de France, conquista la decima frazione con arrivo a Courchevel, precedendo il poi vincitore finale americano Lance Armstrong; in seguito, tuttavia, \u00e8 costretto ad abbandonare la \"Grande Boucle\", a causa di una caduta nella tredicesima tappa. Riesce a recuperare in vista della prova in linea del campionato del mondo di Madrid, che chiude in seconda piazza, battuto allo \"sprint\" dal belga Tom Boonen.\n2006: la doppietta Freccia-Liegi.\nNel 2006 con la rinominata Caisse d'Epargne inizia la stagione all'insegna del successo con due affermazioni: una alla Vuelta a Murcia e una alla Vuelta al Pa\u00eds Vasco. In primavera ottiene importanti risultati nelle classiche delle Ardenne, aggiudicandosi la Freccia Vallone e la prestigiosa Liegi-Bastogne-Liegi, regolando in volata gli italiani Paolo Bettini e Damiano Cunego grazie anche alla strategia della sua squadra, dimostrando di essere competitivo nelle gare di un giorno. Poche settimane dopo trionfa in una tappa del Tour de Romandie, che chiude al terzo posto finale.\nDopo un'ottima prima parte di stagione a luglio partecipa al Tour de France, in una corsa priva dei principali favoriti, come il tedesco Jan Ullrich e il varesino Ivan Basso, sospesi in quanto collegati all'Operaci\u00f3n Puerto. A causa di un brutto infortunio patito durante la terza tappa, tuttavia, \u00e8 costretto a ritirarsi. Nel mese di settembre prende parte alla Vuelta a Espa\u00f1a vincendo la tappa con arrivo in salita all'Alto de El Morredero e indossando la maglia oro per otto giorni prima di essere scavalcato, al termine della diciassettesima tappa, dal poi vincitore finale Aleksandr Vinokurov. Valverde chiude comunque al secondo posto in classifica generale, a 1'12\" dal kazako.\nNegli ultimi giorni di settembre partecipa ai Mondiali di Salisburgo dove conquista la medaglia di bronzo nella prova in linea, battuto da Bettini e dal tedesco Erik Zabel: raggiunge cos\u00ec il podio per la terza volta in quattro partecipazioni. A fine stagione vince la classifica UCI ProTour stilata in base ai piazzamenti degli atleti nelle pi\u00f9 importanti gare dell'anno.\n2007: le vittorie in Spagna.\nNella stagione 2007, dopo alcune vittorie in corse spagnole (tra cui spiccano le classifiche generali della Volta a la Comunitat Valenciana e della Vuelta a Murcia) prende parte alle classiche delle Ardenne, ottenendo un sesto posto all'Amstel Gold Race e due secondi posti a Freccia Vallone e Liegi-Bastogne-Liegi. Si aggiudica poi la cronometro della Cl\u00e1sica de Alcobendas e successivamente prende parte al Crit\u00e9rium du Dauphin\u00e9 Lib\u00e9r\u00e9, ritirandosi dopo quattro tappe.\nIn seguito si prepara per essere competitivo al Tour de France dove, dopo una prima settimana in cui si mette in luce in particolar modo sulle tappe alpine, crolla sui Pirenei giungendo a Parigi al sesto posto in classifica generale, con un ritardo di 11'37\" dal connazionale Alberto Contador. In agosto si aggiudica una tappa alla Vuelta a Burgos, che conclude al secondo posto dietro il colombiano Mauricio Soler. Non partecipa, invece, alla Vuelta a Espa\u00f1a, terminando in tal modo la stagione.\n2008: la seconda Liegi e i successi al Tour.\nNel 2008 si impone, nella prima parte di stagione, nella classifica finale della Vuelta a Murcia, nella Parigi-Camembert e nella Liegi-Bastogne-Liegi, bissando il successo del 2006. A giugno vince la tappa di Privas e la cronometro di Saint-Paul-en-Jarez del Crit\u00e9rium du Dauphin\u00e9 Lib\u00e9r\u00e9, facendo sua anche la classifica finale. Poco tempo dopo si impone anche nel campionato nazionale su strada, precedendo il compatriota \u00d3scar Sevilla in volata. A luglio corre il Tour de France, durante il quale vince la tappa di apertura da Brest a Plumelec in una volata il leggera salita, indossando sia la maglia gialla che quella verde. Conserva il simbolo del primato sino alla terza tappa, scavalcato dal francese Romain Feillu. Conclude poi la sesta frazione di Super-Besse al secondo posto, che tuttavia gli verr\u00e0 attribuita come vittoria a causa della postuma squalifica per doping del modenese Riccardo Ricc\u00f2; termina la corsa all'ottavo posto in classifica generale, staccato di 7'12\" dal vincitore spagnolo Carlos Sastre.\nAd agosto conquista un'altra corsa di rilievo, la Cl\u00e1sica San Sebasti\u00e1n. Pochi giorni dopo ai Giochi olimpici di Pechino conclude la prova in linea a ridosso della \"top 10\". A settembre \u00e8 protagonista sulle strade di casa della Vuelta a Espa\u00f1a, aggiudicandosi la prima frazione in linea a Ja\u00e9n e conquistando di conseguenza la maglia rossa di capoclassifica. In seguito perde la \"leadership\" non riuscendola pi\u00f9 a riconquistare e nonostante numerosi piazzamenti chiude al quinto posto finale, a 6'00\" da Contador e con un ritardo di quasi 2 minuti dal podio. A fine anno, in virt\u00f9 dell'ottima stagione, si aggiudica per la seconda volta in carriera la classifica finale dell'UCI ProTour.\n2009: la vittoria alla Vuelta.\nNel 2009 ottiene i primi successi alla Vuelta a Castilla y Le\u00f3n dove si impone a l'Estaci\u00f3n Invernal de San Isidro e a Valladolid; in aprile fa sua per la terza volta la Klasika Primavera, mentre nel mese di maggio si aggiudica una tappa e la classifica finale della Volta Ciclista a Catalunya. Tuttavia, dopo la vittoria al Crit\u00e9rium du Dauphin\u00e9 Lib\u00e9r\u00e9, gli viene negata la possibilit\u00e0 di partecipare al Tour de France, a causa di una squalifica emessa per il territorio italiano, dove la \"Grande Boucle\" sconfina in una tappa.\nSuccessivamente alla vittoriosa Vuelta a Burgos partecipa, con grandi ambizioni, alla Vuelta a Espa\u00f1a. Vince la manifestazione, davanti al connazionale Samuel S\u00e1nchez e all'australiano Cadel Evans, senza peraltro mai andare in difficolt\u00e0, tranne che in occasione di un attacco di Ivan Basso, giunto quarto, durante la quattordicesima tappa. Dapprima mai impostosi in alcuna frazione, verr\u00e0 considerato vincitore della diciannovesima tappa, inizialmente conclusa al secondo posto, per la postuma squalifica per doping del connazionale Juan Jos\u00e9 Cobo. Oltre alla generale, fa sua anche la maglia bianca della speciale classifica combinata. \u00c8 infine nono nella prova in linea ai campionati del mondo di Mendrisio.\nIl caso \"Operaci\u00f3n Puerto\" e la squalifica.\nAlla vigilia del Tour de France 2006, scoppia in Spagna l'Operaci\u00f3n Puerto, indagine riguardante il doping tramite emotrasfusione o EPO di molti corridori. I due responsabili principali, il medico Eufemiano Fuentes e il direttore sportivo Manolo Saiz, erano in rapporti di conoscenza con Valverde; infatti, al momento dell'arresto, Fuentes aveva con s\u00e9 un biglietto con scritti alcuni nomi cifrati, tra cui \"Valv-Piti\", misto del nome di Valverde con quello del suo cane, Piti. Tuttavia il murciano, che nega il suo coinvolgimento con il medico spagnolo, non risulta presente tra i 58 nomi trovati nell'elenco ufficiale degli assistiti del medico spagnolo, non venendo di conseguenza indagato pubblicamente o tantomeno squalificato.\nLa sua vicenda rimane piuttosto insabbiata sino alla conferenza stampa d'apertura del Tour de France 2007, quando un gruppo di giornalisti francesi e tedeschi ricorda al corridore del suo presunto coinvolgimento nell'indagine, mettendo in evidenza il trattamento di favore attuato verso di lui, rispetto ad altri atleti solo indagati ed esclusi dall'edizione precedente. Nonostante la polemica, correr\u00e0 comunque quel Tour.\nIl 29 agosto 2007 l'UCI decide di non consentire la partecipazione di Valverde ai campionati del mondo, qualificandolo come persona possibilmente responsabile di aver fatto uso di sostanze dopanti. Inviter\u00e0 poi la federazione e la giustizia spagnola ad indagare su di lui, avendo ragione di credere, dopo il meticoloso esame delle 6000 pagine del dossier dell'Operaci\u00f3n Puerto, che ci siano validi documenti che mostrerebbero il suo effettivo coinvolgimento. Tuttavia due giorni dopo arriva il comunicato ufficiale della federazione spagnola che non ha intenzione di avviare indagini sul corridore e che lo presenter\u00e0 comunque nella selezione per i Mondiali.\nL'8 settembre per\u00f2 l'UCI manifesta di voler continuare per la sua strada, pertanto conferma che al ciclista non sar\u00e0 consentita la partecipazione. La federazione spagnola non demorde minacciando ricorsi legali e di disertare addirittura gli stessi campionati. Infine il 29 settembre, giorno antecedente alla prova in linea, grazie alla sentenza del TAS di Losanna gli viene permesso di correre per la propria nazionale.\nIl 1\u00ba aprile 2009 lo spagnolo viene deferito dalla Procura antidoping del CONI, che ne chiede la squalifica per le gare in territorio italiano per due anni, poi confermata in via definitiva l'11 maggio. Questa particolare squalifica costringe l'iberico a rinunciare al Tour 2009, che per un breve tratto attraversa l'Italia.\nIl 31 maggio 2010 il TAS di Losanna accoglie il ricorso presentato da UCI e WADA ed estende la squalifica gi\u00e0 in vigore sul suolo italiano; l'organismo giudiziario ha fissato l'inizio della squalifica al 1\u00ba gennaio 2010, respingendo la richiesta di annullare i risultati precedenti a tale data. Sono invece cancellati i risultati ottenuti dallo spagnolo nel corso della medesima stagione, tra cui la classifica generale del Tour M\u00e9diterran\u00e9en, due tappe alla Vuelta al Pa\u00eds Vasco e una frazione e la classifica finale del Tour de Romandie.\n2012: il ritorno alle gare, secondo alla Vuelta.\nTerminato il periodo di sospensione di due anni, nel 2012 Valverde firma un contratto con la Movistar. Inizia la stagione positivamente, dimostrando una buona forma: vince la quinta tappa al Tour Down Under e la seconda tappa alla Vuelta a Andaluc\u00eda, conquistando anche la classifica generale della breve corsa a tappe spagnola. Partecipa poi alla Parigi-Nizza conquistando la terza tappa precedendo il campione australiano Simon Gerrans; \u00e8 inoltre sesto nella cronoscalata conclusiva, giungendo al terzo posto nella classifica finale.\nTerminate le classiche di primavera non particolarmente brillanti, culminate con la squalifica per traino alla Liegi-Bastogne-Liegi, partecipa a inizio luglio al Tour de France, tornando alla vittoria in un grande Giro grazie al successo nella diciassettesima frazione con arrivo in salita a Peyragudes, dopo aver affrontato le ascese di Port de Bal\u00e8s e Peyresourde. Chiude la corsa francese al ventesimo posto nella generale. Poco tempo dopo conclude al diciottesimo posto la prova in linea dei Giochi olimpici di Londra, vinta da Vinokourov.\nNel mese di agosto Valverde prende il via alla Vuelta a Espa\u00f1a, diventando, tappa dopo tappa, uno dei pretendenti alla vittoria finale della corsa. Ottiene successi parziali nella terza e nell'ottava tappa, regolando in entrambe le occasioni allo sprint il connazionale Joaquim Rodr\u00edguez, chiudendo sul secondo gradino del podio finale, a 1'16\" da Contador; difende inoltre la posizione sulla Bola del Mundo dagli attacchi di Rodr\u00edguez, cui strappa, nella \"passerella\" conclusiva di Madrid, sia la maglia verde che quella bianca. In settembre partecipa quindi ai campionati del mondo di Limburgo dove si classifica al terzo posto nella prova in linea, dietro al belga Philippe Gilbert e al norvegese Edvald Boasson Hagen, salendo in tal modo per la quarta volta sul podio iridato.\n2013: il podio alla Vuelta e tante delusioni.\nVista la competitivit\u00e0 dimostrata dopo i due anni di squalifica, nel 2013 si presenta con grandi ambizioni. Mantiene una forma eccellente per tutto il corso dell'anno ed in tutte le corse a cui punta, ma non riesce a raccogliere i risultati desiderati. A febbraio trionfa subito al Trofeo Serra de Tramuntana, prova del Challenge de Mallorca, e pochi giorni pi\u00f9 tardi nella classifica finale della Vuelta a Andaluc\u00eda, vincendo anche il prologo e la terza frazione. Si presenta alle classiche delle Ardenne in gran forma, arrivando secondo all'Amstel Gold Race \u2014 battuto dal ceco Roman Kreuziger \u2014 e terzo alla Liegi-Bastogne-Liegi, a 9\" dal vincitore irlandese Daniel Martin.\n\u00c8 al via del Tour de France con grandi aspettative: mantiene il secondo posto in graduatoria fino alla tappa di Saint-Amand-Montrond, quando per colpa di una foratura e del vento rimane attardato uscendo di classifica; finisce quindi la corsa francese all'ottavo posto, mettendosi a disposizione del giovane colombiano emergente e compagno di squadra Nairo Quintana. Subito dopo la \"Grande Boucle\" arriva secondo alla Cl\u00e1sica San Sebasti\u00e1n, battuto dal francese Tony Gallopin. Alla Vuelta a Espa\u00f1a punta alla vittoria, concludendo tuttavia terzo a 1'36\" dallo statunitense Chris Horner; riesce ad ogni modo a far sua la classifica a punti, pur senza aver conquistato nessuna tappa.\nIn autunno partecipa ai campionati del mondo in Toscana, come co-capitano della nazionale insieme a Rodr\u00edguez. Nella prova in linea di Firenze su un percorso adatto alle caratteristiche di entrambi, si ostacolano tra di loro, concludendo rispettivamente terzo e secondo, battuti dal portoghese Rui Costa, a detta degli addetti ai lavori proprio in virt\u00f9 del loro antagonismo. Una settimana pi\u00f9 tardi arriva secondo anche al Giro di Lombardia, battuto proprio da Rodr\u00edguez.\n2014: la seconda Freccia e il sesto podio alla Vuelta.\nOrmai trentaquattrenne, inizia un altro anno, il 2014, dimostrando un'ottima forma, dominando la Vuelta a Andaluc\u00eda e vincendo in marzo diverse corse minori tra Italia e Spagna: l'affermazione per la quarta volta in carriera alla Vuelta a Murcia, la Roma Maxima e il Gran Premio Miguel Indurain. \nConclusa al quinto posto la Vuelta al Pa\u00eds Vasco, cogliendo tre secondi posti di tappa, si presenta tra i favoriti alle classiche; in otto giorni si piazza quarto all'Amstel Gold Race, secondo alla Liegi-Bastogne-Liegi e primo alla Freccia Vallone: questa \u00e8 per Valverde la prima importante affermazione in una classica dalla Liegi 2008, cos\u00ec come il secondo trionfo alla \"Flecha\" a distanza di otto anni. A fine giugno chiude al secondo posto la Route du Sud, mentre il 27 dello stesso mese diviene per la prima volta campione nazionale a cronometro, lasciando il successo nella prova in linea al connazionale e compagno di squadra Ion Izagirre. Al Tour de France si classifica al quarto posto in classifica generale, distanziato di 9'40\" dal siciliano Vincenzo Nibali, senza particolari acuti e non riuscendo ad ottenere vittorie parziali; in seguito vince per la seconda volta in carriera la Cl\u00e1sica San Sebasti\u00e1n, precedendo per distacco l'olandese Bauke Mollema e Rodr\u00edguez.\nPrende quindi il via, a fine agosto, alla Vuelta a Espa\u00f1a, imponendosi nella sesta tappa con arrivo a La Zubia e indossando maglia rossa che terr\u00e0 fino alla nona frazione. In seguito non impensierisce mai il leader Contador e chiude la corsa sul terzo gradino del podio distanziato di 1'50\" dal vincitore. Cos\u00ec come nelle ultime due annate, giunge al terzo posto nella prova in linea del campionato del mondo di Ponferrada, preceduto dal polacco Micha\u0142 Kwiatkowski e Gerrans. Al Giro di Lombardia ottiene l'ennesimo piazzamento, classificandosi sul secondo gradino del podio alle spalle di Martin. A fine stagione si aggiudica la classifica finale dell'UCI World Tour, davanti al connazionale Contador.\n2015: il tris a Freccia e Liegi e il podio al Tour.\nNel 2015 Valverde apre la stagione facendo suo il Trofeo Serra de Tramuntana, penultima prova del Challenge de Mallorca. In febbraio partecipa negli Emirati Arabi a Dubai Tour, Tour of Qatar e Tour of Oman, ottenendo alcuni piazzamenti. \u00c8 poi terzo alle Strade Bianche e ventesimo alla Milano-Sanremo. A fine marzo \u00e8 protagonista alla Volta Ciclista a Catalunya, dove si aggiudica le tappe di Olot, Valls e Barcellona, chiudendo secondo nella classifica finale alle spalle dell'australiano Richie Porte. Alle classiche delle Ardenne conclude sul secondo gradino del podio l'Amstel Gold Race dietro Kwiatkowski, mentre tre giorni dopo trionfa alla Freccia Vallone, imponendosi per la terza volta in carriera sulle rampe del Muro di Huy. Ottiene il medesimo risultato alla Liegi-Bastogne-Liegi, anch'essa sua per la terza volta, precedendo in una volata ristretta il transalpino Julian Alaphilippe e Rodr\u00edguez. Grazie a tale affermazione diventa il secondo corridore di sempre, dopo l'elvetico Ferdi K\u00fcbler, a riuscire nell'accoppiata Freccia-Liegi per ben due volte (2006 e 2015); inoltre vincendo a sette anni di distanza dalla sua seconda Liegi, batte il precedente record che apparteneva all'irlandese Sean Kelly e a Vinokurov, entrambi vincitori della monumento a cinque anni di distacco l'una dall'altra.\nIn giugno partecipa al Crit\u00e9rium du Dauphin\u00e9 che chiude nono nella generale, conseguendo comunque un terzo posto di tappa. A fine mese si laurea campione nazionale in linea, bissando cos\u00ec il successo del 2008. Prende parte al Tour de France come gregario di lusso in appoggio a Nairo Quintana, senza per\u00f2 trascurare le proprie possibilit\u00e0 in ottica classifica generale. Entrambi attardati dopo le insidie della prima settimana, Nairo e Alejandro riescono a recuperare le prime posizioni al termine dei Pirenei, insediandosi rispettivamente in seconda e terza posizione, dovendosi arrendere allo strapotere mostrato fino a quel momento dal britannico Chris Froome. Sulle Alpi, approfittando della vulnerabilit\u00e0 e della forma in calando della maglia gialla, Valverde apre pi\u00f9 volte la strada per un attacco del giovane colombiano, che raggiunge l'intento solamente nelle ultime due tappe di montagna dove riesce a recuperare parecchio tempo a Froome non necessario per\u00f2 a scalfire la sua \"leadership\", dimostrando in precedenza un certo attendismo. Alejandro \u2014 che ottiene come miglior piazzamento un terzo posto di tappa sul M\u00fbr-de-Bretagne \u2014 conclude la \"Grande Boucle\" per la prima volta sul terzo gradino del podio, distanziato di 5'25\" dal britannico e di 4'13\" dal compagno di squadra, il quale chiude al secondo posto con non pochi rimpianti. Pochi giorni dopo conclude terzo alla Cl\u00e1sica San Sebasti\u00e1n.\nA fine agosto corre la Vuelta a Espa\u00f1a: conquista la quarta frazione con arrivo in leggera salita a Vejer de la Frontera, rimanendo nella prima parte di corsa nei piani alti della classifica. Nella seconda e nella terza settimana, tuttavia, accusa le fatiche del Tour, perdendo progressivamente terreno dai \"big\" e restando fuori dalla lotta per il podio. A Madrid \u2014 luogo della passerella conclusiva \u2014 chiude al settimo posto finale, a 6'47\" dal vincitore sardo Fabio Aru, riuscendo comunque ad aggiudicarsi la maglia verde, sua per la terza volta. Ai campionati del mondo di Richmond \u00e8 quinto nella prova in linea, chiudendo nel gruppo a 3\" dal vincitore slovacco Peter Sagan; termina poi al quarto posto il Giro di Lombardia \u2013 ultima classica monumento dell'anno \u2013 aggiudicandosi in tal modo, per la quarta volta in carriera e per la seconda stagione consecutiva, la classifica finale dell'UCI World Tour.\n2016: il poker alla Freccia Vallone e il podio al Giro.\nPer la stagione 2016 decide di focalizzare i propri obiettivi nel Giro d'Italia e nei Giochi olimpici di Rio de Janeiro.\nDopo alcuni piazzamenti nelle prime gare stagionali, tra cui spicca il secondo posto alla Vuelta a Murcia, ottiene i primi successi facendo sue tappa e classifica finale della Vuelta a Andaluc\u00eda, corsa dove detiene il record di vittorie. Nel mese di marzo si piazza decimo alle Strade Bianche, cui seguono alcuni piazzamenti alla Tirreno-Adriatico e un quindicesimo posto alla Milano-Sanremo. Dopo un periodo di pausa torna alle competizioni in aprile imponendosi nelle tappe di Fermoselle e dell'Alto de la Plataforma, con conseguente vittoria finale, della Vuelta a Castilla y Le\u00f3n. Soli tre giorni pi\u00f9 tardi si aggiudica per il terzo anno di fila la Freccia Vallone, diventando con momentanei quattro successi il ciclista pi\u00f9 vincente nella storia della classica belga. Non riesce a difendere il titolo alla Liegi-Bastogne-Liegi, concludendo la manifestazione al sedicesimo posto.\nSchierato per la prima volta ai nastri di partenza del Giro d'Italia, dopo una prima parte di corsa a ridosso dei migliori, va in difficolt\u00e0 nel corso del \"tappone dolomitico\" della quattordicesima tappa: nell'occasione perde contatto sulle rampe del Passo di Falzarego, arrivando sul traguardo di Corvara con tre minuti di ritardo dal colombiano Esteban Chaves, vincitore di tappa, e dal nuovo \"leader\" olandese Steven Kruijswijk, venendo preceduto di 2'23\" anche da Vincenzo Nibali. Torna nei piani alti della classifica con il terzo posto nella cronoscalata dell'Alpe di Siusi, guadagnando su quasi tutti i rivali. Successivamente si aggiudica la sedicesima tappa con arrivo ad Andalo, superando in uno sprint a due lo stesso Kruijswijk e assestandosi al terzo posto provvisorio della generale. Segue un nuovo passaggio a vuoto tre giorni pi\u00f9 tardi quando perde pi\u00f9 di due minuti sul traguardo di Risoul da un Vincenzo Nibali in forte rimonta verso la maglia rosa. Il giorno seguente, nella ventesima e penultima tappa, si riprende nuovamente, riappropriandosi del podio ai danni di Kruijswijk; conclude la \"Corsa Rosa\", al termine della passerella conclusiva di Torino, al terzo posto in classifica generale, preceduto di 1'17\" da Nibali e di 25\" da Chaves. In tal modo il murciano, all'ottavo podio in un grande Giro, diviene il sedicesimo ciclista ad aver conseguito podi in tutte e tre le grandi corse a tappe.\nSi presenta al Tour de France in veste di appoggio a Quintana, capitano designato. Si mantiene costantemente nei piani alti della classifica per tutte le tre settimane, dimostrandosi di fondamentale supporto nello scortare il colombiano, apparso meno incisivo delle passate edizioni, sul terzo gradino del podio degli Champs-\u00c9lys\u00e9es. Coglie inoltre due terzi posti nella seconda e nella diciannovesima tappa, concludendo la manifestazione al sesto posto, a 6'16\" dal vincitore Froome. Conclusa la Cl\u00e1sica San Sebasti\u00e1n con un nuovo terzo posto, si presenta alla rassegna a cinque cerchi come uno dei principali candidati alla vittoria della prova in linea: il 6 agosto tuttavia, nonostante un percorso favorevole, conclude la prova lontano dalla zona medaglie, dopo aver scortato nel finale il compagno di nazionale Rodr\u00edguez, giunto quinto e all'ultima corsa in carriera.\nNella seconda met\u00e0 di agosto \u00e8 al via anche della Vuelta a Espa\u00f1a con il numero 1, partecipando di fatto a tutti e tre i grandi Giri stagionali. Dopo il secondo posto nella cronosquadre iniziale alle spalle della Sky, Valverde si conferma ad alti livelli, assestandosi al secondo posto della classifica al termine della prima settimana con due terzi posti nella terza e nella settima tappa. In seguito ad una nuova terza piazza nell'undicesima frazione, si mantiene ai vertici fino alla tappa \"regina\" di Aubisque/Gourette della quattordicesima, quando, momentaneo terzo della generale, perde circa dieci minuti dai \"big\", mettendo da parte ambizioni di classifica. Complice una forma in calando per le fatiche di una lunga stagione, nelle ultime tappe si mette a disposizione del compagno Quintana, scortandolo al successo finale di Madrid. Valverde, che ha indossato per dieci giorni la maglia verde prima di perderla al termine della penultima frazione in favore del piemontese Fabio Felline, conclude al dodicesimo posto la corsa iberica, a 15'57\" da Quintana. Termina l'annata il 1\u00ba ottobre chiudendo sesto al Giro di Lombardia.\n2017: la quinta Freccia Vallone, la quarta Liegi e l'infortunio.\nUna nuova annata per Valverde comincia a fine gennaio al Challenge de Mallorca, dove ottiene un secondo posto alle spalle del belga Tim Wellens nel Trofeo Andratx-Mirador d'Es Colomer; l'11 febbraio arriva il primo successo stagionale, quinto in carriera nonch\u00e9 record della manifestazione, alla Vuelta a Murcia, tagliando il traguardo con pi\u00f9 di due minuti sul gruppo inseguitore al termine di un assolo di 70\u00a0km. In seguito conquista per la quinta volta nelle ultime sei edizioni la Vuelta a Andaluc\u00eda: fa sua la prima tappa in uno sprint ristretto, perdendo momentaneamente la maglia di \"leader\" in favore di Contador al termine della seconda giornata di gara, ma riappropriandosene l'indomani nella cronometro di Lucena, conclusa al secondo posto, e mantenendola fino a Co\u00edn, meta finale della corsa, precedendo di 1\" il connazionale della Trek. \nCostretto a rinunciare alla Parigi-Nizza a causa di un'influenza, il 20 marzo Valverde si presenta ai nastri di partenza della Volta Ciclista a Catalunya: con i compagni vince la cronosquadre della seconda tappa, tuttavia in un secondo momento la giuria, in seguito a presunte spinte tra alcuni componenti del team, decide di penalizzare l'intera squadra di un minuto, sottraendo loro anche il successo in favore della BMC. Il murciano si aggiudica poi gli arrivi in salita della terza e quinta tappa, annullando il distacco, accumulato in seguito alla sanzione, dallo statunitense Tejay van Garderen, e portandosi in testa. Con il secondo posto nella penultima frazione e la vittoria dell'ultima tappa, fa sua la classifica finale con 1'03\" su Contador. La settimana seguente si aggiudica anche la quinta frazione e, per la prima volta in carriera, la classifica generale della Vuelta al Pa\u00eds Vasco, battendo ancora Contador per 17\". Alle Ardenne \u00e8 diciannovesimo all'Amstel Gold Race, mentre il 19 aprile fa sua per la quinta volta, quarta consecutiva, la Freccia Vallone; quattro giorni pi\u00f9 tardi chiude il \"trittico\" con la vittoria alla Liegi-Bastogne-Liegi, quarta in carriera, completando per la terza volta l'accoppiata Freccia-Liegi.\nTorna alle competizioni a inizio giugno in occasione del Crit\u00e9rium du Dauphin\u00e9, dove ottiene un terzo di tappa e il nono nella generale; il 25 dello stesso mese chiude invece secondo nella prova in linea del campionato nazionale, alle spalle del compagno di squadra Jes\u00fas Herrada. Originariamente di supporto a Quintana al Tour de France, \u00e8 costretto al ritiro gi\u00e0 nella frazione inaugurale, la cronometro di D\u00fcsseldorf, a causa di una rovinosa caduta in seguito alla quale riporta la frattura di rotula e astragalo della gamba sinistra, nonch\u00e9 un profondo taglio nella zona tibiale mancina e varie escoriazioni sparse: tale infortunio obbliga il murciano a terminare anzitempo la stagione.\n2018: il rientro e il titolo iridato.\n208 giorni pi\u00f9 tardi, a fine gennaio 2018, Valverde rientra alle competizioni, prendendo parte a tre delle quattro prove del Challenge de Mallorca e dimostrandosi subito competitivo, con un terzo e un quarto posto rispettivamente nel Trofeo Serra de Tramuntana e nel Trofeo Lloseta-Andratx. Torna alla vittoria il 1\u00ba febbraio seguente, conquistando la seconda tappa della Volta a la Comunitat Valenciana al termine di uno sprint a tre; fa poi sue anche la quarta frazione con arrivo in salita e la classifica finale della corsa. Secondo alla Vuelta a Murcia, a fine mese si impone nella classifica finale dell'Abu Dhabi Tour grazie alla vittoria sulla salita di Jebel Hafeet nell'ultima tappa, l'unica con arrivo in quota. Terminata al quarto posto la Strade Bianche del 3 marzo, la serie di successi procede alla Volta Ciclista a Catalunya, dove vince la volata della seconda tappa e l'arrivo in salita della quarta, aggiudicandosi, cos\u00ec come l'anno precedente e per la terza volta in carriera, anche la classifica generale della corsa. Ottimo undicesimo alla Dwars door Vlaanderen nonostante la poca esperienza con le classiche del pav\u00e9, l'avvicinamento alle classiche delle Ardenne lo vede vincente il 31 marzo al Gran Premio Miguel Indurain e secondo alla Klasika Primavera una settimana pi\u00f9 tardi; ci\u00f2 nonostante nel classico \"trittico\" non ottiene i risultati sperati, concludendo quinto all'Amstel Gold Race, secondo alla Freccia Vallone \u2014 vedendosi interrompere da Alaphilippe la serie di quattro successi consecutivi \u2014 e tredicesimo alla Liegi-Bastogne-Liegi.\nDopo quasi due mesi di pausa corre la Route d'Occitanie dove vince la terza tappa con arrivo in salita e si piazza secondo nella quarta e ultima frazione: nell'occasione viene beffato proprio al \"fotofinish\" dal francese Anthony Roux nel corso della volata conclusiva, dopo aver cercato di resistere al ritorno del gruppo in seguito a un lungo attacco dalla distanza assieme al connazionale Luis Le\u00f3n S\u00e1nchez; fa comunque sua la classifica finale della corsa francese. In vista del Tour de France partecipa anche ai campionati nazionali, finendo quarto nella prova a cronometro e secondo nella corsa in linea.\nDopo la sfortunata esperienza dell'anno precedente, Valverde torna al Tour con l'obiettivo di supportare i due capitani designati, Mikel Landa e Quintana. In seguito a una prima settimana dove riesce a ben figurare con un quarto posto a Quimper e un terzo sul M\u00fbr-de-Bretagne, i restanti due blocchi di corsa non proseguono nel migliore dei modi per lo spagnolo. Momentaneo terzo al termine della decima tappa, tenta un attacco dalla distanza il giorno successivo, ma il buon vantaggio accumulato va progressivamente riducendosi fino ad esaurirsi lungo le prime rampe de La Rosi\u00e8re, primo arrivo in quota dell'edizione, concludendo staccato dai migliori. Abbandonate definitivamente le ambizioni di classifica, si inserisce in un tentativo di fuga da lontano anche l'indomani, venendo tuttavia ripreso e staccato cos\u00ec come successo nella frazione precedente. L'unico acuto nelle giornate seguenti lo ha nella diciassettesima frazione, quando, inseritosi nella fuga di giornata, risulta fondamentale nel corso dell'ultima salita di Saint-Lary-Soulan per le ambizioni di successo di Quintana, che vincer\u00e0 infatti la tappa. Conclude al quattordicesimo posto la sua undicesima \"Grande Boucle\", che si rivela complessivamente sotto le aspettative, sia personali che di squadra, lontano ben 27'26\" dal vincitore Geraint Thomas.\nRimessosi in sesto dalle fatiche del Tour, prende il via della Vuelta a Espa\u00f1a libero da vincoli di squadra e con l'obiettivo di ritrovare una buona condizione. La corsa di casa inizia subito nel migliore dei modi: Valverde vince infatti la seconda tappa, precedendo Kwiatkowski in una volata a due sullo strappo di Caminito del Rey. Terzo a Pozo Alc\u00f3n, trionfa nuovamente il giorno seguente nell'ottava frazione: nell'occasione si rende protagonista di una grande volata in leggera salita sul traguardo di Almad\u00e9n, che gli permette addirittura di sopravanzare negli ultimi metri il campione del mondo Sagan. Al termine della prima settimana di corsa \u00e8 momentaneo secondo della generale, palesando un ottimo stato di forma; si mantiene nella medesima posizione anche al termine della seconda settimana, dove ottiene un altro terzo e un quarto posto. Soli 25\" dietro il \"leader\" Simon Yates fino alla diciottesima frazione, cede pi\u00f9 di quattro minuti al britannico della Mitchelton nelle ultime due frazioni andorrane, decisive per l'assegnazione della maglia rossa: nonostante riesca per quanto possibile a limitare i danni al termine della prima, crolla nella seconda, scivolando fino al quinto posto, a 4'28\" dalla vetta della generale. Sfumato proprio nelle battute conclusive un podio pienamente alla portata per quanto dimostrato in precedenza, sale comunque sul podio di Madrid come vincitore della classifica a punti, la quarta in carriera. Il 30 settembre si laurea campione del mondo: sul durissimo percorso di Innsbruck regola in volata il francese Romain Bardet, il canadese Michael Woods e l'olandese Tom Dumoulin, con i quali si era avvantaggiato lungo l'ultima rampa: dopo sei podi, il primo dei quali distante ben 15 anni, conquista finalmente la tanto agognata maglia iridata alla veneranda et\u00e0 di 38 anni. Termina l'annata con le ultime classiche italiane, piazzandosi quindicesimo alla Tre Valli Varesine, terzo alla Milano-Torino e undicesimo al Giro di Lombardia; a coronamento della stagione riceve per la prima volta in carriera l'ambito V\u00e9lo d'Or, come miglior ciclista dell'anno.\n2019: il settimo podio alla Vuelta.\nIl 2019 di Valverde con i nuovi colori dell'iride riparte dal Challenge de Mallorca, dove ottiene un quarto posto nel Trofeo Ses Salines-Campos-Porreres-Felanitx, un decimo nel Trofeo Andratx-Lloseta e un terzo nel Trofeo Serra de Tramuntana. Secondo nelle generali di Volta a la Comunitat Valenciana e Vuelta a Murcia, conclude alle spalle dello sloveno Primo\u017e Rogli\u010d anche l'UAE Tour: durante la corsa a tappe emiratina riesce comunque a vincere la terza tappa, ripetendo il successo a Jebel Hafeet dell'anno precedente. Le difficolt\u00e0 nel trovare il successo in questo periodo proseguono, finendo settimo alla Milano-Sanremo e solo decimo alla Volta Ciclista a Catalunya, con un secondo posto di tappa. Trentunesimo alla Dwars door Vlaanderen, il 7 aprile si presenta per la prima volta in carriera ai nastri di partenza del Giro delle Fiandre: contrariamente alle fievoli premesse iniziali, il campione del mondo non sfigura affatto sul pav\u00e9 belga, concludendo con un notevole ottavo posto, resistendo agli attacchi di ben pi\u00f9 quotati specialisti e dimostrando un ottimo \"feeling\" anche con le pietre. Tuttavia nel successivo trittico delle Ardenne delude inaspettatamente le attese, lontano dai migliori all'Amstel Gold Race e undicesimo nella sua Freccia Vallone. Anche alla Liegi-Bastogne-Liegi non \u00e8 competitivo, costretto al ritiro a causa di problemi fisici derivanti da una caduta in allenamento pochi giorni prima: ci\u00f2 lo vede quindi impossibilitato a prendere il via di un Giro d'Italia inizialmente in programma.\nReduce da una prima parte di stagione al di sotto delle aspettative, il 20 giugno torna alle competizioni alla Route d'Occitanie: qui dimostra una ritrovata condizione vincendo l'arrivo in salita della tappa inaugurale, blindando con un secondo posto nel tappone pirenaico della terza frazione la vittoria della classifica finale del giorno successivo. Laureatosi per la terza volta in carriera campione nazionale in linea, il 6 luglio \u00e8 ai nastri di partenza del Tour de France: pur partendo come gregario di Landa e Quintana, riesce comunque ad ottenere un secondo posto nella ventesima tappa e il nono finale, a 6'12\" dal vincitore Egan Bernal. In previsione del Mondiale dello Yorkshire, il 24 agosto \u00e8 al via della Vuelta a Espa\u00f1a come uno dei candidati alla maglia rossa: durante le tre settimane di corsa rimane sempre con i primi, aggiudicandosi sulla rampa di Mas de la Costa la settima frazione e concludendo al secondo posto nella generale, a 2'33\" da Rogli\u010d. Costretto al ritiro nella prova in linea iridata del 29 settembre, disputatasi in condizioni meteorologiche avverse, prepara con le classiche italiane di fine stagione l'obiettivo Giro di Lombardia. Quinto al Giro dell'Emilia e secondo al Gran Premio Bruno Beghelli e alla Milano-Torino, si presenta al via della \"classica delle foglie morte\" tra i principali favoriti: sul traguardo di Como, dopo aver attaccato pi\u00f9 volte senza per\u00f2 essere riuscito a fare la differenza, \u00e8 nuovamente secondo, regolando la volata a tre dei diretti inseguitori del vincitore Mollema.\n2020: l'anno peggiore.\nAlla soglia dei quarant'anni il campione spagnolo inizia la stagione al Challenge de Mallorca, cogliendo un secondo posto nel Trofeo Serra de Tramuntana e un decimo al Trofeo Pollenca-Andratx. In seguito prende parte alla Volta a la Comunitat Valenciana, conclusa in decima posizione con un secondo posto di tappa, e alla Vuelta a Murcia, dove \u00e8 quattordicesimo. Non brilla neanche all'UAE Tour, dove \u00e8 solo settimo sull'arrivo in salita di Jebel Hafeet e dodicesimo in classifica generale. In seguito allo stop delle competizioni causa pandemia globale, torna in gara solo a fine luglio alla Vuelta a Burgos, finendo terzo nella prima tappa ma solo quindicesimo nella generale. Non registra particolari acuti nemmeno al Crit\u00e9rium du Dauphin\u00e9 e al Tour de France, terminati entrambi in dodicesima piazza.\nOttavo al Mondiale di Imola, staccato di quasi un minuto dal vincitore Alaphilippe, si presenta alla partenza della Vuelta a Espa\u00f1a in supporto del pi\u00f9 giovane compagno Enric Mas. Nel corso delle tre settimane di gara fa suoi un terzo, un quarto e un quinto posto di tappa: tuttavia nelle frazioni pi\u00f9 impegnative non regge quasi mai il passo dei migliori, classificandosi decimo assoluto, a 9'34\" dal vincitore Rogli\u010d. Chiude un'insolita ma comunque deludente annata senza successi.\n2021.\nDopo un opaco 2020, il 2021 comincia, per Valverde, alla Clasica de Almeria. Partecipa in seguito anche all'UAE Tour e alla Strade Bianche, conclusi lontanissimo dai migliori. Discreto ottavo al Gran Premio Industria e Artigianato di Larciano, dimostra un'ottima condizione, invece, alla Volta a Catalunya nella quale lotta con i migliori per il successo finale, cogliendo un terzo posto di tappa e un quarto in classifica."}
{"id": "444469", "revid": "30232", "url": "https://it.wikipedia.org/wiki?curid=444469", "title": "Locomotiva FS E.492", "text": ""}
{"id": "444470", "revid": "599013", "url": "https://it.wikipedia.org/wiki?curid=444470", "title": "Luciano Pagliarini", "text": "Professionista dal 2001 al 2010, ha ottenuto tredici vittorie in carriera, tra cui una tappa all'Eneco Tour 2007, unico successo in un evento UCI ProTour.\nCarriera.\nPass\u00f2 professionista nel 2001, con l'italiana Lampre: in quattro stagioni ottenne sette successi, cinque dei quali al Tour de Langkawi, in Malaysia. Nel 2005 pass\u00f2 alla Liquigas-Bianchi, mentre nel 2006 giunse alla Saunier Duval-Prodir (poi rinominata in Scott). Ottenne altre tre vittorie tra 2007 e 2008.\n2007.\nA causa di problemi di salute, disput\u00f2 una prima parte di stagione sottotono fino ai Giochi panamericani di luglio, in cui vinse una medaglia di bronzo. Dieci giorni dopo la nascita del suo primo figlio, vinse la quinta tappa dell'Eneco Tour, diventando il primo ciclista brasiliano ad ottenere una vittoria nel circuito UCI ProTour. Successivamente vinse anche una tappa al Tour of Missouri. L'eccellente finale di stagione convinse la Saunier Duval a rinnovargli il contratto.\n2008.\nA differenza dell'anno precedente, ebbe un buon inizio di stagione, terminando terzo nell'ultima tappa del Tour of Qatar e quindicesimo nella classifica generale. Vinse poi la sesta tappa del Tour of California, davanti a Juan Jos\u00e9 Haedo e il campione del mondo Paolo Bettini. Due giorni prima la gara in linea dei Giochi della XXIX Olimpiade gli furono diagnosticati calcoli renali e per questo termin\u00f2 in ultima posizione la corsa.\n2009-2010.\nNel 2009 pass\u00f2 nel Team Teltek H2O, neonato consorzio con licenza lussemburghese. Fu una stagione difficile, visto che la squadra non ottenne una licenza dalla UCI e successivamente venne sciolta. Pagliarini rimase senza contratto per qualche mese, aumentando di peso. In luglio annunci\u00f2 il ritorno in patria, per correre il Giro del Brasile con la Memorial-Santos, e anche l'inizio della preparazione in vista delle gare di ciclismo su pista dei Giochi della XXX Olimpiade del 2012.\nNel 2010 passa alla Scott-Marcondes Cesar, squadra brasiliana neo Professional, riuscendo ad aggiudicarsi tre tappe della Rutas de Am\u00e9rica.\nDurante la stagione, in occasione dei campionati nazionali, decide di non partecipare alla competizione per protesta contro la sua stessa squadra, rea di non pagare gli stipendi ai corridori. Il successivo interessamento dell'UCI alla vicenda, porta alla sospensione della Scott.\nAl termine della stagione 2010 decide di ritirarsi dall'attivit\u00e0 agonistica."}
{"id": "444471", "revid": "86954753", "url": "https://it.wikipedia.org/wiki?curid=444471", "title": "Raschiettatura", "text": "La raschiettatura (chiamata anche raschinatura o raschiatura) \u00e8 una lavorazione meccanica di finitura superficiale, eseguita asportando il materiale in eccesso della superficie da lavorare con degli appositi raschietti.\nLo scopo della lavorazione \u00e8 quello di migliorare la planarit\u00e0 e l'estetica di superfici gi\u00e0 parzialmente lavorate. Le superfici cos\u00ec trattate si presentano con un aspetto particolare, inconfondibile, gradevoli a vedersi.\nCaratteristiche.\nLe superfici raschiettate possono presentare errori di planarit\u00e0 che vanno da qualche centesimo al millesimo di millimetro. Una raschiettatura curata permette di ottenere planarit\u00e0 migliori rispetto ad una \"normale\" lapidellatura (dove esistono problemi relativi ai giochi dei mandrini, consumo irregolare della mola, riscaldamento del pezzo, ecc.).\nUn'importante particolarit\u00e0 delle superfici raschiettate \u00e8 che queste si presentano finemente ondulate. Questo produce due interessanti effetti:\nPer effetto di ci\u00f2, la superficie raschiettata \u00e8 particolarmente indicata nei casi dove si prevede lo scorrimento tra due superfici. Alcuni esempi d'utilizzo di questa tecnica possono essere:\nIl grosso problema della raschiettatura consiste nel suo costo, essendo questa un'operazione da compiere manualmente e in cui si procede lentamente (inoltre questa lavorazione \u00e8 particolarmente faticosa). Per effetto di ci\u00f2, e per il miglioramento tecnologico dei lapidelli (macchine rettificatrici per superfici piane), questo tipo di lavorazione tende ad essere sostituita dalla lapidellatura.\nRaschiettatura.\nLa raschiettatura a mano si esegue con l'ausilio di un raschietto, un utensile con una estremit\u00e0 tagliente. La corretta sequenza di lavoro prevede:\nPer la sgrossatura si effettuano corse di 10-15 mm (con raschietti con il tagliente largo), nelle finiture si riduce a 3-4 mm. Eseguita la prima passata, si esegue una seconda passata ruotando la direzione di lavoro di 90\u00b0.\nIn una sequenza di maggiore precisione e delicatezza della superficie ottenuta, si usano raschietti \"a tirare\": l'asportazione del materiale viene fatta con movimenti all'indietro, da qui un miglior controllo della pressione e corsa di taglio. \nPeriodicamente, il raschietto va raffreddato immergendolo in acqua e olio emulsionato.\nIl metodo tradizionale, usato per il controllo della planarit\u00e0 \u00e8 quello dell'azzurramento, con l'ausilio di un piano di riferimento ed inchiostro.\nManutenzione.\nLe superfici raschiettate necessitano di un minimo di manutenzione: infatti non potendo essere ulteriormente trattate, richiedono di essere protette da un velo di olio o di grasso, per impedirne la corrosione dovuta all'azione degli agenti atmosferici."}
{"id": "444472", "revid": "64597", "url": "https://it.wikipedia.org/wiki?curid=444472", "title": "Formazione marnoso arenacea", "text": ""}
{"id": "444474", "revid": "371529", "url": "https://it.wikipedia.org/wiki?curid=444474", "title": "Integration", "text": "Integration \u00e8 un box-set di 4 CD della band inglese The Cure, pubblicato nel 1990, comprendente i quattro singoli dall'album \"Disintegration\" nelle loro versioni su Cd. Il cofanetto comprende un poster della band. \u00c8 uscito in America per l'etichetta Elektra Records."}
{"id": "444475", "revid": "17351", "url": "https://it.wikipedia.org/wiki?curid=444475", "title": "Tu-4", "text": ""}
{"id": "444476", "revid": "6923", "url": "https://it.wikipedia.org/wiki?curid=444476", "title": "Little Rock", "text": "Little Rock \u00e8 una citt\u00e0 degli Stati Uniti d'America, capitale e centro pi\u00f9 popoloso dello Stato dell'Arkansas. La citt\u00e0 \u00e8 situata nella zona centrale dello Stato ed \u00e8 anche il capoluogo della Contea di Pulaski. Il nome di Little Rock deriva da una piccola formazione rocciosa sulla riva meridionale del fiume Arkansas che fu chiamata dai francesi \"La Petite Roche\" (\"la piccola roccia\"). Negli anni delle prime esplorazioni nella zona, la \"piccola roccia\" divenne un punto di riferimento noto e dette il nome all'insediamento che qui si svilupp\u00f2.\nGeografia fisica.\nSecondo lo United States Census Bureau, la citt\u00e0 ha una superficie totale di 302,5 km\u00b2, dei quali 301\u00a0km\u00b2 di territorio e 1,60\u00a0km\u00b2 di acque interne (lo 0,52% del totale).\nLittle Rock \u00e8 situata sulla riva meridionale del fiume Arkansas nell'Arkansas centrale. I torrenti Fourche Creek e Rock Creek scorrono attraverso la citt\u00e0 e si gettano nell'Arkansas. La parte occidentale della citt\u00e0 \u00e8 situata sulle pendici delle Ouachita Mountains. Vicino al confine nord-occidentale della citt\u00e0 si trova il Pinnacle Mountain e il lago Maumelle, che rifornisce d'acqua potabile la citt\u00e0. La citt\u00e0 di North Little Rock \u00e8 situata di fronte a Little Rock, sull'altra sponda del fiume.\nSociet\u00e0.\nEvoluzione demografica.\nAl censimento del 2000 erano presenti 183.133 abitanti, la cui origine etnica era la seguente: 55,07% bianchi, 40,41% neri, 0,27% nativi americani, 1,66% asiatici, 0,03% isolani dell'Oceano Pacifico, 1,28% di altra origine, 1,28% di origine multietnica, 2,67% ispanici.\nInfrastrutture e trasporti.\nLa citt\u00e0 \u00e8 servita da una rete tranviaria composta da due linee."}
{"id": "444477", "revid": "339392", "url": "https://it.wikipedia.org/wiki?curid=444477", "title": "B-50", "text": ""}
{"id": "444480", "revid": "51418", "url": "https://it.wikipedia.org/wiki?curid=444480", "title": "Animista", "text": ""}
{"id": "444484", "revid": "29035", "url": "https://it.wikipedia.org/wiki?curid=444484", "title": "Brasiliano", "text": ""}
{"id": "444485", "revid": "1305772", "url": "https://it.wikipedia.org/wiki?curid=444485", "title": "Genesis (Genesis)", "text": "Genesis \u00e8 il dodicesimo album in studio del gruppo musicale britannico Genesis, pubblicato il 3 ottobre 1983 dalla Charisma Records.\nDescrizione.\nNell'album tutti e tre i membri del gruppo compaiono per la prima volta come unici autori su ogni canzone. L'album segna anche l'inizio della coproduzione di Hugh Padgham dopo essere stato l'ingegnere del suono di \"Abacab\".\n\"Mama\", dove viene utilizzata una drum machine, racconta di un ragazzo con l'ossessione per una prostituta; divenne la principale hit del Regno Unito, raggiungendo il quarto posto appena uscito. Altri successi come \"That's All\" (che \u00e8 diventato la prima hit della band nella \"US Top 10\"), \"Illegal Alien\" e \"Taking It All Too Hard\" (gli altri tre singoli dell'album, oltre a \"Home by the Sea\", pubblicato per\u00f2 solo in alcune nazioni) hanno fatto raggiungere il primo posto in classifica nella Official Albums Chart, dove \u00e8 rimasto per 51 settimane e in Germania Ovest. Ha inoltre raggiunto il secondo posto nella Billboard Canadian Albums, in Svizzera, Austria, Paesi Bassi, Norvegia e Nuova Zelanda, il quarto posto in Italia, il quinto posto in Francia ed il nono posto nella Billboard 200, dove ha venduto oltre quattro milioni di copie."}
{"id": "444486", "revid": "298055", "url": "https://it.wikipedia.org/wiki?curid=444486", "title": "Summer Roberts", "text": ""}
{"id": "444488", "revid": "767487", "url": "https://it.wikipedia.org/wiki?curid=444488", "title": "Dasypodidae", "text": ""}
{"id": "444490", "revid": "1305772", "url": "https://it.wikipedia.org/wiki?curid=444490", "title": "Invisible Touch", "text": "Invisible Touch \u00e8 il tredicesimo album in studio del gruppo musicale britannico Genesis, pubblicato il 6 giugno 1986 dalla Atlantic Records e dalla Charisma Records.\nL'album divenne rapidamente il maggior successo commerciale del gruppo, vendendo oltre 15 milioni di copie in tutto il mondo. Produsse inoltre cinque singoli di successo negli Stati Uniti, tutti arrivati nei primi 5 posti della classifica; la \"title track\" in particolare fu l'unico singolo nella carriera dei Genesis a raggiungere il primo posto oltreoceano.\nDescrizione.\n\"Invisible Touch\" \u00e8 stato registrato dopo un periodo di pausa per i Genesis, durante il quale Mike Rutherford form\u00f2 il gruppo Mike + The Mechanics, Tony Banks lavor\u00f2 all'album \"Soundtracks\", e Phil Collins pubblic\u00f2 il terzo disco da solista \"No Jacket Required\", che ottenne enorme successo e increment\u00f2 notevolmente la sua popolarit\u00e0 in tutto il mondo. Nonostante alcune voci che volevano il gruppo prossimo allo scioglimento, i tre membri si ritrovarono nel loro studio personale nel Surrey per lavorare al nuovo album dei Genesis.\nSecondo quanto affermato dagli autori, il gruppo si ritrov\u00f2 in studio senza avere alcun materiale scritto specifico, lasciando libero spazio alla creativit\u00e0 e all'improvvisazione per comporre i nuovi brani.\nL'album \u00e8 la definitiva consacrazione pop del gruppo, nelle sonorit\u00e0 elettroniche tipiche degli anni ottanta. , \u00e8 proprio questa caratteristica ad ampliare il ragguardevole seguito dei Genesis e trasformare \"Invisible Touch\" in un successo planetario. Bench\u00e9 singoli come \"Invisible Touch\" e \"Land of Confusion\" siano di netto sapore pop ed appetibili gi\u00e0 dal primo ascolto, l'album non fa mancare alcuni spiragli di progressive come la parte centrale di \"Tonight, Tonight, Tonight\" dove le tastiere tornano a spadroneggiare, oppure \"Domino\" altro brano la cui lunghezza (ben dieci minuti) non si sposa affatto con le leggi restrittive delle emittenti radio, e ancora la strumentale \"The Brazilian\".\nL'album ha raggiunto la posizione n. 1 delle classifiche nel Regno Unito, in Canada e Nuova Zelanda, la n. 2 in Germania e nei Paesi Bassi, la n. 4 negli Stati Uniti, in Norvegia e in Svizzera, la n. 5 in Austria, la n. 6 in Italia e la n. 8 in Francia. Molto successo ebbero anche i cinque singoli estratti dall'album: \"Invisible Touch\" (prima posizione nella Billboard Hot 100), \"In Too Deep\", \"Tonight, Tonight, Tonight\" (terza posizione), \"Land of Confusion\" e \"Throwing It All Away\" (quinta posizione).\nI Genesis divennero il primo gruppo britannico ad aver piazzato con uno stesso album cinque singoli nella top 5 degli Stati Uniti, eguagliando inoltre un record precedentemente detenuto solo da Michael Jackson, Janet Jackson e Madonna. Nel giugno 1987 divennero inoltre la prima band nella storia della musica a restare per un anno intero nella Billboard Hot 100.\nAll'album segu\u00ec l\"'Invisible Touch Tour\" che ebbe il suo apice nel luglio 1987 al Wembley Stadium dove, in quattro serate, i Genesis totalizzarono 288.000 spettatori.\nSuccesso commerciale.\n\"Invisible Touch\" ha debuttato al primo posto della Official Albums Chart nel Regno Unito il 21 giugno 1986, mantenendo la vetta per tre settimane consecutive. Negli Stati Uniti ha invece raggiunto il terzo posto della Billboard 200 il 2 agosto 1986. \u00c8 diventato il maggior successo commerciale dei Genesis, con 85 settimane di permanenza in classifica.\nGi\u00e0 prima della pubblicazione, l'album era stato certificato disco di platino dalla British Phonographic Industry (BPI) per le prenotazioni di oltre 300.000 unit\u00e0. Le vendite sono proseguite fino all'anno successivo, quando hanno raggiunto il triplo platino per le oltre 900.000 copie. Nel dicembre 1989 ha ottenuto il quarto disco di platino per le vendite di oltre 1.2 milioni di copie. Negli Stati Uniti aveva venduto oltre un milione di copie al 7 agosto 1986. Cinque anni dopo, l'album \u00e8 stato certificato quintuplo disco di platino dalla Recording Industry Association of America (RIAA) per le vendite di oltre cinque milioni di copie. Nel giugno 1996 ha infine raggiunto il sesto disco di platino per la cifra di oltre sei milioni di copie, confermandosi l'album pi\u00f9 venduto del gruppo negli Stati Uniti."}
{"id": "444491", "revid": "2056547", "url": "https://it.wikipedia.org/wiki?curid=444491", "title": "Legatura di valore", "text": "Nella notazione musicale, la legatura di valore \u00e8 un simbolo che viene usato per sommare la durata di due o pi\u00f9 note che hanno la stessa altezza.\nPer esempio, due minime legate hanno lo stesso valore di una semibreve.\nEssa pu\u00f2 essere usata come alternativa al punto di valore, purch\u00e9 sia posta su due o pi\u00f9 note della medesima altezza, e permette di unire tra loro anche valori molto diversi tra loro, come un Do3 semibreve con un Do3 semibiscroma: infatti a differenza del punto di valore, la legatura di valore non \u00e8 obbligata a procedere di met\u00e0 in met\u00e0 (1/4 puntato = 1/4+1/8) ma permette la creazione di valori del tutto nuovi e al servizio dell'espressione e della creazione compositiva.\nLa legatura di valore si differenzia dalla legatura di portamento (o legatura di frase) perch\u00e9 quest'ultima collega note di altezze differenti e indica a fini espressivi e di fraseggio quali note vanno eseguite in un solo respiro (voce) o arcata (violino) o passaggio legato (pianoforte o altro strumento musicale)."}
{"id": "444493", "revid": "324090", "url": "https://it.wikipedia.org/wiki?curid=444493", "title": "Beira (Mozambico)", "text": "Beira (gi\u00e0 Chiveve fino al 1907) \u00e8 la seconda citt\u00e0 del Mozambico e capitale della provincia di Sofala. La citt\u00e0 \u00e8 situata sulla costa dell'oceano Indiano vicino alla foce del fiume Pungo\u00e8 nella parte centrale del paese. Nel 1997 la popolazione era di 412.588 abitanti e secondo una stima del 2007 di 431.583 abitanti. \nIl porto di Beira \u00e8 di enorme importanza sia per l'interno del Mozambico ma ancor di pi\u00f9 per il Malawi, lo Zambia e lo Zimbabwe che non hanno accesso al mare.\nUna ferrovia, una strada e un oleodotto collegano lo Zimbabwe con il porto di Beira attraverso il cosiddetto Corridoio di Beira.\nStoria.\nLa citt\u00e0 fu fondata nel 1887 dalla Compagnia portoghese del Mozambico con il nome di Chiveve. Tra il 1892 ed il 1900 fu costruita la ferrovia che collega la citt\u00e0 portuale con la Rodesia (oggi Zimbabwe), divenuta poi rinomata meta turistica dei rodesiani bianchi. Nel 1907 la citt\u00e0 venne rinominata Beira, in onore del principe di Beira Luigi Filippo, erede al trono del Regno di Portogallo.\nNel 2000 la citt\u00e0, come pure buona parte del Mozambico meridionale, \u00e8 stata colpita da una alluvione che ha provocato in tutto il Paese centinaia di morti lasciando milioni di persone senza casa. Anche l'economia di Beira \u00e8 stata pesantemente colpita dall'alluvione.\nMonumenti e luoghi d'interesse.\nLa citt\u00e0 \u00e8 caratterizzata dalle attivit\u00e0 portuali ed il centro conserva pochi edifici coloniali. Il monumento principale \u00e8 la cattedrale del 1907 costruita in parte utilizzando le pietre del forte portoghese di Sofala. Sono poi da ricordare la stazione ferroviaria del 1966, il mercato centrale, il faro e la spiaggia di Makuti."}
{"id": "444495", "revid": "11959", "url": "https://it.wikipedia.org/wiki?curid=444495", "title": "Mulay Abd al-Hafiz", "text": "Appartenente alla dinastia degli Alawidi, sal\u00ec al trono nel 1908 dopo l'abdicazione di suo fratello minore Mulay \u02bfAbd al-\u02bfAz\u012bz. Capo della fazione antifrancese, fu costretto per\u00f2 a firmare il trattato di Fez il 30 marzo 1912, in conseguenza del quale il Marocco divenne un protettorato francese e Mulay \u02bfAbd al-\u1e24af\u012b\u1e93 abdic\u00f2 in favore di suo fratello Yusuf ben Hassan.\nFu iniziato alla Massoneria durante il suo esilio in Spagna, nella loggia Union Hispano-Americana, appartenente al Grande Oriente di Spagna. Nel 1931 il suo nome \u00e8 stato dato a una loggia di Tangeri all'origine del Grande Oriente del Marocco (1931-1935) ."}
{"id": "444496", "revid": "110157", "url": "https://it.wikipedia.org/wiki?curid=444496", "title": "Kdemultimedia", "text": "Kdemultimedia \u00e8 il modulo contenente i componenti ed i programmi multimediali di base dell'ambiente desktop KDE.\nL'ultima versione distribuita \u00e8 la 16.12.1 del 12 gennaio 2017."}
{"id": "444497", "revid": "1318658", "url": "https://it.wikipedia.org/wiki?curid=444497", "title": "Legatura", "text": ""}
{"id": "444499", "revid": "12217", "url": "https://it.wikipedia.org/wiki?curid=444499", "title": "Kstars", "text": ""}
{"id": "444502", "revid": "436907", "url": "https://it.wikipedia.org/wiki?curid=444502", "title": "We Can't Dance", "text": "We Can't Dance \u00e8 il quattordicesimo album in studio del gruppo musicale britannico Genesis, pubblicato il 28 ottobre 1991 dalla Atlantic Records.\n\u00c8 l'ultimo album in cui compare la voce di Phil Collins, prima del suo abbandono avvenuto nel 1996.\nDescrizione.\n\"We Can't Dance\" \u00e8 stato il primo album dei Genesis in cinque anni, dopo il successo internazionale di \"Invisible Touch\" del 1986. In questo lasso di tempo, il gruppo si prese un lungo periodo di pausa per permettere ai vari membri di focalizzarsi sulle relative carriere soliste.\nDall'album vennero tratte diversi successi, quali \"No Son of Mine\", \"Hold on My Heart\", \"I Can't Dance\" e \"Jesus He Knows Me\". Altri singoli estratti furono \"Tell Me Why\" in Europa e \"Never a Time\" in America, tutti supportati da videoclip tranne l'ultimo.\nNonostante il cospicuo potenziale commerciale, \"We Can't Dance\" contiene tuttavia anche diversi pezzi lunghi, nella tradizione del gruppo. Sia \"Driving the Last Spike\" (dal testo che racconta il sacrificio di vite umane per la costruzione delle ferrovie inglesi nell'Ottocento) che \"Fading Lights\" (con il suo lungo inciso strumentale) superano infatti i dieci minuti di durata, mentre \"Dreaming While You Sleep\" (una storia il cui protagonista fugge dopo avere investito una donna) raggiunge i sette minuti e \"Living Forever\" ha nella sua seconda parte una strumentale di rilievo. \"Since I Lost You\" fu scritto da Phil Collins per commemorare la morte del figlio di Eric Clapton, suo grande amico. Mai presentata dai Genesis in concerto, fu eseguita da Collins in occasione del suo concerto per la serie \"Storytellers\" nel 1997.\nDopo la pubblicazione dell'album, il gruppo pass\u00f2 tre mesi - dal maggio all'agosto del 1992 - in tour negli stadi per promuovere l'album, con un'appendice nelle arene e teatri inglesi nell'autunno dello stesso anno - registrando il tutto esaurito nella maggior parte delle esibizioni, e dando ai fan l'ultima possibilit\u00e0 di vedere i Genesis prima dell'abbandono di Phil Collins e del tour della reunion del 2007.\nSuccesso commerciale.\n\"We Can't Dance\" ha esordito al primo posto della Official Albums Chart nel Regno Unito il 23 novembre 1991. Negli Stati Uniti ha invece esordito al quarto posto della Billboard 200 il 30 novembre 1991. L'album ha ottenuto un ottimo successo soprattutto in Germania, dove mantenne il primo posto in classifica per ben 24 settimane. Alla fine del 1992, risult\u00f2 il disco pi\u00f9 venduto dell'anno sia in Germania sia in Austria.\nIl 1\u00ba dicembre 1991 l'album \u00e8 stato certificato doppio disco di platino dalla British Phonographic Industry (BPI) per le vendite di oltre 600.000 copie. Un anno dopo, le cifre sono salite fino a raggiungere il quadruplo platino per le oltre 1,2 milioni di copie. Nel marzo 1997 ha ottenuto il quinto disco di platino per le vendite di oltre 1,5 milioni di copie. Negli Stati Uniti aveva venduto oltre un milione di copie al 27 dicembre 1991. Cinque anni dopo, l'album \u00e8 stato certificato quadruplo disco di platino dalla Recording Industry Association of America (RIAA) per le vendite di oltre quattro milioni di copie. In Italia ha venduto 300.000 copie in cinque mesi."}
{"id": "444503", "revid": "123651223", "url": "https://it.wikipedia.org/wiki?curid=444503", "title": "Punto di valore", "text": "Il punto di valore \u00e8 un simbolo usato nelle partiture musicali per aumentare la durata di una singola nota e/o di una pausa.\nSi tratta di un puntino nero posto sempre destra della nota/pausa e ne allunga la durata della met\u00e0 del suo valore originario.\nIl punto di valore pu\u00f2 essere sostituito da una \"legatura di valore\", inserendo una seconda nota che abbia la met\u00e0 del valore della prima. \u00c8 invece il punto di valore\nche non pu\u00f2 sostituire la legatura di valore perch\u00e9 la durata aggiunta dal punto di valore \u00e8 fissa, mentre la legatura permette di legare due note di qualsiasi durata.\nSi possono mettere anche due o tre punti dopo una nota, il secondo aumenter\u00e0 il valore della nota di met\u00e0 del primo e di conseguenza il terzo della met\u00e0 del secondo."}
{"id": "444508", "revid": "729019", "url": "https://it.wikipedia.org/wiki?curid=444508", "title": "Yakovlev Yak-1", "text": "Lo Yakovlev Yak-1 () era un caccia/cacciabombardiere ad ala bassa progettato dall'OKB 115 diretto da Aleksandr Sergeevi\u010d Jakovlev e sviluppato in Unione Sovietica all'inizio degli anni quaranta.\nCon le sue ali di legno e lo scheletro in tubi di acciaio, lo Yak-1 era un velivolo agile, maneggevole e, cosa altrettanto importante, di facile manutenzione e affidabile. Risult\u00f2 il migliore caccia in servizio nelle Voenno-vozdu\u0161nye sily (V-VS), l'aeronautica militare sovietica, al tempo dell'operazione Barbarossa nel 1941, quando si ritrov\u00f2 ad essere utilizzato contro la pressante azione bellica tedesca contribuendo, nei dodici mesi successivi, ad arginare l'avanzata degli invasori combattendo in una situazione strategica sfavorevole.\nTuttavia fu il caccia sovietico che, in assoluto, sub\u00ec le perdite maggiori in combattimento contro la Luftwaffe.\nLo Yak-1 fu il capostipite di una famiglia di modelli che sarebbero stati prodotti, nel corso del conflitto, in pi\u00f9 di 37\u00a0000 esemplari.\nStoria del progetto.\nSul finire degli anni trenta del XX secolo, divenuta evidente l'obsolescenza dei caccia con motore radiale all\u2019epoca in servizio (quali il monoplano Polikarpov I-16 ed i biplani I-15 e I-153) ed in considerazione dei venti di guerra che spiravano da qualche tempo in Europa, i responsabili della difesa sovietica chiesero con urgenza la realizzazione di un aereo da caccia di nuova generazione, caratterizzato da prestazioni complessive considerevolmente migliori rispetto a quelle degli aerei in servizio, da poter produrre in serie nel minor tempo possibile.\nSecondo alcuni fin dagli ultimi mesi del 1938, Aleksandr Jakovlev (ben introdotto negli ambienti di vertice sovietici) aveva gi\u00e0 discusso direttamente con Iosif Stalin della possibilit\u00e0 di realizzare un moderno aereo da caccia, promettendo di realizzarne un prototipo nell\u2019arco di un anno. Egli ottenne pertanto la priorit\u00e0 assoluta e, unitamente al proprio staff, si gett\u00f2 a capofitto nella realizzazione del progetto.\nL\u2019aereo fu pensato in quattro diverse varianti: quella denominata \"I-26\" era rappresentata da un aereo da caccia \"tattico\" da impiegare alle quote medio-basse; ad essa si affiancarono una variante da addestramento (\"I-27\"), una per un caccia d\u2019alta quota (\"I-28\") ed una il cui armamento principale era costituito da cannoni (\"I-30\").\nLa realizzazione del progetto progred\u00ec speditamente, anche perch\u00e9 l\u2019OKB di Jakovlev pass\u00f2 direttamente al completamento del prototipo, saltando la fase di mockup, agevolato rispetto ad altri OKB anche dai gi\u00e0 sottolineati buoni rapporti con i vertici sovietici. In circa otto mesi dall\u2019avvio del progetto, il prototipo del nuovo caccia effettu\u00f2 le prove di rullaggio all\u2019esterno dell\u2019impianto di costruzione.\nL'aereo cos\u00ec realizzato riprendeva concetti e componenti gi\u00e0 sperimentati sull'addestratore acrobatico UT-1 realizzato pochi anni prima, cos\u00ec come risultava esteriormente influenzato dalle forme del Morane-Saulnier MS.406, evidentemente condizionato dall'impiego di motori dall'origine comune.\nRibattezzato internamente all'OKB \"Bellezza\" il prototipo \"I-26\" fu portato in volo per la prima volta il 13 gennaio del 1940 e fu il primo dei circa esemplari costruiti e capostipite di una serie di modelli (in ordine cronologico: Yak-7, Yak-9 e Yak-3), usciti dalle catene di montaggio tra il 1940 ed il 1946 e destinati a lasciare una traccia importante nella storia dell'aviazione. Alla fine, come premio per la sua realizzazione, Jakovlev sarebbe stato decorato con l'Ordine di Lenin (la pi\u00f9 alta decorazione concessa dall'Unione Sovietica), ed avrebbe ottenuto un premio di 100\u00a0000 rubli assieme ad un'automobile.\nI primi risultati delle prove di volo furono tuttavia contrastanti: da un lato l\u2019aereo si presentava maneggevole, docile ai comandi, semplice nella manutenzione e veloce quasi quanto stimato nei calcoli progettuali; per contro emersero problemi di surriscaldamento del motore, di scarsa robustezza della struttura alare e di inadeguato funzionamento dei sistemi di bloccaggio del carrello d'atterraggio. Proprio all\u2019inadeguata robustezza strutturale del sistema di ritrazione del carrello fu attribuita la causa dell\u2019incidente occorso il 27 aprile del 1940, in occasione del 43\u00b0 volo del primo prototipo, che cost\u00f2 la vita al pilota collaudatore \u00dblian Ivanovi\u010d Piontkovskij. I test proseguirono con il secondo prototipo che, gi\u00e0 ultimato, fu riportato in fabbrica per le opportune modifiche. Le prove del secondo prototipo svolte dal costruttore furono relativamente brevi, perch\u00e9 gi\u00e0 il 1\u00ba giugno l'aereo fu affidato al \"NII VVS KA\" per le prove di accettazione.\nIn ogni caso le prove presso le strutture della V-VS erano state precedute (nel mese di maggio) dalla direttiva governativa che richiedeva la produzione in serie su larga scala dell'I-26; questo fatto, senza precedenti nelle procedure di accettazione degli aerei da combattimento sovietici, con ogni probabilit\u00e0 non era da ascrivere solo alle capacit\u00e0 diplomatiche di Jakovlev, ma anche alla perizia dimostrata dai vertici militari nell'intuire le potenzialit\u00e0 del mezzo ed alla loro abilit\u00e0 nel correre un rischio calcolato accorciando, in tal modo, i tempi di sviluppo del nuovo caccia.\nUn primo lotto di undici velivoli fu realizzato a scopo valutativo: sostanzialmente ogni esemplare prodotto differiva da quello precedente poich\u00e9 l'esperienza progressivamente maturata nel corso delle prove veniva messa a frutto al pi\u00f9 presto; il primo di questi aerei fu portato in volo il 7 giugno del 1940 e tutti gli esemplari compirono una serie intensiva di prove presso l'11\u00b0 IAP. La produzione in serie, avviata nel maggio del 1940, stent\u00f2 in un primo tempo a garantire un elevato numero di aerei completati, tanto che alla fine dell'anno 1940 furono solamente sessantaquattro gli I-26 (la cui designazione era nel frattempo definitivamente in Yak-1, secondo il nuovo sistema adottato nel dicembre del 1940) presi in carico dalle autorit\u00e0 militari.\nAll'avvio dell'Operazione Barbarossa l'aviazione sovietica aveva in servizio 399 caccia Yak-1, affiancati da altri caccia moderni quali il MiG-1 e il LaGG-1 ma molti furono distrutti a terra per l'inatteso sviluppo degli eventi mentre molti dei reparti erano nel pieno delle attivit\u00e0 di addestramento con i nuovi aerei e, pertanto, carenti di piloti esperti e pronti al combattimento.\nMalgrado lo Yak-1 fosse considerato dalla Luftwaffe il pi\u00f9 pericoloso dei caccia sovietici operativi sul fronte orientale, si trattava per altro di un velivolo ancora in piena fase di sviluppo e molte delle criticit\u00e0 riscontrate dai piloti emersero direttamente nel corso delle missioni operative; in particolare il carrello d'atterraggio ed il motore M-105P costituivano all'epoca le maggiori fonti di preoccupazione per gli equipaggi.\nNel corso del 1941 lo Yak-1 fu interessato ad alcuni considerevoli cambiamenti: in primo luogo, a partire dall'estate, gli aerei cominciarono ad uscire dalle linee di montaggio dotati dei motori M-105PA (invariati nella potenza erogata, ma rinforzati nel basamento e nelle bielle); all'inizio dell'autunno l'armamento fu integrato con l'impiego di sei proiettili a razzo RS-82 (tre sotto ogni semiala), mentre poco dopo furono introdotte modifiche al carrello ed agli impianti di bordo. Pi\u00f9 o meno in contemporanea venne approntata anche una versione invernale dello Yak-1, caratterizzata dal carrello dotato di sci al posto delle classiche ruote e da accorgimenti destinati a renderne pi\u00f9 facile l'impiego nel rigido clima dell'inverno russo: il fluido refrigerante dei radiatori fu integrato con glicole, l'olio degli impianti lubrificanti fu diluito con benzina mentre fu utilizzata una copertura del vano motore di spessore pi\u00f9 elevato. Infine gli aerei furono ricoperti di una soluzione lavabile di colla e gesso impiegata per nascondere la colorazione estiva e rendere i velivoli meno visibili nell'ambiente innevato. Nel complesso, tuttavia, queste modifiche appesantirono gli aerei, riducendone le prestazioni sia in termini di velocit\u00e0 massima che di tempi di salita in quota.\nDalla primavera del 1942 furono per\u00f2 realizzati alcuni esemplari \"alleggeriti\", inizialmente a titolo sperimentale, dotati di venticinque modifiche espressamente studiate per consentire un significativo risparmio nel valore del peso complessivo; le modifiche di maggior rilievo riguardarono la rimozione di due mitragliatrici e dei relativi serbatoi di munizioni e l'impiego di rivestimenti autosigillanti nei serbatoi di carburante, in sostituzione del precedente sistema che prevedeva un impianto per l'immissione nei serbatoi progressivamente svuotati dal carburante, di un gas non infiammabile. Il risparmio di peso complessivamente ottenuto raggiunse i 162\u00a0kg, garantendo agli aerei una velocit\u00e0 massima leggermente pi\u00f9 elevata ma permettendo di migliorarne in modo apprezzabile la manovrabilit\u00e0 in verticale. Per contro la rinuncia all'armamento pi\u00f9 leggero non diminu\u00ec l'efficacia dell'aereo in quanto il maggior numero di successi degli Yak-1 era garantito dall'utilizzo del cannone frontale. I risultati della sperimentazione furono tuttavia destinati allo sviluppo di altri modelli, in particolare lo Yak-3, mentre si decise di non modificare la versione gi\u00e0 in produzione dello Yak-1.\nIn tema di risparmio del peso e di recupero delle prestazioni velocistiche ebbe impatto negativo la decisione, presa in ambito governativo (sempre nella primavera del 1942), di realizzare una versione cacciabombardiere dello Yak-1: a tale scopo furono eliminati gli agganci subalari per i proiettili a razzo RS-82, sostituiti da rastrelliere per bombe (una per semiala) in grado di trasportare bombe per un peso totale massimo di 200\u00a0kg (FAB-25, FAB-50 oppure FAB-100). La modifica, che incideva sulle prestazioni del caccia gi\u00e0 per il solo effetto aerodinamico determinato dalla presenza della rastrelliera (cui si aggiungeva l'incremento del peso dovuto alle bombe), non risult\u00f2 gradita ai piloti ma venne in ogni caso mantenuta su tutti gli esemplari realizzati, fino al termine della produzione di serie.\nNei mesi successivi l'evoluzione dello Yak-1 prosegu\u00ec sotto diversi aspetti, facendone il pi\u00f9 efficace modello di caccia sovietico (per quanto non ancora all'altezza degli aerei della Luftwaffe). Fu modificato l'armamento, riviste le prese d'aria e i condotti di scarico del motore e modificato il ruotino posteriore del carrello d'atterraggio. Le modifiche pi\u00f9 sostanziali riguardarono per\u00f2 la cabina di pilotaggio (che adott\u00f2 un cupolino suddiviso in tre pezzi, completamente trasparente che garant\u00ec maggiore visibilit\u00e0 posteriore anche in virt\u00f9 del contemporaneo abbassamento della parte superiore della fusoliera) e il motore. In questo caso si pass\u00f2 ad impiegare la variante M-105PF dopo l'infelice tentativo di utilizzare il Klimov M-106. Queste ultime modifiche portano alcune delle fonti bibliografiche a definire il modello Yak-1B oppure Yak-1M ma senza che vi sia indicazione circa denominazioni ufficialmente attribuite dalle autorit\u00e0 sovietiche.\nTecnica.\nCellula.\nLo Yak-1 era costruito mantenendo la soluzione della struttura \"mista\", gi\u00e0 impiegata in precedenza nella realizzazione degli aerei da competizione progettati da Aleksandr Jakovlev: la fusoliera era costituita da un traliccio d'acciaio con la parte anteriore rivestita in duralluminio mentre la sezione posteriore era rivestita in legno (altra fonte indica compensato) ricoperto da tela; le ali erano interamente in legno e realizzate in un singolo pezzo (con conseguenze poco gradite in termini di trasporto e di manutenzione presso i reparti di volo). Tutte le superfici di controllo (nelle ali e nell'impennaggio) furono realizzate in duralluminio con rivestimento in tela .\nLa cabina di pilotaggio era inizialmente annegata nella fusoliera: la linea della \"schiena\" dello Yak-1 arrivava all'estremit\u00e0 superiore del cupolino, costituito da tre elementi di cui quello centrale scorrevole all'indietro. Una modifica realizzata direttamente sul campo consistette nella riduzione del diametro della parte posteriore della fusoliera dello Yak-1 consentendo, mediante l'abbassamento della \"schiena\", di realizzare uno dei primi cupolini \"a goccia\" che permetteva ai piloti una migliore visibilit\u00e0 posteriore. Questa modifica fu particolarmente apprezzata e ben presto introdotta come standard di serie.\nIl carrello d'atterraggio era di tipo classico e retrattile, caratterizzato dalla carreggiata piuttosto ampia; le gambe principali incorporavano un sistema con ammortizzatori oleopneumatici e si ritraevano verso il centro del velivolo trovando alloggiamento nello spessore alare; il portello di chiusura era separato in due elementi. Inizialmente il ruotino di coda era retrattile e mobile, ma in un secondo momento fu reso fisso e non sterzante. La soluzione con ruotino retrattile (ma dotato di sportelli non richiudibili) fu ripresa e resa definitiva negli esemplari identificati come Yak-1M/Yak-1B.\nDurante il primo inverno di guerra gli Yak-1 prodotti furono dotati di equipaggiamento specificamente studiato per l'impiego in condizioni di bassa temperatura e da piste innevate; fu quindi realizzato un apposito carrello retrattile dotato di sci al posto delle ruote che permettevano all'aereo di non rimbalzare e, grazie all'incremento della lunghezza delle gambe, di ridurre considerevolmente il rischio di piantare il muso a terra durante l'atterraggio.\nMotore.\nQuando ancora lo Yak-1 era ancora in fase di progetto, vi era l'intenzione di equipaggiarlo con il motore a 12 cilindri a V raffreddato a liquido M-106 (in seguito denominato Klimov VK-106); era inoltre previsto che nella successiva fase di sviluppo si sperimentasse l'impiego del motore M-105 (unit\u00e0 dotata di sovralimentazione tramite compressore volumetrico) e, durante un ulteriore stadio evolutivo, fosse installato il pi\u00f9 recente Klimov VK-107 (all'epoca ben lontano dalla fase di produzione in serie).\nNella realt\u00e0 dei fatti l'OKB 115 dovette fare i conti con i problemi nella fase di collaudo del motore VK-106, che non gli consentirono di superare lo stadio di prototipo, e con la lunga fase di sviluppo che permise al VK-107 di passare alla produzione di serie solamente sul finire della guerra. Lo Yak-1 fu quindi motorizzato, fino alla fine della propria vita operativa, dal Klimov M-105: si trattava di un motore V12 raffreddato a liquido dalla cilindrata di 35,1\u00a0L frutto dello sviluppo, curato da Vladimir Yakovlevich Klimov, del motore M-100 (copia costruita su licenza del motore franco-spagnolo Hispano-Suiza 12Y).\nLa prima versione, M-105P, montata sugli aerei di serie era in grado di sviluppare circa di potenza, ma ben presto gli Yak-1 ricevettero la variante M-105PA che, invariata nella potenza erogata, risultava modificata nel basamento e nelle bielle con apprezzabile miglioramento in termini di affidabilit\u00e0. A partire dall'estate del 1942 gli Yak-1M/1B furono equipaggiati con la versione M-105PF che garant\u00ec ai velivoli prestazioni migliori, potendo erogare la potenza di circa .\nSistemi e impianti.\nLa produzione in serie dello Yak-1 fu interessata da un progressivo miglioramento delle caratteristiche dei velivoli, grazie anche all'introduzione di nuovi impianti ed accessori utili, se non addirittura fondamentali, al miglior utilizzo degli aerei nelle missioni di combattimento.\nI primi apprezzabili camibiamenti furono introdotti sul finire del 1941 e riguardarono l'installazione di una luce d'atterraggio nel bordo d'entrata dell'ala sinistra (i primi aerei usciti dalle catene di montaggio ne erano completamente privi) e l'impiego di un sistema di riempimento dei serbatoi di carburante con gas di scarico inerti (debitamente raffreddati), sistema che in un secondo tempo fu soppresso.\nParticolarmente contrastato fu l'impiego dell'apparato radio di bordo: i primi 1\u00a0000 esemplari ne erano del tutto sprovvisti; la loro installazione divenne frequente a partire dalla primavera 1942 ed obbligatoria dall'agosto 1942; secondo altra fonte, gi\u00e0 dalla fine tutti gli aerei erano dotati di apparati riceventi e solamente uno ogni dieci di completi apparati ricetrasmittenti RSI-4; il ritardo nell'utilizzo dell'impianto di comunicazione radio viene attribuito alla scarsa affidabilit\u00e0 delle apparecchiature che le rendevano un inutile aggravio di peso.\nCon la comparsa della variante Yak-1M/1B fu introdotto il comando elettrico per il rilascio dei carichi offensivi, che sostitu\u00ec il precedente sistema pneumatico comandato da cavi metallici.\nArmamento.\nIl progetto dell'I-26 prevedeva che l'armamento fosse costituito da un cannone ShVAK calibro 20\u00a0mm, sparante attraverso il mozzo dell'elica, e da quattro mitragliatrici ShKAS calibro 7,62\u00a0mm disposte due per lato del muso, una al di sopra ed una al di sotto del motore, sincronizzate per sparare attraverso il disco dell'elica, tuttavia il primo prototipo non fu dotato di armi, al fine di velocizzarne l'approntamento e portarlo in volo quanto prima possibile.\nIl secondo prototipo fu equipaggiato con il cannone ShVAK, con serbatoio contenente 120 proiettili, e le due mitragliatrici ShKAS superiori, con 380 proiettili ciascuna; le due mitragliatrici inferiori non furono installate; gli organi di mira prevedevano un apparato a riflessione di tipo PBP-1. La dotazione di munizioni fu incrementata rispettivamente a 135 proiettili per il cannone e 750 per ciascuna mitragliatrice nel terzo prototipo, ultimato nel mese di settembre del 1940; quest'ultima fu anche la configurazione utilizzata per la produzione in serie.\nNumerosi degli Yak-1 impiegati nei combattimenti attorno a Mosca nell'autunno del 1941 furono equipaggiati con sei proiettili a razzo RS-82 utilizzati sia nel combattimento aria-aria (anche contro le formazioni dei bombardieri nemici), sia per gli attacchi contro bersagli al suolo. Un ordine del 12 maggio del 1942, accolto con rammarico sebbene volto a preservare le prestazioni nel combattimento ravvicinato (in particolare contro i Messerschmitt Bf 109F), determin\u00f2 la dismissione di queste munizioni per gli Yak-1. Negli stessi giorni di maggio del 1942 gli Yak-1 furono destinati ad operare come cacciabombardieri ed equipaggiati con rastrelliere per il trasporto di bombe (una per ogni semiala); le bombe utilizzabili variavano dai 25 ai 100\u00a0kg di peso ciascuna.\nNegli esemplari identificati come Yak-1M/1B le due mitragliatrici ShKAS furono rimpiazzate da una singola Berezin UBS dotata di 200 proiettili; negli esemplari prodotti a partire dal mese di marzo del 1943 i serbatoi per le munizioni furono ampliati, per consentire di alloggiare 140 proiettili per il cannone ShVAK e 240 per la mitragliatrice UBS. Il sistema di puntamento, dimostratosi inaffidabile, fu sostituito da un semplice mirino ad anello del tipo VV-1.\nImpiego operativo.\nAllo scoppio della grande guerra patriottica, l'industria sovietica aveva prodotto 425 Yak-1, ma il 22 giugno 1941, primo giorno dell'invasione tedesca, soltanto 92 macchine erano operative nei distretti militari occidentali e la maggior parte fu distrutta dalla Luftwaffe nei primissimi giorni di guerra.\nI primi combattimenti rivelarono che lo Yak-1 era migliore del Bf 109E, ma inferiore al Bf 109F, il suo principale avversario. Il caccia russo era pi\u00f9 lento ed inferiore in velocit\u00e0 di salita a tutte le quote. Sebbene potesse completare un cerchio alla stessa velocit\u00e0 del Bf 109, la mancanza di automatismi rendeva il duello aereo un affare complicato per lo Yak-1, richiedendo al pilota una notevole concentrazione (un Bf 109, con i suoi slat automatici, aveva una velocit\u00e0 di stallo inferiore ed era pi\u00f9 stabile in virate strette e in figure acrobatiche sul piano verticale).\nIl suo armamento era troppo leggero ma per ridurre il peso, furono fatte modifiche sia su aerei al fronte, sia su una trentina di macchine di serie: le mitragliatrici ShKAS calibro 7,62 mm furono rimosse, lasciando solo il singolo cannone ShVAK. Questi aerei alleggeriti erano molto apprezzati dai piloti pi\u00f9 esperti, per i quali una riduzione dell'armamento era accettabile: i combattimenti nel novembre 1942 rivelarono un assai pi\u00f9 favorevole rapporto perdite/vittorie. Inoltre, nell'autunno del 1942, apparve lo Yak-1B equipaggiato con il pi\u00f9 potente motore M-105P e una singola mitragliatrice UBS da 12,7\u00a0mm, invece delle due ShKAS. Sebbene l'impiego di un'unica mitragliatrice pesante non incrementasse molto il volume di fuoco, la UBS si dimostr\u00f2 pi\u00f9 efficace della coppia di mitragliatrici dal calibro di un fucile. Inoltre sullo Yak-1 il collimatore PBP fu rimosso \u2013 a causa della pessima qualit\u00e0 delle ottiche\u00a0\u2013 e sostituito con il precedente, pi\u00f9 semplice, modello VV, ad anello.\nCos\u00ec modificato, lo Yak-1 risult\u00f2 molto gradito ai piloti. Per il pilota sovietico Nikolai G. Golodnikov, nel complesso, considerate le sue caratteristiche tattiche e tecniche, lo Yak-1B era al livello del Messerschmitt Bf 109G.\nI piloti volontari francesi del celebre \"Groupe Normandie-Ni\u00e9men\" della Francia libera, quando il reparto fu formato, nel marzo 1943, selezionarono proprio lo Yak-1, nella versione -1M, con tettuccio \"a goccia\" e fusoliera posteriore ribassata. L'unit\u00e0 francese ebbe il suo primo scontro il 5 aprile 1943, volando da Poltriani-Zavod, a sudovest di Mosca. Ma i francesi ebbero le loro prime perdite appena otto giorni dopo, quando tre Yak-1 furono abbattuti durante uno scontro con alcuni Focke-Wulf Fw 190, di tre dei quali fu rivendicato l'abbattimento. Grandi vittorie si alternavano a cocenti sconfitte. Il 22 settembre 11 Yak \u201cfrancesi\u201d sorpresero un Gruppe di Junkers Ju 87 Stuka non scortato da caccia e ne abbatterono 9 senza perdite. Ma durante la battaglia aerea di Smolensk nove piloti francesi furono uccisi e due feriti gravemente. Nel corso della prima campagna di Russia, il Normandie-Ni\u00e9men perse 23 piloti e rivendic\u00f2 72 abbattimenti.\nLo Yak-1 fu anche l'aereo di Lidija Litvjak, la donna pilota da caccia pi\u00f9 famosa di tutti i tempi. La Litvyak pilotava una versione \u201cbase\u201d (completa di asta dell'antenna) dello Yak-1, identificata dal numero \u201c44 giallo\u201d. Prest\u00f2 servizio nell'unit\u00e0 296.IAP che poi divenne il 73.Gv.IAP, nel maggio 1943. La Litvjak fu abbattuta ed uccisa in combattimento il 1\u00ba agosto 1943 a 22 anni, dopo almeno 11 vittorie individuali e tre di gruppo.\nLa mimetizzazione invernale dei caccia russi era praticamente bianca; spesso erano montati sci retrattili, che tuttavia limitavano le prestazioni in volo. Questo faceva s\u00ec, assieme ad altri problemi di produzione, che le prestazioni dei caccia russi fossero spesso inferiori ai valori dichiarati, nonostante la piccola differenza tra peso a vuoto e a pieno carico.\nI caccia tedeschi d'inverno erano praticamente bloccati a terra, non essendo forniti di sci al posto del carrello d'atterraggio.\nL'importanza di questo modello nella seconda guerra mondiale \u00e8 spesso sottovalutato. Le convenzioni sovietiche per la denominazione degli aerei nascondono il fatto che lo Yak-1 ed i suoi successori \u2014 Yak-7, Yak-9 e Yak-3 \u2014 erano essenzialmente lo stesso modello, come per le numerose versioni dello Supermarine Spitfire o del Messerschmitt Bf 109. E se gli Yak fossero considerati un unico modello, i 37\u00a0000 velivoli prodotti ne farebbero l'aereo da caccia costruito nel maggior numero di esemplari della storia. Le perdite furono in proporzione le pi\u00f9 alte tra tutti i modelli di caccia impiegati dall'Unione Sovietica, sia nazionali, sia stranieri. Tra il 1941 e il 1945 ammontarono a 3\u00a0336 aerei, 325 nel 1941, 1\u00a0301 l'anno seguente, 1\u00a0056 nel 1943, 575 nel 1944 e 79 nei primi quattro mesi del 1945."}
{"id": "444509", "revid": "111373", "url": "https://it.wikipedia.org/wiki?curid=444509", "title": "Leuzigen", "text": "Leuzigen (toponimo tedesco, ) \u00e8 un comune svizzero di 1\u00a0254 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLeuzigen \u00e8 stato servito fino al 1994 dall'omonima stazione sulla ferrovia Lyss-Soletta.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "444510", "revid": "1305772", "url": "https://it.wikipedia.org/wiki?curid=444510", "title": "Calling All Stations", "text": "Calling All Stations \u00e8 il quindicesimo album in studio del gruppo musicale britannico Genesis, pubblicato il 1\u00ba settembre 1997.\nDescrizione.\n\"Calling All Stations\" \u00e8 l'unico album pubblicato dai Genesis dopo l'uscita dal gruppo del cantante e batterista Phil Collins \u2013 avvenuta nel 1996 \u2013 e prima che il gruppo si sciogliesse temporaneamente, nel 1999. Voce solista \u00e8 Ray Wilson il quale cofirma anche tre brani, mentre la batteria \u00e8 affidata ai turnisti Nick D'Virgilio e Nir Zidkyahu. Wilson venne scelto quando la maggior parte dei brani erano stati gi\u00e0 scritti, a cavallo tra il 1992 e il 1995, come \"Congo\" (il primo singolo), \"Alien Afternoon\", \"The Dividing Line\" e \"There Must Be Some Other Way\" mentre la title-track, \"Shipwrecked\" (secondo singolo) e \"Not About Us\" nascono da idee di Mike Rutherford.\nL'album raggiunge la seconda posizione nel Regno Unito, in Germania e Norvegia, la terza in Svizzera, la quinta in Francia, la sesta in Austria, la settima in Italia, l'ottava in Spagna e la nona in Olanda; il successo del disco resta confinato alla sola Europa, con circa un milione di copie vendute, mentre negli Stati Uniti risulta l'album del gruppo con la posizione pi\u00f9 bassa in classifica dai tempi di \"Selling England by the Pound\" (1973)."}
{"id": "444511", "revid": "64597", "url": "https://it.wikipedia.org/wiki?curid=444511", "title": "Stratificazione prodotta da correnti unidirezionali", "text": ""}
{"id": "444512", "revid": "1803568", "url": "https://it.wikipedia.org/wiki?curid=444512", "title": "Avant Browser", "text": "Avant Browser \u00e8 un web browser sviluppato in Delphi e basato su Internet Explorer, il quale richiede appunto di essere installato per far funzionare il primo.\nRispetto ad Explorer, disponeva di alcune funzionalit\u00e0 aggiuntive, tra cui la navigazione contemporanea su pi\u00f9 siti, la navigazione a schede, il blocco delle finestre pop-up, un sistema di protezione della privacy basato sulla cancellazione periodica della cache e della \"history\". Disponeva inoltre della possibilit\u00e0 di eseguire ricerche integrate utilizzando Yahoo e Google, vantaggio mantenuto fino a quando Microsoft ha distribuito la versione 7 del popolare browser, aggiungendo funzioni presenti gi\u00e0 da anni nei web browser moderni. Una caratteristica peculiare di questo browser \u00e8 la funzione \"Tri-Core\", che permette di scegliere di usare uno dei tre diversi motori di rendering disponibili (Gecko, WebKit, Trident) per visualizzare una pagina.\nCaratteristiche.\nInizialmente Avant browser era un clone di Opera con il motore di Internet Explorer, Avant offre molte opzioni presenti in Opera che non esistono in Internet Explorer 6 standard (senza Service Pack 2 e aggiornamenti vari):"}
{"id": "444513", "revid": "64597", "url": "https://it.wikipedia.org/wiki?curid=444513", "title": "Stratificazione prodotta da correnti ondulatorie", "text": ""}
{"id": "444514", "revid": "64597", "url": "https://it.wikipedia.org/wiki?curid=444514", "title": "Stratificazione prodotta da alternanza tra processi trattivi e di decantazione", "text": ""}
{"id": "444516", "revid": "64597", "url": "https://it.wikipedia.org/wiki?curid=444516", "title": "Stratificazione prodotta da decantazione", "text": ""}
{"id": "444517", "revid": "1776051", "url": "https://it.wikipedia.org/wiki?curid=444517", "title": "Lommiswil", "text": "Lommiswil (toponimo tedesco) \u00e8 un comune svizzero di 1\u00a0479 abitanti del Canton Soletta, nel distretto di Lebern."}
{"id": "444518", "revid": "6923", "url": "https://it.wikipedia.org/wiki?curid=444518", "title": "Spedale degli Innocenti", "text": "Lo \"Spedale\" degli Innocenti \u00e8 un edificio storico del centro di Firenze, che si trova in piazza Santissima Annunziata. Nato come brefotrofio (il primo del genere in Europa), fu costruito a partire dal 1419 su progetto di Filippo Brunelleschi, facendone una delle prime architetture rinascimentali in assoluto. Oggi ospita il Museo e l'Istituto degli Innocenti, con asili nido, una scuola materna, tre case famiglia destinate all'accoglienza di bambini in affido familiare e madri in difficolt\u00e0, nonch\u00e9 alcuni uffici di ricerca dell'UNICEF; con la legge 451/1997 l'istituto \u00e8 divenuto il Centro nazionale di documentazione e analisi sull'infanzia e l'adolescenza, punto di riferimento nazionale ed europeo per la promozione della cura dei diritti dell'infanzia.\nIl complesso appare, nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nLo spedale nacque grazie ad un lascito di mille fiorini da parte del mercante pratese Francesco Datini all\u2019ospedale di Santa Maria Nuova per creare un luogo di accoglienza per l\u2019infanzia abbandonata. Il termine \"spedale\", entrato nell'uso comune per chiamare questa istituzione, deriva dall'antico dialetto fiorentino, ed era dedicato ai bambini abbandonati, in riferimento all'episodio biblico della strage degli innocenti.\nLa fabbrica \u00e8 una delle opere pi\u00f9 significative della Firenze quattrocentesca, sia nel suo aprire l'et\u00e0 del Rinascimento cittadino in architettura, sia nel suo essere simbolo alto e tangibile di una civilt\u00e0 che, nell'ambito della sua attenzione alle opere di pubblica utilit\u00e0, cerc\u00f2 di rispondere in modo moderno ed efficace al problema del ricovero, della cura e dell'istruzione dei fanciulli abbandonati. Per questa ragione \u00e8 enorme la ricchezza degli studi che sono stati dedicati al complesso e alla molteplicit\u00e0 degli ambienti e spazi interni, modificati e ampliati nel corso dei secoli e specialmente tra Settecento e Ottocento.\nIl loggiato, in particolare, \u00e8 opera di Filippo Brunelleschi (seppure in parte snaturata rispetto al progetto iniziale), avviata nel 1419 a cura dell'Arte di Por Santa Maria individuata come garante del lascito di Francesco Datini per la costruzione e patrona. Nel gennaio del 1421 veniva innalzata la prima colonna del portico, rifacendosi dalla zona verso la chiesa. Sotto la direzione dell'architetto si costruirono entro il 1427 il portico, i due corpi di fabbrica a esso perpendicolari (a sinistra la chiesa e a destra il dormitorio dei fanciulli) e separati dal cortile d'ingresso (chiostro degli Uomini). Dopo un periodo di interruzione, i lavori ripresero nel 1436 sotto la direzione di Francesco della Luna, che inizialmente oper\u00f2 nella zona oltre il dormitorio dei fanciulli.\nNel 1436 lo stesso Francesco della Luna, dopo aver gi\u00e0 aggiunto al portico di facciata una campata cieca sulla destra, soprelev\u00f2 con un piano finestrato il portico per ottenere una vasta sala coperta, sempre da destinarsi al soggiorno dei fanciulli: cos\u00ec facendo, reinterpret\u00f2 il progetto di Brunelleschi, che prevedeva il loggiato coperto da una semplice tettoia a spiovente, ai lati della quale si disponevano i due volumi equivalenti della chiesa e del dormitorio, che superavano in facciata l'altezza del portico e ne sporgevano con tutto il colmo triangolare del tetto.\nAggiunte e modifiche al progetto originario di Brunelleschi sono oggi di controversa identificazione, ma sicuramente ci furono e furono rilevanti, come testimonia Antonio Manetti, riportando nella biografia di Brunelleschi la notizia che il maestro aveva mosso critiche alle proporzioni ed all'aggiunta di elementi decorativi. Per esempio, si sa che critic\u00f2 la mancata prosecuzione delle paraste al secondo piano, che sottolineasse la partizione tra il portico e le strutture laterali e colmasse il vuoto maggiorato nella distanza tra le finestre in quel punto.\nIl 25 gennaio 1445 l'ospedale fu inaugurato; dell'11 aprile 1451 \u00e8 invece la consacrazione della chiesa.\nIl passaggio sulla volta di via della Colonna fu realizzato sotto il priorato di Vincenzo Maria Borghini.\nNel 1845 l'architetto Leopoldo Pasqui avvi\u00f2 un restauro, nell'ambito del quale furono consolidate e sostituite le colonne del porticato, lesionate dal terremoto del 1842. Sempre per quanto riguarda la storia delle trasformazioni, si ricorda il cantiere condotto dall'architetto Luigi Fusi, volto a una razionalizzazione di tutto il complesso che, venute meno le due ali su via dei Fibbiai e via degli Alfani cedute a Santa Maria Nuova, fu dotato di un attico sulla facciata rinascimentale, inaugurato nel 1895.\nTra gli anni 1966 e il 1970 si data invece un complesso cantiere di restauro su progetto degli architetti Rodolfo Raspollini, Domenico Cardini e Guido Morozzi e con direzione dei lavori dell'architetto Domenico Cardini e dell'ingegnere Mario Focacci. Il fronte sulla piazza, compreso il loggiato, fu poi nuovamente restaurato nel 1994.\nIl corpo di fabbrica che si estende al di sopra del portico accoglie la Galleria dello Spedale degli Innocenti, ora Museo degli Innocenti, in fase di ampliamento e riordino dal 2006. \nVita nell'ospedale.\nL'Arte della Seta finanziava lo Spedale tramite il versamento obbligatorio di un contributo da parte dei suoi iscritti. Per la gestione era eletto uno \"spedalingo\", affiancato da tre \"operai\".\nInizialmente i fanciulli abbandonati potevano essere deposti in una pila, una sorta di conca simile a un'acquasantiera, situata sotto il porticato, sostituita successivamente da una \"finestra ferrata\". Nel 1660 la finestrella attraverso la quale venivano introdotti i piccoli abbandonati venne spostata all'estrema sinistra. Le madri disperate potevano cos\u00ec appoggiare i loro figli (i \"gittatelli\"), e suonare la campanella, facendoli entrare al riparo senza essere viste. Spesso lasciavano delle lettere o dei \"segnali\" di riconoscimento insieme ai neonati. Molto frequentemente si trattava di medaglie spezzate a met\u00e0, con le quali si sperava, presentando l'altra met\u00e0, di ottenere un ricongiungimento con i figli in tempi migliori. La notte del 3 giugno 1875 la ruota venne definitivamente murata.\nNel 1448, a tre anni dall'apertura, i registri riportano 260 piccoli ospiti; nel 1560 erano diventati 1320 e nel 1681 pi\u00f9 di tremila. Per garantire un sufficiente allattamento, gli spedalinghi ricorrevano spesso alla prestazione di donne di campagna, che ricevevano i bambini in fasce in balia. Gi\u00e0 nel 1577 venne predisposto l'allattamento artificiale tramite l'acquisto di una vacca dalla Romagna, che produceva quattro fiaschi di latte al giorno, somministrato ai bambini tramite \"certi bicchierini fatti apposta col pippio\".\nI bambini potevano essere adottati, ma pi\u00f9 di frequente venivano dati a famiglie affidatarie che li riconsegnavano all'et\u00e0 di sette anni. I maschi venivano istruiti con gli studi essenziali e poi erano mandati nelle botteghe a imparare un mestiere. Le femmine, invece, venivano spesso tenute nell'ospedale per curarne il funzionamento e per lavorare per l'Arte della Seta. Fino a 25 anni le ragazze vestivano di bianco, poi di azzurro e, al compiere dei 45, di nero.\nGrande timore destavano le epidemie, che si cercava di evitare lavando i bambini con \"aceti forti\". Nel 1756 fu effettuato nell'ospedale il primo esperimento in Italia di vaccinazione contro il vaiolo.\nUno spaccato della vita quotidiana nell'ospedale \u00e8 testimoniato dall'affresco della \"Strage degli Innocenti\" di Bernardino Poccetti che in vecchiaia, dal 1610, si stabil\u00ec nell'ospedale con la moglie in cambio della decorazione ad affresco di alcuni locali. Nella parte destra di tale affresco, conservato nel vecchio refettorio, si vede uno spaccato dell'edificio, con una donna, in fuga dalla strage, che sembra dirigersi per abbandonare il proprio figlio avvicinandosi al portico; all'interno si vedono i preparativi per il pranzo, la scuola e la preghiera davanti all'altare prima di coricarsi; in primo piano si vedono le balie che allattano i trovatelli sorvegliate da un'anziana priora, mentre all'estrema destra alcune bambine rendono omaggio al granduca Cosimo II venuto in visita, condotto dal priore Roberto Antinori e da tre dignitari tra i quali lo stesso Poccetti, in secondo piano.\nDescrizione.\nIl portico.\nIl portico esterno fu sicuramente opera di Brunelleschi. Esso \u00e8 lungo 71 metri e composto da nove campate con volte a vela e archi a tutto sesto poggianti su colonne in pietra serena. Rispetto alla piazza \u00e8 rialzato da una gradinata ed alle estremit\u00e0 \u00e8 affiancato da due corpi pieni, delimitati da paraste scanalate e con un portale ciascuno. La parte superiore \u00e8 composta da una serie di finestre, sottolineate da una cornice marcapiano e con una copertura a falda inclinata del tetto con grondaia sporgente.\nL'edificio che guarda alla piazza si erge sopra una scalinata, e si caratterizza per un porticato definito da nove ampie arcate a pieno centro su colonne con capitelli d'ordine composito e, ai lati, da due altre arcate fiancheggiate da lesene scanalate. Su queste e sugli archi poggia un leggero architrave sormontato da una fascia marcapiano, su cui si impostano finestre a timpano.\nLa scelta dei materiali e del modulo.\nUna serie di elementi scelti per contenere i costi fu alla base di una delle pi\u00f9 felici realizzazioni architettoniche, che ebbe uno straordinario influsso sull'architettura successiva, anche se reinterpretato in infiniti modi. Innanzitutto vennero scelti dei materiali a basso costo come la pietra serena, fino ad allora poco usata in architettura per via della sua fragilit\u00e0 agli agenti atmosferici, e l'intonaco bianco, che crearono quell'equilibrata accoppiata di grigio e bianco che divenne un tratto caratteristico dell'architettura fiorentina e rinascimentale in generale.\nInoltre, sempre per risparmiare, venne scelta della manodopera poco esperta, che rese necessaria una semplificazione delle tecniche di misurazione e costruttive. Per esempio il modulo tra colonna e colonna, che si ripete proporzionalmente in tutto l'edificio, non veniva calcolato tra gli assi centrali delle colonne, ma pi\u00f9 semplicemente tra i punti esterni delle basi. Questo modulo (10 braccia fiorentine, circa 5, 84 metri) definisce anche l'altezza dalla base della colonna al pulvino compreso, la larghezza del portico, il diametro degli archi, l'altezza del piano superiore misurata oltre il cornicione; mezzo modulo \u00e8 il raggio delle volte e l'altezza delle finestre; il doppio del modulo \u00e8 l'altezza dal piano del calpestio del portico al davanzale delle finestre. Il risultato fu quello di un'architettura estremamente nitida, dove si pu\u00f2 cogliere spontaneamente il ritmo semplice ma efficace delle membrature architettoniche, percependo ad esempio sotto il portico la successione ideale di cubi sormontati da semisfere inscrivibili nel cubo stesso.\nIl modulo calcolato in maniera tradizionale, tra i centri delle colonne, d\u00e0 la misura di undici braccia, che venne usato nel corpo centrale dell'ospedale e in altre architetture di Brunelleschi come San Lorenzo e Santo Spirito.\nGli elementi decorativi.\nLa trabeazione ha delle semplici modanature digradanti e le colonne sono coronate da capitelli compositi con pulvino, secondo la tipologia preferita da Brunelleschi che si ispir\u00f2 forse agli ornamenti romanici di San Pier Scheraggio o di Santi Apostoli. Anche l'uso dell'arco a tutto sesto venne ripreso dal passato recente dell'architettura cittadina, come la Loggia della Signoria, mentre le finestre con timpano triangolare assomigliano da vicino a quelle del Battistero di San Giovanni. Un altro elemento che divenne ricorrente nell'architettura di Brunelleschi furono gli oculi nei pennacchi tra arco e arco, come si trovano ad esempio nella Sagrestia Vecchia o nell'affresco della \"Trinit\u00e0\" di Masaccio, il cui schema prospettico si sospetta che fosse stato fornito da Brunelleschi stesso. I rilievi in terracotta invetriata bianca e azzurra con i celebri putti non sono per\u00f2 coevi all'epoca di Filippo: vennero aggiunti solo nel 1487 da Andrea della Robbia, al posto probabilmente di incavi vuoti, su cui incedeva la penombra movimentando i volumi architettonici. I tondi attuali sono caratterizzati dalla presenza all'interno del tondo della figura di un neonato in fasce, divenuto poi il simbolo dello \"Spedale\" stesso.\nI due tondi ai lati sono di imitazione, cos\u00ec come lo \u00e8 l'ornamentazione laterale, riconducibile ad un intervento del 1845 condotto dall'architetto Leopoldo Pasqui.\nIl piano superiore.\nIl piano superiore, che risale solo a dopo il 1435, \u00e8 decorato solo dal marcadavanzale dove si trova una finestra rettangolare con timpano in corrispondenza di ciascun arco. Forse questo piano non faceva parte del progetto originale e senza di esso si sarebbero visti dalla piazza i corpi di fabbrica attorno al cortile, in perfetta convergenza prospettiva col loggiato. Esiste una documentazione iconografica di come l'ospedale doveva apparire senza il piano superiore nella lunetta con le \"Esequie di sant'Agostino\" di Benozzo Gozzoli (1464-1465) nella chiesa di Sant'Agostino di San Gimignano.\nAffreschi e busti del portico.\nSotto il portico ci sono affreschi di Bernardino Poccetti (che aveva la residenza presso lo spedale e la bottega sull'angolo di via della Colonna), sia nella volta della campana mediana, sia nelle lunette alle estremit\u00e0, a coronamento ai busti marmorei dei granduchi Cosimo I, Francesco e Ferdinando opere firmate del fiesolano Giovanni Battista Sermei; il primo a sinistra, Francesco I, era noto popolarmente per \"avere le corna\", dalla forma di una finestra tamponata seicentesca che avvicinandosi sembra disegnare due corna sopra la testa del granduca. All'esterno del portico si trova un altro busto, di Cosimo II, opera firmata di Francesca Gargiolli, databile sulla base dell'iscrizione al 1602. \nIn questa stessa testata sinistra (ma non si tratta della collocazione originaria) si trova una grata oltre la quale era la 'ruota degli Innocenti' chiusa nel 1875 (si veda la lapide dettata da Isidoro Del Lungo); sopra la porta di sinistra (dalla quale si accede alla chiesa di Santa Maria degli Innocenti, opera di Filippo Brunelleschi radicalmente ridisegnata dall'architetto Bernardo Fallani nel 1785) \u00e8 un affresco con il \"Padre Eterno e i santi martiri Innocenti\", opera di Giovanni di Francesco del Cervelliera, databile al 1459; sopra la porta di destra \u00e8 un altro affresco raffigurante \"Ges\u00f9 con i fanciulli\", di Gasparo Martellini (1843).\nI chiostri.\nGli spazi interni vennero razionalizzati con grande cura e furono da modello per tutte le costruzioni ospedaliere successive: un'area per uomini ed una per donne che erano indipendenti. Nel lungo \"chiostro delle donne\" Brunelleschi us\u00f2 esili colonnine in stile ionico, lo stile \"femminile\" per eccellenza. Molti erano gli artifici e gli accorgimenti tecnici, come la presenza di cavature nelle colonne d'angolo che fungessero da grondaia.\nLa costruzione prosegu\u00ec sotto la direzione di Francesco Della Luna, che si occup\u00f2 degli spazi destinati alle donne, compreso il loro chiostro. L'ospedale fu consacrato l'11 aprile 1451 dal vescovo Sant'Antonino Pierozzi.\nLa chiesa.\nLa chiesa dello spedale, alla quale si accede dal porticato quasi a fianco della ruota, fu intitolata a \"Santa Maria degli Innocenti\". Fu rimodernata internamente nel 1786 da Bernardo Fallani e da Sante Pacini, che affresc\u00f2 la volta con \"Mos\u00e8 salvato dalle acque\".\nL'altare maggiore, proveniente dalla distrutta chiesa di San Pier Maggiore, fu realizzato nel Seicento in pietre dure, ed \u00e8 ornato da un'\"Annunciazione\" di Mariotto Albertinelli e di Giovanni Antonio Sogliani. L'altare \u00e8 inquadrato da un arco con due colonne e una balaustrata in marmo. Ai lati ci sono due cantorie; l'organo di quella di sinistra \u00e8 coperto da un velario con \"Rachele che piange i figli\"; su quello di destra \"Il sogno di Giuseppe\", due pitture di Sante Pacini, il quale ha decorato anche il soffitto, mentre Giovacchino Masselli decor\u00f2 le altre pareti.\nOltre al fonte battesimale della fine del Trecento o degli inizi del Quattrocento, la chiesa conserva anche una tela seicentesca di Matteo Rosselli, raffigurante la \"Vergine in gloria fra i Santi Martino e Gallo\". Questa tela fu eseguita a spese dello \"spedalingo\" Pieri, il quale volle rammentare con esso la riunione dei tre Ospedali degli Innocenti, di San Gallo e di San Martino alla Scala.\nIl museo.\nL\u2019idea di realizzare un Museo agli Innocenti nasce nel 1853 quando viene decisa la pi\u00f9 cospicua dismissione di beni artistici nella storia dell\u2019istituzione. Dopo quattro secoli di governo nel corso dei quali erano state raccolte centinaia di opere d\u2019arte, il commissario Carlo Michelagnoli, nell\u2019ambito di un piano di risanamento economico, si pone per la prima volta il problema della gestione di questo patrimonio. L\u2019approccio pragmatico del commissario favor\u00ec la vendita delle opere considerate meno importanti che finirono cos\u00ec nelle mani di collezionisti e in prestigiose collezioni europee come quella del Victoria and Albert Museum di Londra. Nel 1890 viene documentata l'apertura del museo in tre sale al pianterreno nell'area dell'odierno Cortile delle donne. Il primo allestimento esponeva le sessantasette opere ritenute pi\u00f9 prestigiose. Negli anni successivi il museo \u00e8 stato ampliato ospitando altre opere come l'Adorazione dei Magi di Domenico Ghirlandaio che dalla sua realizzazione era sempre rimasta sull'altare maggiore della chiesa di Santa Maria degli Innocenti.\nUn processo di crescita che comport\u00f2 anche l'esposizione di manufatti legati alla storia dell'istituzione, tra cui materiali recenti come l'album fotografico realizzato dallo Stabilimento Brogi per presentare l'Ospedale all'Esposizione Universale di Parigi del 1900. Nel 1971 il museo fu spostato nella galleria soprastante il portico di facciata. Questo intervento nato sulla spinta dell'alluvione che pochi anni prima aveva lambito gli ambienti al piano terra che ospitavano l'esposizione ottocentesca. L'allestimento della nuova galleria si deve a Luciano Berti a cui va riconosciuto il merito di avere messo in sicurezza le opere esposte.\nA pi\u00f9 di quarant'anni dall'intervento di Guido Morozzi il nuovo Museo degli Innocenti nasce per ricomporre il dualismo tra arte e storia. Il museo, inaugurato il 24 giugno del 2016, propone tre percorsi tematici di visita (storia, architettura, arte) che cercano di ricostruire una narrazione unitaria capace di fare scoprire al visitatore la complessit\u00e0 del patrimonio degli Innocenti.\nTra le opere pi\u00f9 importanti troviamo la Madonna con Bambino e angelo di Sandro Botticelli dipinto che attesta una fase giovanile in cui l'artista \u00e8 ancora legato al maestro Filippo Lippi, nella cui bottega svolse l'apprendistato prima del suo avvicinamento stilistico al Verrocchio. Nel Museo \u00e8 conservata l'Adorazione dei Magi di Domenico Ghirlandaio uno dei capolavori del pittore: la pala, dipinta in collaborazione con il fratello David e Bartolomeo di Giovanni, era collocata in origine sull'altare maggiore della chiesa di Santa Maria degli Innocenti. Commissionata il 23 ottobre del 1485 \u00e8 da ritenersi l'opera pi\u00f9 rappresentativa dell'istituto dal significato insieme civico, politico e religioso.\nLa terracotta invetriata invenzione di Luca della Robbia trova nella Madonna con Bambino al Museo degli Innocenti una delle sue prime applicazioni. L'opera posta su un altare laterale della chiesa delle donne, risale probabilmente al primo nucleo di arredi dell'Istituto che venne aperto all'accoglienza nel 1445.\nSu commissione del mercante Bartolomeo Lenzi, Neri di Bicci dipinge l'Incoronazione della Vergine destinata ad essere collocata sull'altare destro della chiesa dell'Istituto degli Innocenti.\nIl Museo conserva altre opere come una Madonna in trono con Bambino e Santi di Piero di Cosimo e la Madonna degli Innocenti di Jacopino del Conte.\nImportante testimonianza della vita all'interno dell'Istituto sono i segni di riconoscimento dei bambini: centoquaranta piccoli oggetti tra medagliette spezzate, chicchi di rosari, bottoni, pezzetti di stoffa, vetro colorato, rievocano la consuetudine da parte dei genitori di lasciare tra le fasce del proprio neonato destinato all'abbandono alcuni elementi che avrebbero permesso ai genitori di individuare e quindi riconoscere il proprio bambino a distanza di anni dall'abbandono.\nLa storia degli Innocenti viene inoltre ricordata anche nell'affresco di Bernardino Poccetti collocato nel refettorio delle bambine: l'opera raffigura la Strage degli Innocenti e scene della vita agli Innocenti.\nInfluenza nell'architettura.\nL'architettura dello Spedale degli Innocenti ebbe una lunga influenza sull'architettura successiva. La tipologia di loggiato sopraelevato ed affacciato su una piazza cittadina fu ripresa fedelmente nell'Ospedale di San Paolo, sempre a Firenze, o nell'Ospedale del Ceppo a Pistoia.\nMa soprattutto in piazza della Santissima Annunziata la facciata determin\u00f2 la conformazione urbana di tutti gli edifici adiacenti: dalla met\u00e0 del XV secolo Michelozzo e poi Leon Battista Alberti ristrutturarono la basilica della Santissima Annunziata, aggiungendo un vestibolo porticato sulla facciata, e dal 1516 Antonio da Sangallo il Vecchio e Baccio d'Agnolo edificarono sul lato opposto della piazza un loggiato gemello, la loggia dei Servi di Maria; nel 1601 infine venne completato da Giovanni Battista Caccini il portico su tutto il lato nord, creando nella piazza un continuum prospettico che si coglieva specialmente provenendo da piazza del Duomo, percorrendo via dei Servi sulle orme della tradizionale processione che aveva luogo ogni capodanno fiorentino, il 25 marzo.\nPrese invece le distanze dal loggiato brunelleschiano Leon Battista Alberti, che al posto dell'austera regolarit\u00e0 prefer\u00ec una pi\u00f9 ricca \"varietas\" elegante ed armoniosa. Sulle colonne infatti preferiva porre le architravi, mentre come base degli archi scelse soprattutto i pilastri, rifacendosi all'architettura imperiale romana.\nI trovatelli.\nA Firenze i cognomi \"Innocenti\" o \"Degl'Innocenti\" o \"Nocentini\", ancora molto diffusi, sono un retaggio del cognome dato anticamente ai trovatelli. A partire dal XIX secolo per decisione del commissario Carlo Michelagnoli invece i trovatelli ebbero, sistematicamente, cognomi di fantasia - dati da parroci, ufficiali di stato civile o dallo scrivano degli Innocenti - per evitare che ne fosse palesata l'origine. I bambini erano chiamati con il nome del santo di quel giorno"}
{"id": "444523", "revid": "767487", "url": "https://it.wikipedia.org/wiki?curid=444523", "title": "I Cavalieri dello zodiaco - L'ardente scontro degli dei", "text": " \u00e8 un film d'animazione del 1988 diretto da Shigeyasu Yamauchi.\nSecondo lungometraggio ispirato alla serie televisiva \"I Cavalieri dello zodiaco\", \u00e8 stato proiettato per la prima volta in Giappone il 12 marzo 1988, mentre in Italia \u00e8 stato trasmesso direttamente in televisione sull'emittente televisiva Italia 1 nei primi anni 2000.\nRilasciato per la prima volta in VHS nei primi anni '90, il lungometraggio \u00e8 anche noto con il titolo Saint Seiya - Seiya il sacro guerriero - La sanguinosa battaglia degli dei a seguito di un ridoppiaggio effettuato da Dynamic Italia fra il 1999 e il 2000 con nomi e dialoghi pi\u00f9 fedeli all'edizione originale. Entrambe le tracce sono disponibili nell'edizione in DVD edita da Yamato Video.\nTrama.\nCristal il Cigno interviene in aiuto di un guerriero attaccato da un gruppo di soldati sconosciuti: messi in fuga i nemici il cavaliere del Cigno viene messo in guardia dalla vittima morente dell'aggressione sulle mire di conquista di Asgard. Dopo questa vicenda il cavaliere dello zodiaco scompare misteriosamente.\nLady Isabel e i suoi cavalieri si mettono sulle tracce dell'amico scomparso e si recano ad Asgard, dove vengono ricevuti da Balder, il Sommo Sacerdote del dio Odino. Ben presto per\u00f2 il sacerdote svela le sue intenzioni: Balder vuole estendere i suoi domini al sud e giungere a sovrastare Atena. Per questo incontra Lady Isabel e, non potendola uccidere, la imprigiona nel suo \"Scudo di Odino\": Atena viene immobilizzata sulla prua di una nave e i suoi cavalieri devono di nuovo combattere per salvarla.\nAvversari dei cavalieri di Atena sono i guerrieri del nord: Loki, Url, Ruhnir e Midgard. Andromeda incontra Url, che mette in seria difficolt\u00e0 l'avversario con la sua potente spada, ma il cavaliere di Andromeda viene salvato dall'arrivo di Phoenix, che annienta il guerriero del nord con le \"Ali della Fenice\". Phoenix deve poi affrontare il possente Ruhnir, che viene apparentemente piegato con il \"Fantasma Diabolico\", ma che si rialza e colpisce il cavaliere della Fenice, cadendo insieme a lui e Andromeda in un burrone. Nel frattempo Sirio incontra Midgard, che si rivela essere Cristal, la cui mente \u00e8 stata soggiogata da Balder. I due combattono tra di loro e alla fine lo scontro viene vinto dal cavaliere del Dragone. Soltanto Pegasus riesce a raggiungere il palazzo di Balder, dove si scontra con Loki: al termine di una dura battaglia il cavaliere dello zodiaco ha la meglio.\nOra il cavaliere di Pegasus deve affrontare Balder, ma il Sommo Sacerdote si rivela un ostico avversario. Nel momento pi\u00f9 critico per il cavaliere di Atena ecco che per\u00f2 giunge in suo aiuto l'armatura d'oro del Sagittario, che accorre sempre quando la dea Atena \u00e8 in pericolo. Sul punto di sopraffare l'avversario Pegasus esita a scoccare la \"Freccia d'Oro\" contro Balder, con il timore che Lady Isabel possa non risvegliarsi pi\u00f9. Ma quando Frey, principe di Asgard, salendo la grande statua di Odino nel palazzo assicura a Pegasus la salvezza di Atena, il cavaliere dello zodiaco prende coraggio e trafigge Balder con la \"Freccia d'Oro\". Nello stesso momento Frey abbatte la statua di Odino e cos\u00ec facendo salva Lady Isabel. Al posto della statua sorge un enorme albero, Yggdrasill, l'albero dell'universo.\nPersonaggi.\nNuovi personaggi.\nIl film introduce i personaggi dei fratelli Freyr e Freya come alleati dei protagonisti, pi\u00f9 un nuovo gruppo di nemici guidati dal Sommo Sacerdote di Odino Balder: i , prima versione di quelli che poi diveranno i Cavalieri di Asgard nella serie televisiva.\n\u00c8 il Sommo Sacerdote del dio Odino che mira a concquistare il Grande Tempio. Plagia la mente di Cristal e lo usa come esca per poter condurre Isabel ed i Cavalieri di Bronzo ad Asgard ed eliminarli. Dopo aver imprigionato Freyr, sigilla Atena alla prua di una nave con la sua tecnica. Successivamente riesce a sconffiggere Pegasus, Phoenix ed Cristal (libero dal suo controllo). Quando l'Armatura del Sagittario arriva in aiuto di Pegasus, riesce a far desistere il Cavaliere dallo scoccare la freccia dicendo di essere l'unico che pu\u00f2 liberare Atena, ma quando Freyr riesce a liberare la dea distruggendo la statua di Odino Pegasus trafigge con la freccia d'oro il sacerdote che muore definitivamente poco dopo, schiacciato dalla spada della statua. Il colpo principale del personaggio \u00e8 lo \"Scudo di Odino\" (\"Odin Shield\") e combatte con una spada.\nFratello di Freya, con la sorella offre ospitalit\u00e0 a Isabel e ai Cavalieri di Bronzo per la notte. Si oppone alle mire espansionistiche di Balder, venendo perci\u00f2 imprigionato dal sacerdote. Liberatosi, si sacrifica per liberare Atena distruggendo la statua di Odino con la sua spada.\nSorella di Frey. Non ha un ruolo attivo nella storia, limitandosi a spiegare ai cavalieri e a Isabel chi siano i guerrieri del nord, cosa sia l'Yggdrasil e quali siano i piani di suo fratello per la loro incolumit\u00e0.\n\u00c8 il Guerriero del Nord che si scontra con Andromeda, mentre questi si reca a soccorrere Atena. Riesce a battere facilmente il suo avversario, ma viene poi battuto da Phoenix. Combatte con una spada denominata . \n\u00c8 il pi\u00f9 grosso dei Guerrieri del Nord ed affronta Phoenix dopo la sconfitta di Url, attaccandoli con i suoi boomerang. Viene sconfitto dal Cavaliere della Fenice con il \"Fantasma Diabolico\" finendo per essere colpito dalle sue stesse armi. Prima di morire cerca di portare con s\u00e9 i nemici mentre cade nel vuoto, ma i due fratelli si salvano grazie alla catena di Andromeda. I suoi boomerang portano il nome di \n\u00c8 l'appellativo sotto cui si nasconde Cristal dopo essere stato plagiato da Balder. Combatte contro Sirio congelandogli il braccio, ma il Cavaliere del Dragone riesce a batterlo facendolo tornare in s\u00e9. \n\u00c8 Guerriero del Nord pi\u00f9 vicino a Balder (inizialmente Freyr sospettava che fosse lui a voler attaccare il Grande Tempio). Affronta Pegasus che riesce a sconfiggerlo dopo una dura battaglia. I suoi colpi segreti sono il e la .\nColonna sonora.\nLa colonna sonora del film \u00e8 stata curata da Seiji Yokohama ed uscita in CD e musicassetta il 1\u00ba aprile 1988 con il titolo \"Saint Seiya Original Soundtrack IV ~ Kamigami no atsuki tatakai\", distribuita dalla Nippon Columbia. Come sigla d'apertura la pellicola presenta la storica canzone \"Pegasus Fantasy\" dei Make-Up.\nProduzione.\nCome nel caso del film precedente l'autore Masami Kurumada venne coinvolto nella produzione del film, limtandosi per\u00f2 a produrre i bozzetti per i volti di Balder, Loki, Frey e Freya. Il design di questi ultimi sarebbe stato poi riutilizzato dal mangaka mesi dopo per il capitolo celebrativo \"The Cygnus Story - Natassia nel paese di ghiaccio\", pubblicato sul millesimo numero di \"Weekly Shonen Jump\" assieme alla ad alcune immagini promozionali della pellicola.\nAltri settei sono stati poi rilasciati negli artbook \"Jump Gold Selection 2\" e \"Shueisha Jump Remix\", dove si pu\u00f2 notare che originariamente Midgar (alterego malvagio di Cristal) doveva avere le fattezze che furono poi date al personaggio di Artax durante l'arco di Asgard della serie televisiva.\nDistribuzione.\nEdizione italiana.\nCome tutti i primi quattro film del franchising, \"L'ardente scontro degli dei\" \u00e8 stato rilasciato sia in adattamento coerente con quello utilizzato nella serie TV (con i dialoghi curati da Irene Catoni e Stefano Cerioni, contenenti diverse citazioni ed un registro pi\u00f9 epico dell'originale in alcuni punti), sia con uno pi\u00f9 fedele all'originale. La prima versione \u00e8 stata poi trasmessa da Italia 1 nei primi anni 2000, assieme alla serie TV.\nIl primo doppiaggio (effettuato presso lo Studio P.V. di Milano sotto la direzione di Ivo De Palma nel 1993) vede il ritorno dei doppiatori storici sia per i cinque protagonisti che per Lady Isabel.\nLa seconda edizione italiana (intitolata \"Saint Seiya - Seiya il sacro guerriero - La sanguinosa battaglia degli dei\") \u00e8 stata curata da Dynamic Italia nel 1999 e presenta un cast totalmente differente assieme all'uso di nomi e termini originali ed un nuovo adattamento pi\u00f9 fedele alla versione giapponese curato da Valerio Manenti. Il cast si compone di voci sia di piazza romana che milanese, cosa che ha portato ad effetturare il doppiaggio presso due strutture differenti: lo studio Logos per le parti doppiate a Milano e quelle di Roma presso la SEFIT-CDC, con la direzione del doppiaggio affidata rispettivamente a Manenti e Isabella Pasanisi.\nEdizioni home video.\nIn Italia il film \u00e8 stato rilasciato per la prima volta in home video fra il 1993 e il 1994 ad opere da Granata Press. A seguito del fallimento di quest'ultima, nel 1996 fu poi distribuito (insieme alle altre pellicole della saga) da Dynamic Italia, sempre col primo doppiaggio. Fra il 1999 ed il 2000 venne rilasciata la seconda edizione italiana in videocassetta, la quale conteneva vari extra come la versione karaoke delle sigle originali.\nNel 2002 la Dynamic rilasci\u00f2 poi un'edizione DVD del film chiamata \"Memorial Box\". A novembre 2006 la Yamato Video ha rilevato i diritti dei primi quattro film, pubblicandoli per la prima volta in DVD con doppio audio italiano e originale giapponese."}
{"id": "444526", "revid": "1534172", "url": "https://it.wikipedia.org/wiki?curid=444526", "title": "Alexandru C. Cuza", "text": "Professore di politica ed economia all'universit\u00e0 di Ia\u0219i, fu eletto deputato al parlamento rumeno nel 1892, rimanendovi fino al 1938 (tranne per il periodo 1927-1931), quando divent\u00f2 un componente del Consiglio della Corona, durante il periodo della dittatura reale.\nFu un noto antisemita e fondatore del movimento politico di estrema destra \"Liga Ap\u0103r\u0103rii Na\u021bional-Cre\u0219tine\"."}
{"id": "444529", "revid": "111373", "url": "https://it.wikipedia.org/wiki?curid=444529", "title": "L\u00fcsslingen", "text": "L\u00fcsslingen (toponimo tedesco) \u00e8 una frazione di 520 abitanti del comune svizzero di L\u00fcsslingen-Nennigkofen, nel Canton Soletta (distretto di Bucheggberg).\nStoria.\nFino al 31 dicembre 2012 \u00e8 stato un comune autonomo che si estendeva per 3,22\u00a0km\u00b2; il 1\u00ba gennaio 2012 \u00e8 stato accorpato all'altro comune soppresso di Nennigkofen per formare il nuovo comune di L\u00fcsslingen-Nennigkofen.\nInfrastrutture e trasporti.\nL\u00fcsslingen \u00e8 stato servito fino al 1994 dall'omonima stazione sulla ferrovia Lyss-Soletta."}
{"id": "444536", "revid": "15756", "url": "https://it.wikipedia.org/wiki?curid=444536", "title": "Basamento (meccanica)", "text": "Il basamento \u00e8 presente in tutti i motori a combustione interna ed \u00e8 un componente fondamentale per il motore, specifico di quella zona e funzione, tale componente si pu\u00f2 anche chiamare carter motore.\nFunzione.\nIl basamento oltre a essere un componente nel quale sono ricavati i supporti di banco sui quali ruota l'albero a gomiti, deve essere stagno per evitare che entrino impurit\u00e0 e si garantisca il giusto lavoro al motore, inoltre si trovano gli ancoraggi per fissare il motore al telaio, alla scatola del cambio e nel caso di loro presenza anche agli organi sussidiari come l'alternatore, la pompa del servosterzo o compressore del climatizzatore e la pompa dell'acqua.\nVarianti.\nTalvolta il basamento invece che essere costituito da due coperchi e presentare le bancate, il coperchio superiore e cilindri vengono costruiti in un pezzo unico il \"monoblocco\" (generalmente utilizzato per i mezzi pluricilindrici).\nTecniche costruttive.\nViene costruito attraverso processo di fusione in terra o sabbia, in materiali come ghisa o in lega d'alluminio.\nPer il motore 2T a carter-pompa.\nIl basamento in questo caso \u00e8 costituito dai carter-pompa e ha una funzione extra, quella di contenere la miscela aria/benzina/olio, prima che questa venga immessa nel cilindro, infatti una volta che il basamento (in questo caso anche carter pompa) ha ricevuto la miscela, tramite l'azione di depressione creata dal pistone con il suo movimento dal PMI al PMS, questa miscela verr\u00e0 compressa sempre dal movimento del pistone, ma con movimento dal PMS al PMI, in modo che quando il pistone scopra le luci di travaso, questa miscela si porti automaticamente dal basamento al cilindro.\nQuesto tipo di carter riceve l'olio necessario al funzionamento dei organi che accogli al suo interno tramite l'olio contenuto nella miscela aria/benzina.\nPer il motore 4T.\nIl basamento -in questo caso, e in alcuni particolari tipi di motori a due tempi- \u00e8 composto anche dalla coppa, una sorta di \"coperchio\" inferiore che ha la funzione di serbatoio dell'olio; in questi motori, tale basamento crea una camera stagna all'interno della quale si verifica una compressione nel momento della discesa del pistone. Ci\u00f2 pu\u00f2 essere un ostacolo al normale lavoro del pistone, poich\u00e9 la resistenza alla compressione dell'aria che si trova nella coppa ostacola la spinta del pistone data dalla detonazione della miscela aria-carburante che avviene nella camera di scoppio, e ci\u00f2 riduce lo sfruttamento della combustione.&lt;br&gt;\nPer questo motivo si cerca di creare motori plurifrazionati con finestrature di collegamento tra di loro, in modo che l'aria si sposti da sotto un pistone all'altro senza subire compressioni e decompressioni, passando attraverso delle finestrature che si hanno sotto i cilindri, che nei modelli pi\u00f9 sportivi arrivano ad ampiezze elevate.\nIl movimento dell'aria al di sotto dei cilindri permette di iniettare l'olio in maniera pi\u00f9 veloce sulle pareti del cilindro, ma pu\u00f2 modificarne la direzione e le quantit\u00e0 per lato, per questo per aver un rendimento ancora migliore sia la lubrificazione che di resa termica, nei motori sportivi si tiene il basamento depressurizzato (0,4 atmosfere al di sotto della pressione atmosferica, pari a 1).\nQuesta depressurizzazione si pu\u00f2 ottenere tramite la fuoriuscita dell'aria, usando specifici macchinari o nel caso il motore non sia plurifrazionato o sprovvisto di finestrature, si pu\u00f2 utilizzare una speciale valvola \"PCV\" (non \u00e8 presente in tutti i motori), la quale fa fuoriuscire l'aria, quando questa viene troppo compressa e ne evita il reflusso, in modo da avere una pressione sempre minore alla risalita del pistone o tramite pompe di recupero.&lt;br&gt;\nQuesta valvola risulta necessaria per ridurre gli effetti indotti dal \"blow-by\", che avviene al momento di pressione massima nella camera di combustione, dove i gas combusti vengono spinti nel basamento, passando oltre le fasce elastiche e superando il pistone, come conseguenza si ha la modifica della capacit\u00e0 lubrificante e si aumenta la pressione nel carter, riducendo l'efficienza di pompaggio.\nIn alternativa si pu\u00f2 sigillare il carter, in modo del tutto analogo ai motori a due tempi, per sfruttare questo pompaggio dell'aria sotto i pistoni per poter lubrificare il motore senza l'ausilio di pompe a lobi, soluzione adoperata da Husaberg e Husqvarna."}
{"id": "444537", "revid": "36426", "url": "https://it.wikipedia.org/wiki?curid=444537", "title": "Ospedale degli Innocenti", "text": ""}
{"id": "444538", "revid": "36426", "url": "https://it.wikipedia.org/wiki?curid=444538", "title": "Spedale Degli Innocenti", "text": ""}
{"id": "444539", "revid": "36426", "url": "https://it.wikipedia.org/wiki?curid=444539", "title": "Ospedale Degli Innocenti", "text": ""}
{"id": "444540", "revid": "767487", "url": "https://it.wikipedia.org/wiki?curid=444540", "title": "Allegro non troppo", "text": " \nAllegro non troppo \u00e8 un film del 1976 a tecnica mista, in parte dal vero e in parte d'animazione, prodotto e diretto da Bruno Bozzetto.\nDichiaratamente ispirato al classico disneyano \"Fantasia\", \u00e8 composto da sei episodi animati (pi\u00f9 un finale composto da diversi cortometraggi di pochi secondi), ciascuno accompagnato da un celebre brano di musica classica, inseriti in un film-cornice girato dal vero, in bianco e nero.\nTrama.\nIl film dal vero.\nIn un teatro vuoto, un pomposo presentatore introduce un insolito spettacolo: mentre un direttore d'orchestra fa eseguire una serie di brani a un'improbabile orchestra improvvisata, formata da vecchiette in abiti \"belle \u00e9poque\" prelevate da un ospizio, un disegnatore, tenuto incatenato per anni, ne realizza in tempo reale la versione animata.\nMa i rapporti tra il direttore e il disegnatore vanno via via deteriorandosi, perch\u00e9 il primo trova troppo tristi e deprimenti le creazioni dell'altro, tanto che insieme al presentatore decide di metterlo dell'umore giusto attraverso l'opera di una \"professionista\".\nNel frattempo in teatro cominciano a irrompere strane presenze, come un gorilla, dopo l'esecuzione del \"Bolero\" di Ravel, o il serpente, uscito dall'animazione dell\"'Uccello di fuoco\" di Stravinskij. Mentre il direttore d'orchestra ha la peggio con il gorilla e le vecchiette dell'orchestra fuggono dal serpente, il disegnatore tramuta se stesso e la ragazza delle pulizie in personaggi animati, Principe azzurro e Biancaneve, e vola via con lei.\nIl presentatore, rimasto solo, \u00e8 costretto a trovare un finale adatto per il film. Telefona a un mostruoso essere chiamato Franceschini perch\u00e9 lo cerchi in archivio, ma tutti quelli che fa passare sono uno peggiore dell'altro (un gatto catturato da una grande trappola per topi, un corridore fatto a pezzi dal fil di lana/lama del traguardo, un uomo costretto da un criceto a correre in una ruota, una escalation di violenze che porta alla distruzione della Terra, ecc.). Alla fine il presentatore comincia a pensare a un nuovo film, una storia d'amore con una donna e sette piccoli uomini...\nProduzione.\nL'idea del film nasce da un ascolto casuale del \"Bolero\" di Ravel, che diede a Bozzetto l'immagine di una crescita continua e incontrollata.\nBozzetto desiderava dare una risposta con una diversa mentalit\u00e0, sensibilit\u00e0 e gusto all'illustre precedente costituito da \"Fantasia\". Questo film doveva costituire un superamento ironico del modello, qualcosa di pi\u00f9 e di diverso, a partire dai contenuti: ecologia, consumismo, sessualit\u00e0, politica...\nL'approccio ironico \u00e8 dichiarato in apertura del film, con la retorica introduzione del presentatore (\u00abSignore e signori, state per assistere a uno spettacolo indimenticabile, a un film destinato all'immortalit\u00e0, immortale come le musiche che verranno ora eseguite e interpretate a disegni animati. (...) Con questo film siamo finalmente riusciti a realizzare questa unione, disegni animati e musica classica, una coppia destinata a rimanere, ne siamo certi, nella storia del cinema. Un film nuovo, originale (...) dove potrete vedere la musica e ascoltare i disegni, in una parole un film pieno di... fantasia.\u00bb), il quale riceve perfino una telefonata da Hollywood che rivela che un film simile \u00e8 gi\u00e0 stato realizzato svariati anni prima da un americano, chiamato Frisney, Prisney o forse Grisney...\n\"Allegro non troppo\" si distingue nettamente dall'opera americana perch\u00e9 la musica serve da sfondo per le storie che vengono narrate nei singoli episodi. Come racconta lo stesso autore \u00abHo visto dodici volte \"Fantasia\". Disney ha dato un'illustrazione essenzialmente grafica della musica, mentre io ho cercato di raccontare delle storie. (...) \u00c8 molto pi\u00f9 difficile realizzare una storia seguendo la musica che non abbandonarsi alla fantasia grafica.\u00bb\nEpisodi animati.\nGli episodi animati sono stilisticamente molto diversi.\nLa realizzazione di questo film ha coinvolto molti importanti disegnatori dell'epoca, che hanno potuto sfruttare al massimo il proprio tratto personale, offrendo il miglior contributo creativo in totale libert\u00e0. Si \u00e8 trattato di un'operazione unica e irripetibile e il senso di liberazione e divertimento offerti agli animatori da \"Allegro non troppo\" \u00e8 esemplificato dal piccolo scherzo costituito dalla \"morte\" del Signor Rossi (un foglio su cui \u00e8 disegnato brucia fino a farlo scomparire), il personaggio che rappresentava i limiti dell'\"arte animata\" costretta a lavoro seriale.\nLa maggior parte del lavoro di animazione \u00e8 stato realizzato dallo studio RDA70, in particolare da Walter Cavazzuti e Giovanni Ferrari.\nLo stesso Bozzetto ha animato da solo, quasi come un gioco personale, l'episodio della \"Danza slava n\u00b0 7\" di Dvo\u0159\u00e1k, il pi\u00f9 semplice ed essenziale del film.\nL'episodio del \"Bolero\" di Ravel, attorno a cui si \u00e8 sviluppato il film, \u00e8 stato il pi\u00f9 complesso e ha richiesto due anni di lavorazione. Uno dei collaboratori racconta di aver lavorato mesi solo per la campitura dei viticci.\nL'episodio del \"Valzer triste\" di Sibelius non solo si basa su un'esperienza personale di Bozzetto (il gatto che si aggira per le rovine di una casa \u00e8 ispirato a quello di sua moglie, che scapp\u00f2 dalla loro nuova casa per tornare in quella vecchia oramai abbattuta per far posto a un condominio) ma i ricordi del felino sono rappresentati con riprese dal vero che mettono in scena i suoi figli, sua moglie e lui stesso, sulla sedia a dondolo.\nPer l'episodio del \"Concerto in do maggiore\" di Vivaldi \u00e8 stata utilizza la tecnica del rotoscopio: i personaggi umani sono stati prima ripresi dal vero e poi ricalcati.\nL'episodio dell\"'Uccello di fuoco\" di Stravinskij \u00e8 stato realizzato da Manuli, ma contiene anche riprese dal vero di Bozzetto, che ha filmato i cartelloni pubblicitari di Piazza Duomo a Milano per dare l'idea della civilt\u00e0 consumistica, e una sequenza (la creazione dell'uomo) di animazione a passo uno con la plastilina realizzata dallo studio Master.\nIl film dal vero.\nSceneggiatura.\nL'idea originaria, piuttosto vicina al modello \"Fantasia\", era di coinvolgere una vera orchestra e di imbastire una serie di gag sui vari musicisti. Ma si trattava di qualcosa di gi\u00e0 visto (fatto per esempio da Jerry Lewis e Marty Feldman) e non abbastanza nello spirito desiderato per il film. L'idea improbabile dell'orchestra composta da vecchiette vestite come ballerine permise al film di acquisire invece un'aria fuori dal tempo.\nIl rapporto fra il disegnatore e il direttore d'orchestra richiama quello tra Stanlio &amp; Ollio e una sequenza di reciproci dispetti cita esplicitamente la comicit\u00e0 \"slapstick\" della celebre coppia.\nRiprese.\nIl film dal vero richiese 3-4 giorni di riprese, all'interno del Teatro Gaetano Donizetti di Bergamo.\nFin dall'inizio Bozzetto aveva deciso di creare un netto stacco fra il film dal vero e le parti animate. Per questo per le riprese dal vero scelse una fotografia in bianco nero datata, molto contrastata.\nCast.\nMaurizio Nichetti, assistente regista oltre che interprete del film dal vero, ha portato con s\u00e9 in \"Allegro non troppo\" amici quali Maurizio Micheli, compagno di studi al Piccolo Teatro di Milano, e colleghi della compagnia Quelli di Grock, quali Angela Finocchiaro, poco pi\u00f9 che ventenne nascosta nell'orchestra di vecchiette, e Jolanda Cappi, la vecchietta che balla il charleston con il disegnatore. Anche nel costume da gorilla si nasconde un membro della compagnia.\nDistribuzione.\nIl film non \u00e8 riuscito a trovare una distribuzione cinematografica in Italia per ben tre anni. Quando lo present\u00f2 alla Cineriz, Bozzetto si sent\u00ec rispondere che il film era bellissimo, ma non aveva un pubblico a cui essere indirizzato. Il film stava riscuotendo grande successo negli Stati Uniti, dove usc\u00ec il 27 ottobre 1976, e anche in Francia, Svezia e Regno Unito.\nSolo dopo cinque mesi di proiezioni un produttore italiano che lo aveva visionato si dimostr\u00f2 entusiasta e disposto a distribuirlo in patria, dove usc\u00ec il 22 dicembre 1977."}
{"id": "444541", "revid": "1776051", "url": "https://it.wikipedia.org/wiki?curid=444541", "title": "Nennigkofen", "text": "Nennigkofen (toponimo tedesco) \u00e8 una frazione di 488 abitanti del comune svizzero di L\u00fcsslingen-Nennigkofen, nel Canton Soletta (distretto di Bucheggberg).\nStoria.\nFino al 31 dicembre 2012 \u00e8 stato un comune autonomo che si estendeva per 4,60\u00a0km\u00b2; il 1\u00ba gennaio 2012 \u00e8 stato accorpato all'altro comune soppresso di L\u00fcsslingen per formare il nuovo comune di L\u00fcsslingen-Nennigkofen, del quale Nennigkofen \u00e8 il capoluogo."}
{"id": "444543", "revid": "36426", "url": "https://it.wikipedia.org/wiki?curid=444543", "title": "Loggia dei Servi di Maria", "text": "Il Loggiato dei Servi di Maria, detto anche loggia dei Serviti, \u00e8 un edificio storico di Firenze, situato in piazza Santissima Annunziata 3-4-5-6-7.\nStoria.\nIl loggiato fu costruito tra il 1516 e il 1525 su progetto di Antonio da Sangallo il Vecchio e di Baccio d'Agnolo (quest'ultimo presente in cantiere solo fino al 1519), in sintonia con il disegno dell'antistante fabbrica realizzata un secolo prima da Filippo Brunelleschi per lo spedale degli Innocenti. Commissionato dall'ordine dei Servi di Maria legati alla basilica della Santissima Annunziata, aveva la funzione sia di elemento confacente a dare unitariet\u00e0 alla piazza (secondo un'idea forse gi\u00e0 formulata dallo stesso Brunelleschi) sia come portico a legare assieme una serie di case da appigionare secondo un criterio che vedeva ogni cellula abitativa corrispondere a una campata e mezza, cos\u00ec che a due cellule identiche e speculari ne coincidevano tre; \"di conseguenza il loggiato non \u00e8 solo un'aggiunta o una qualsiasi preesistenza avulsa dal sistema totale\" (Andreatta-Quinterio).\nDecisamente complessa la storia dell'erezione di queste case a schiera, speculari, con ingresso abbinato e corte centrale, dato che, come documentato dagli stessi Andreatta e Quinterio, al 1525, oramai decaduti dall'incarico sia Antonio da Sangallo sia Baccio d'Agnolo, della complessiva serie di otto case (e quindi anche del relativo piano superiore della loggia) ne risultavano costruite solo due, al 1574 tre (ma era stato concluso il piano superiore del loggiato), al 1578 quattro, al 1580 cinque, al 1614 sei, fino a giungere al 1720, data che segna la conclusione dei lavori, con le ultime tre arcate chiuse essendo stati destinati i lotti delle due case opposte alla basilica a ospitare la Compagnia di San Filippo Benizzi.\nNel corso del plurisecolare cantiere \u00e8 documentata una fase nella quale risulta direttore dei lavori Filippo Baglioni, maestro architetto della Santissima Annunziata dal 1590. Alla met\u00e0 dell'Ottocento il complesso fu acquistato dalla famiglia Budini Gattai e trasformato in appartamenti. Al 1915 \u00e8 qui documentata l'esistenza al numero civico 3 di una Pensione Morandi.\nNel 1984 l'attivit\u00e0 di suddetta pensione \u00e8 stata rilevata direttamente da alcuni dei componenti della famiglia proprietaria, la quale ha dato inizio ad un restauro conservativo durato due anni (condotto su progetto dell'architetto Roberto Budini Gattai) che ha riportato alla luce le strutture cinquecentesche e settecentesche parzialmente alterate nel corso dei secoli. La struttura \u00e8 attiva come albergo con la denominazione di Hotel Loggiato dei Serviti.\nSi notino all'interno del loggiato i peducci, contrassegnati dalle S intrecciate proprie dell'Ordine dei Servi di Maria. Il complesso appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nSan Francesco Poverino.\nQui ha sede l'oratorio della \"Confraternita di San Girolamo e San Francesco Poverino in San Filippo Benizi\". Edificato nel 1599 per la Compagnia di San Filippo Benizi, soppressa questa nel 1785 (il busto del santo compare sulla sommit\u00e0 del portale a destra, oggi tamponato). I locali furono allora occupati dalla confraternita di Santa Maria della Piet\u00e0 detta buca di San Girolamo (trasferita dallo spedale di San Matteo), e, dal 1911, anche dalla Compagnia di San Francesco Poverino, il cui oratorio in via San Zanobi era andato distrutto nel 1844; la fusione dei due sodalizi dette vita alla \"Venerabile confraternita di San Girolamo e San Francesco Poverino in San Filippo Benizi\".\nNumerose opere d'arte ed arredi appartenuti alle tre compagnie vi sono ancora conservati. Tra gli autori delle opere d'arte si segnalano il cosiddetto Pseudo-Pierfrancesco Fiorentino, Jacopo Vignali, Jacopo da Empoli, Baccio del Bianco, il Poppi (Francesco Morandini), l'Amigoli, il Parenti e vari \"anonimi\" del Cinque e del Seicento. Gli affreschi che ornano il soffitto e le pareti, rappresentanti \"San Filippo Benizi in gloria\" e i \"Sette Santi Fiorentini\", sono di Gennaro Landi. Un \"Crocifisso\" del Verrocchio \u00e8 in deposito temporaneo presso il Bargello, mentre nell'oratorio si venera come miracoloso un crocifisso ligneo detto \"lauretano\" e \"della buona morte\", di squisita fattura, della seconda met\u00e0 del XIV secolo, che qualche studioso avvicina ad una croce dell'Orcagna ed altri pone in ambito pisano. Il laborioso restauro ad opera di Lisa Venerosi Pesciolini, terminato nel maggio 2015, ha rivelato tutta l'eccezionale bellezza della scultura che, si spera, verr\u00e0 ristudiata per pervenire ad un'attribuzione pi\u00f9 sicura. Sulla cantoria in controfacciata vi \u00e8 l'organo a canne, costruito da Luigi Tronci nel 1799-1800.\nAffascinante, per la finezza del modellato e la tragicit\u00e0 del volto, \u00e8 una scultura in terracotta del 1454, \"San Girolamo penitente\", il cui termine di confronto pi\u00f9 immediato \u00e8 Andrea del Castagno, la cui Apparizione della Trinit\u00e0 a san Girolamo, che si trova nella basilica della Santissima Annunziata, \u00e8 di poco successiva. Nell'oratorio viene ancor oggi officiata la messa secondo il rito romano antico in latino la domenica e le feste di precetto.\nBibliografia.\n. Ludovica Sebregondi, \"Tre confraternite fiorentine. Santa Maria della Piet\u00e0, detta 'Buca' di San Girolamo, San Filippo Benizi, San Francesco Poverino\", Firenze, Salimbeni, 1991., p.\u00a0330."}
{"id": "444544", "revid": "74801", "url": "https://it.wikipedia.org/wiki?curid=444544", "title": "Ixelles", "text": "Ixelles (in olandese \"Elsene\") \u00e8 un comune belga di abitanti, situato nella regione di Bruxelles-Capitale.\nNota per la sua popolazione molto diversificata, la sua offerta culturale e i suoi numerosi negozi. La presenza del Parlamento europeo e dei campus dell'Universit\u00e9 Libre de Bruxelles e della Vrije Universiteit Brussel ne fanno una citt\u00e0 molto frequentata dai giovani e dagli espatriati.\nGeografia.\n\u00c8 situata a sud-est del comune vero e proprio di Bruxelles, nella prima cintura di comuni che circondano la capitale. Confina con i comuni di Bruxelles, Etterbeek, Forest, Auderghem, Uccle, Saint-Gilles e Watermael-Boitsfort. L\"Avenue Louise\", parte del comune di Bruxelles, divide in due il territorio della municipalit\u00e0.\nHa una superficie di e agli inizi del 2005 contava circa abitanti (in francese \"ixellois\").\nStoria.\nOrigini.\nIl toponimo fu menzionato per la prima volta nel 1210 come Elsela, dal vecchio olandese Else (n) lo, che significa bosco di ontano. Le origini del paese risalgono alla fondazione dell'Abbazia di La Cambre. Enrico I, duca di Brabante, don\u00f2 il dominio Pennebeke (Pennebeek era il nome originale della sorgente Maalbeek) alla monaca cistercense Gisela nel 1201. Ella a sua volta fond\u00f2 l'Abbazia e nel 1210 acquist\u00f2 la propriet\u00e0 su cui il duca ordin\u00f2 la costruzione di un mulino. Le paludi intorno all'Abbazia furono in seguito prosciugate e igienizzate, il che port\u00f2 a quattro stagni che servirono da fonte di pesce per gli abitanti dell'Abbazia e le frazioni vicine. Le paludi e gli stagni erano alimentati dalle sorgenti del fiume Maelbeek nella Foresta di Soignes, il cui tratto pi\u00f9 vicino a Bruxelles divenne noto come Bois de la Cambre nel XIX secolo. L'Abbazia fu riconosciuta da Jan III van Bethune, Vescovo di Cambrai, nel 1202, subito dopo la sua fondazione. I santi Bonifacio di Bruxelles e Alice di Schaerbeek furono due dei suoi residenti pi\u00f9 famosi nel XIII secolo.\nIntorno al 1300, durante il regno di Giovanni II, Duca di Brabante, nei pressi dell'abbazia fu costruito un ostello per fornire pasti ai portatori di legna che lavoravano nella foresta. Ben presto furono costruiti un borgo e un paio di cappelle, tra cui la Chiesa della Santa Croce (in francese \"\u00c9glise Sainte-Croix\", e in olandese \"Heilig-Kruiskerk\"), anch'essa inaugurata dal vescovo di Cambrai e dedicata a Maria e alla Santa Croce in 1459 (si dice che il vescovo di Cambrai abbia portato con s\u00e9 due pezzi della croce originale). Inizialmente, questi villaggi e questi vettovagliamenti furono costruiti per i braccianti che aiutarono a drenare e disinfettare le paludi. A quel tempo, una parte di Ixelles era una dipendenza di Bruxelles; l'altra parte era di propriet\u00e0 del signore locale.\nPrima della rivoluzione.\nNel 1478, le guerre tra Luigi XI di Francia e Massimiliano I, imperatore del Sacro Romano Impero, portarono devastazione all'Abbazia e alle zone circostanti. Nel 1585, durante il periodo dei Paesi Bassi asburgici, gli spagnoli incendiarono la maggior parte degli edifici per impedire che venissero utilizzati come rifugio dai calvinisti. L'Abbazia fu restaurata in tempo per la Gioiosa Entrata degli Arciduchi Alberto e Isabella nel 1599. Ulteriori manieri e castelli (Ermitage, Ten Bosch e Ixelles, per esempio) furono costruiti a Ixelles nel XVI secolo, trasformando gradualmente il borgo.\nGrazie alle sorgenti di Maalbeek e alla purezza delle sue acque, l'industria della birra \u00e8 diventata attiva nella zona. \u00c8 iniziato all'interno dell'Abbazia, ma nel XVI secolo si era espanso oltre le sue mura. A causa della liberalizzazione dell'industria della birra da parte del Consiglio di Brabante nel 1602, l'industria della birra \u00e8 cresciuta, il che ha portato a una scena vivace sulle rive della primavera. Nel XVII e XVIII secolo a Ixelles si erano stabiliti circa 20 birrifici-cabarettisti, tra cui Saint-Hubert, De Sterre e L'Italie.\nComune indipendente.\nNel 1795, come molte altre citt\u00e0 nei dintorni di Bruxelles, Ixelles fu proclamata municipio separato dal regime francese dopo la Rivoluzione. I comuni di Neder-Elsene (dove si trova l'Abbazia), Opper-Elsene (un sobborgo di Bruxelles), Boondaal, Tenbos e Solbos, divennero tutti parte di Ixelles. Inoltre, l'Abbazia fu spogliata delle sue funzioni religiose, diventando tra gli altri uno stabilimento per la lavorazione del cotone, una fattoria, una scuola militare e un ospedale. Molte delle porte medievali di Bruxelles che fiancheggiavano quella che oggi \u00e8 la circonvallazione interna furono abbattute e furono costruite pi\u00f9 strade per accogliere la migrazione verso la periferia che permisero una crescita della popolazione e la francesizzazione di Ixelles.\nAlla fine del XIX secolo, alcuni degli stagni furono prosciugati, lasciando solo i cosiddetti \"Stagni di Ixelles\" e nel 1860 fu costruita una nuova Chiesa di Santa Croce. I primi tram apparvero nel 1884 e il primo cinema in 1919. Ixelles e Avenue Louise diventano una delle zone pi\u00f9 alla moda di Bruxelles. Artisti e celebrit\u00e0 si trasferirono, portando a novit\u00e0 architettoniche come l'Art Nouveau e l'Art D\u00e9co. Oggi il comune di Ixelles ospita sia il \"Toison d'Or\", su cui s'affacciano negozi d'alta moda e gallerie commerciali, sia la \"Chauss\u00e9e d'Ixelles\", anch'essa rinomata area di shopping, che incrocia il \"Toison d'Or\" nei pressi della porta di Namur.\nParlamento europeo.\nL'Espace L\u00e9opold (in olandese \"Leopoldruimte\"), l'insieme degli edifici di Bruxelles dell'assemblea parlamentare dell'Unione europea, \u00e8 posto al confine fra Ixelles e il comune di Bruxelles. Lo spazio ufficio totale ammonta a e pu\u00f2 ospitare uffici, 87 sale riunioni e 50 cabine per interpreti e la grande sala riunioni parlamentare.\nLo spazio Leopold non \u00e8 la sede ufficiale del Parlamento, visto che questo ruolo \u00e8 riservato alla Immeuble Louise Weiss di Strasburgo, ma poich\u00e9 la maggior parte delle altre istituzioni dell'Unione Europea hanno sede a Bruxelles, tale seconda sede ha un'importanza politica considerevole.\nIl complesso \u00e8 stato costruito dal 1989 al 2004 in stile postmoderno. Il cuore del complesso \u00e8 l'edificio Paul Henri Spaak, progettato da Michel Boucquillon in forma ovale per simboleggiare l'unione. L'Edificio Paul-Henri Spaak (PHS), che contiene la sala plenaria, la sala stampa e gli uffici del Presidente del Parlamento, prende il nome dal primo presidente del Parlamento il belga Paul-Henri Spaak. L'edificio, con la sua caratteristica semi-cupola in vetro, ricorda il bruciato Crystal Palace di Londra ed \u00e8 stato soprannominato \"Caprice des Dieux\" (la moda degli dei), un formaggio con lo stesso nome.\nGli uffici dei membri del parlamento e i dipartimenti di supporto alle politiche si trovano nell'Edificio Altiero Spinelli (ASP), che ospita anche negozi, filiali bancarie, ristoranti, una caffetteria, un bar e impianti sportivi e prende il nome dal politico italiano Altiero Spinelli, considerato uno dei padri fondatori dell'Unione Europea. La sua costruzione inizi\u00f2 nel 1991 e fu completata nel 1997. L'edificio ha cinque torri alte, ognuna con pi\u00f9 di 17 piani. L'edificio si trova sul lato ovest di Paul-Henri Spaak ed \u00e8 collegato ad esso tramite i piani superiori.\nL'ultima fase provvisoria dell'espansione dello spazio Leopold \u00e8 stata la costruzione dell'edificio Willy Brandt e l'edificio J\u00f3zsef Antall, collegati all'edificio Spinelli da una passerella circolare in vetro chiamata Ponte Konrad Adenauer.\nTra gli edifici Brandt e Antall si trova l'ex edificio della stazione di Bruxelles-Lussemburgo, attualmente sotterranea, precedentemente chiamata stazione Leopold. L'ex stazione \u00e8 stata oggi trasformata in un centro di informazioni pubbliche e sala espositiva.\nIl nuovo complesso di edifici comprende anche un centro visitatori al piano terra - il Parlamentarium - inaugurato nell'ottobre 2011, che rappresenta il pi\u00f9 grande centro visitatori parlamentare del mondo, ispirato ad esempi svedesi e danesi. Un gioco di ruolo moderno e contemporaneo \u00e8 stato sviluppato per consentire ai visitatori di essere messi nei panni di un membro del parlamento.\nMatonge.\nNel comune di Ixelles, si trova Matonge () quartiere che prende il suo nome attuale da un distretto di Kinshasa, capitale del Repubblica Democratica del Congo, paese che fino al 1960 fu colonia del Regno del Belgio.\nIl quartiere ha le sue origini nella presenza della Maison Africaine, fondata dall'aristocratica Monique Van der Straten come luogo di ritrovo e residenza universitaria per studenti congolesi ai quali il Belgio aveva concesso borse di studio alla fine degli anni Cinquanta. In precedenza, l'area aveva ospitato nelle vicinanze la Maison des Colonies e l'Unione delle Donne Coloniali, situata a un centinaio di metri in Rue de Stassart, dove le mogli dei coloni belgi ricevevano una formazione l\u00ec prima di raggiungere i mariti.\nMentre alle sue origini il distretto era principalmente frequentato da cittadini congolesi residenti in Belgio, in seguito si \u00e8 sviluppato anche grazie ad altre comunit\u00e0 africane presenti su Bruxelles, come quella ruandese, burundese, maliana e senegalese. Oggi nel quartiere proliferano caff\u00e8, ristoranti, gioiellerie, parrucchieri e negozi di alimentari, a prevalenza culturale africana, ma anche asiatica e sudamericana, oltre che europea dato il numero di espatriati che lavorano presso le vicine istituzioni dell'Unione europea.\nLuoghi d'interesse.\nL'abbazia di La Cambre.\nEnrico I di Brabante e sua moglie Mathilde fondarono il convento La Cambre alla fonte del Maelbeek nell'attuale Ixelles, che prosper\u00f2 ma soffr\u00ec molto anche nel corso dei secoli. La santa Alice di Schaerbeek (* 1225) fu una suora a La Cambre dal 1232 fino alla sua morte nel 1249. San Bonifacio di Losanna mor\u00ec l\u00ec nel 1261. Nel corso dell'avanzata della Rivoluzione francese, il monastero fu chiuso nel 1796, ma sfugg\u00ec al completo smantellamento. La chiesa gotica del XIV secolo, il chiostro e la casa delle fontane del XVI e XVII secolo sono state conservate. Gli edifici ospitano un monastero premostratense (dal 2013) e l'Universit\u00e0 di arte, design e architettura di La Cambre (\"\u00c9cole nationale sup\u00e9rieure des arts visuels\"). Attualmente un birrificio vende la birra \"Abbaye de/Abdij van La Cambre\" e promuove l'immagine del fondatore del monastero. Lo scrittore Marc Meganck ha fatto dell'abbazia la scena di un romanzo poliziesco: \"Les dessous de la Cambre\" (180\u00b0 Editions, Bruxelles 2012).\nFlagey.\nPiazza Flagey (in francese \"Place Flagey\"), grande piazza adiacente ai resti dell'Abbazia di la Cambre, e il cuore storico del comune di Bruxelles di Ixelles, prende il nome dall'avvocato, sindaco e rappresentante del popolo di Bruxelles Eug\u00e8ne Flagey. Il nome della piazza era ed \u00e8 talvolta usato per indicare la Maison de la Radio che \u00e8 stata costruita l\u00ec tra il 1934 e il 1939 sul lato sud della piazza.\nLa piazza \u00e8 adiacente ai restanti stagni di Ixelles, ed \u00e8 stata costruita su un bacino riempito nel 1860 dai suddetti stagni. Place Eug\u00e8ne Flagey \u00e8 un nodo di molti assi di traffico di Bruxelles e anche un nodo per il trasporto pubblico di Bruxelles. \nL'area che circonda la piazza era gi\u00e0 abitata nel XIII secolo. La frazione di Lower Ixelles che sorse qui resistette molto pi\u00f9 a lungo contro l'ondata di francesizzazione e urbanizzazione con cui l'Alta Ixelles dovette confrontarsi molto prima.\nOltre all'edificio di trasmissione sul lato sud, c'\u00e8 anche un sito storico sul lato nord. Il primo supermercato con una piena autonomia del Belgio, un Delhaize , ha aperto qui il 18 dicembre 1957 e ha fino ad oggi situato anche qui.\nSotto la piazza, nel corso di una ristrutturazione che si \u00e8 svolta dal 2002 al 2008, \u00e8 stata realizzata una grande vasca antiallagamento e un parcheggio interrato da 186 posti. Il bacino \u00e8 una necessit\u00e0 data la sua posizione nella valle del Maalbeek e l'alta falda freatica della zona. Nel 2008 il parcheggio soffriva ancora di difetti di costruzione e problemi di infiltrazioni d'acqua ma \u00e8 stato finalmente inaugurato il 15 novembre 2010.\nGli stagni di Ixelles.\nGli Stagni di Ixelles (\"\u00c9tangs d'Ixelles\"), vicini a Piazza Flagey, la piazza pi\u00f9 estesa di Bruxelles, sono le vestigia di quattro stagni naturali formati dal corso del Maelbeek, un modesto ruscello che scorreva a sud di Bruxelles, oggi canalizzato in un acquedotto. Gli stagni insieme, con l'abbazia della \"Cambre\", rappresentavano uno dei luoghi pi\u00f9 affascinanti dell'agglomerato di Bruxelles ed erano una passeggiata incantevole e pittoresca. Hymans, un autore del XX secolo, ne parl\u00f2 in questi termini:\nOggi, pur mantenendo parte del fascino originale, la pianta generale del quartiere ha subito varie modifiche che hanno cancellato rapidamente il ricordo del vecchio villaggio campestre, permettendo alla borghesia dell'epoca di costruire nei dintorni degli stagni e nelle nuove vie adiacenti numerose case signorili di stile eclettico, \"liberty\" e \"dec\u00f2\", che costituiscono oggi un importante patrimonio.\nLa Maison de la Radio.\nIl Flagey, l'antica Maison de la Radio \u00e8 stato creato nel 1930 sotto il nome di Istituto Nazionale Belga di Radiodiffusione (\"Institut National Belge de Radiodiffusion\"), e si trova nella piazza omonima, allocato in un complesso in stile dec\u00f2 concepito da Joseph Diongre (1878-1963).\nL'edificio possiede degli angoli smussati che mascherano il volume massiccio di questa costruzione in mattoni giallo-ocra e granito (\"pierre bleu\"). L'orizzontalit\u00e0 \u00e8 sottolineata dalle vetrate a nastro e dalla tettoia a sbalzo lungo tutto il piano terra.\nL'opera \u00e8 paragonata ad un transatlantico con i suoi ponti ed i suoi lunghi corridoi. All'interno \u00e8 stato convervato il mobilio originale in stile Art D\u00e9co. L'idea alla base di questo edificio ha ricevuto il primo premio del concorso organizzato per la costruzione della \"Maison de la Radio\". Il cantiere \u00e8 durato dal 1935 al 1938, ed allora era una delle prime \"case della radio\" (\"maisons de la radio\") in Europa. Sopra un suolo cedevole a causa di una falda freatica, si \u00e8 dovuto installare un sistema di pompaggio permanente. Il palazzo \u00e8 costruito su una piastra di cemento e fogli di rame. Dopo la fine dei lavori nel 1938, l'INR inizi\u00f2 a trasmettere regolarmente dalle 06:45 alle 24:00.\nL'edificio comprende 12 studi di registrazione di pianta trapezoidale fra cui il celebre \"Studio 4\" con un organo da 8000 canne. I locali sono climatizzati e serviti da 13 ascensori, inoltre sono dotati delle pi\u00f9 moderne strumentazioni radiofoniche. La torre d'angolo serve a proteggere il ripetitore televisivo. L'isolamento acustico \u00e8 ottimale.\nRinnovato ed inaugurato nel settembre 2002 col nome di \"Flagey\", ha ritrovato la sua funzione originaria con la creazione di uno spazio musicale con studi di registrazione, sale per concerti e cinema, diventando un luogo con una programmazione eclettica. Vi si svolgono dei fine settimana scoperti, proiezioni d'immagine e suoni, concerti \"trampolino\", sequenze cinema-brunch una domenica al mese... e molto altro ancora.\nDal 2005, la Maison de la Radio \u00e8 la residenza della Brussels Philharmonic. Fondata nel 1935 come \"Orchestra radiofonica delle Fiandre\", \u00e8 ritornata ad utilizzare lo Studio 4 al termine del suo restauro. Anche il Vlaams Radio Koor.\nIl \"Coro Radiofonico delle Fiandre\" ha sede alla Maison de la Radio ed utilizza principalmente lo Studio 1. Inoltre, la Maison de la Radio \u00e8 sede dei principali media fiamminghi di Bruxelles: la radio FM Brussel, il quotidiano \"Brussel Deze Week\".\nPoi la TVBrussel e il suo sito web \"brusselnieuws.be\".\nIl padiglione Malibran (attuale municipio di Ixelles).\nCasa di campagna progettata dall'architetto Charles Vanderstraeten per il celebre compositore e violinista Charles de B\u00e9riot (Lovanio, 1802 - Bruxelles, 1870). Il padiglione deve il suo nome alla non meno famosa cantante e soprano Maria Malibran (Parigi, 1808 - Manchester, 1836) che B\u00e9riot spos\u00f2 poco prima di morire in un tragico incidente. All'epoca la tenuta era costituita da un parco a pianta triangolare e da un edificio a pianta rettangolare con copertura a padiglione.\nNel 1849, Charles de B\u00e9riot vendette la propriet\u00e0 al Comune di Ixelles che trasform\u00f2 gran parte del parco in una piazza pubblica chiamata Place L\u00e9opold, installando gli uffici comunali nel padiglione.\nChiesa di Saint-Boniface.\nLuogo di culto fu costruito dal 1846 al 1849 come una chiesa cattolica a sala a tre navate dall'architetto era Joseph Jonas Dumont. \u00c8 uno dei primi edifici neogotici di Bruxelles. Da segnalare la facciata riccamente decorata, eseguita in arenaria Gobertange, coronato da una torre sopra la navata centrale.\nNel 1885 fu aggiunto il transetto e ingrandito anche il coro, originariamente un'abside poligonale. L'architetto era Louis De Curte.\nL'interno, originariamente ispirato allo stile neoclassico, \u00e8 stato sostituito da arredi sacri neogotici. Fran\u00e7ois Malfait ha progettato molti di questi, come confessionali, stalli del coro, cassa d'organo e galleria. L'altare maggiore risale al 1910, con Remy Rooms che fornisce la scultura della pala d'altare ed Ernest Wante le imposte dipinte, cos\u00ec come i dipinti nel transetto. Lo studio di Gustave Ladon ha prodotto le vetrate. Numerose sono anche le immagini di santi.\nIl monumento in memoria del politico belga Charles Woeste si trova immediatamente di fronte alla chiesa.\nMuseo Constantin Meunier.\nIl Museo Costantin Meunier \u00e8 casa-studio dell'artista, pittore, scultore e disegnatore belga Constantin Meunier (1831-1905), che fece costruire la sua dimora verso la fine della sua vita. Ospitando una vasta collezione di oltre 700 opere, la casa fu acquistata dallo stato belga nel 1936 e aperta al pubblico nel 1939. Annesso ai Musei reali di belle arti del Belgio, e successivamente ristrutturato, dal 1986 presenta una selezione di circa 150 opere e documenti.\nGli oggetti in mostra ripercorrono pi\u00f9 specificatamente l'evoluzione del maestro tra il 1875 e il 1905, questa \"seconda vita\" nelle sue stesse parole, durante la quale il suo talento realista si \u00e8 concentrato maggiormente sugli aspetti sociali e industriali del Belgio, prima attraverso la pittura e il disegno e poi, dal 1885 in poi, con il ritorno alla scultura per diventare uno dei pi\u00f9 grandi artisti del genere. Dipinti come \"The Broken Pot\" fanno eco a sculture importanti come The Hammerer, un intero popolo di gesso e bronzo che ha segnato profondamente la sua giornata e ha continuato a influenzare l'arte realista fino ai primi decenni del XX secolo.\nParc Tenbosch.\nIl Parco Tenbosch nasce alla fine del XIX secolo dall'idea del dendrologo Jean-Louis Semet, e del suo capo giardiniere Hector Noyer, che intedevano creare un arboreto di alberi rari a Bruxelles. A tal fine, raccolsero alberi e cespugli notevoli, a volte unici a Bruxelles o in Belgio, come il Plaqueminier italiano che proviene dall'Asia ed \u00e8 imparentato con l'Ebano, i cui frutti commestibili sono chiamati kakis, nel sito dei frutteti e degli orti del vecchio fortificato fattoria di Tenbosch - un vero giardino botanico privato che \u00e8 diventato un parco pubblico nel 1981\nCultura.\nIl comune inoltre ospita i due principali campus dell'Universit\u00e9 Libre de Bruxelles (ULB; l'Universit\u00e0 Libera in lingua francese), e il campus della Vrije Universiteit Brussel (VUB; l'Universit\u00e0 Libera in lingua olandese). Di conseguenza la zona vicina al Cimitero di Ixelles (\"cimeti\u00e8re d'Ixelles\") \u00e8 considerato il quartiere universitario per eccellenza."}
{"id": "444546", "revid": "12582", "url": "https://it.wikipedia.org/wiki?curid=444546", "title": "Elsene", "text": ""}
{"id": "444547", "revid": "36426", "url": "https://it.wikipedia.org/wiki?curid=444547", "title": "Loggiato della Confraternita dei Servi di Maria", "text": ""}
{"id": "444549", "revid": "36426", "url": "https://it.wikipedia.org/wiki?curid=444549", "title": "Loggiato dei Serviti", "text": ""}
{"id": "444550", "revid": "122819184", "url": "https://it.wikipedia.org/wiki?curid=444550", "title": "Distribuzione (meccanica)", "text": "Con distribuzione, nella meccanica, si indica l'insieme degli organi meccanici predisposti al controllo dei gas che entrano ed escono nei cilindri. Esso lavora dunque accoppiato al sistema di alimentazione che lo comanda in funzione delle esigenze di motricit\u00e0 del veicolo. \nQuesto sistema \u00e8 usato sui motori a quattro tempi, sui motori a sei tempi e parte dei motori a cinque tempi unidirezionali.\nComponenti della distribuzione.\nLa distribuzione comprende: \nPosizionamento della distribuzione.\nLa distribuzione a seconda di come \u00e8 concentrata, si pu\u00f2 definire:\nTipologie di trasmissioni per la distribuzione.\nPer trasmettere il moto dall'albero a gomiti alla distribuzione esistono vari metodi:\nTipo di valvola.\nLa distribuzione a seconda del tipo, pu\u00f2 utilizzare due tipi diversi di valvola:\nInclinazione fra le valvole a fungo.\nL'inclinazione tra le valvole a fungo \u00e8 importante sia per la conformazione della camera di combustione che per le dimensioni della testata e quindi degli ingombri del motore.\nQuest'inclinazione pu\u00f2 essere riferita in:\nPu\u00f2 essere inoltre specificata l'inclinazione tra le valvole della stessa funzione (tra le valvole d'aspirazione o tra le valvole di scarico), dove tale valore sar\u00e0 diverso da 0 solo in caso di valvole radiali, in quanto aventi gli assi asimmetrici.\nTipo d'azionamento delle valvole a fungo.\nPer azionare tali valvole si possono usare diversi sistemi:\nIn questo tipo di sistemi si possono azionare le valvole \"Singolarmente\", ogni camma o bilanciere aziona una singola valvola, o \"In coppia\" dove ogni camma o bilanciere aziona una coppia di valvole del medesimo lato e funzione.\nParametri molto importanti in questo tipo di sistemi sono:\nTipo di richiamo delle valvole a fungo.\nPer far ritornare le valvole a fungo alla loro sede e chiudere il passaggio dei gas si possono utilizzare varie tecniche:\nTipo di fasatura.\nIl controllo delle valvole a fungo durante i vari regimi del motore pu\u00f2 essere:\nPosizionamento delle valvole.\nLe varie valvole possono essere poste in vario modo:\nTipi di distribuzione.\nMotori volumetrici endotermici:\nInoltre, esistono anche tecnologie relative alla distribuzione che permettono di variare la fasatura delle camme in funzione del carico del motore.\nI dispositivi che sfruttano tali tecnologie sono noti come \"variatori di fase\" e sono stati introdotti per la prima su un'auto di serie dall'italiana Alfa Romeo nei primissimi anni ottanta. In seguito, tale tecnologia si \u00e8 progressivamente diffusa.\nI tardi anni ottanta hanno visto anche la giapponese Honda sviluppare un suo sistema di fasatura variabile, mentre gli anni novanta hanno visto la tedesca BMW proporre il suo sistema VANOS.\nAnche diverse altre Case automobilistiche hanno nel frattempo sviluppato altri sistemi di fasatura variabile.\nMotori a vapore:"}
{"id": "444552", "revid": "729019", "url": "https://it.wikipedia.org/wiki?curid=444552", "title": "Ren\u00e9 Barrientos Ortu\u00f1o", "text": "Nacque nel 1919 a Tarata, nel dipartimento di Cochabamba. Nel 1938 entr\u00f2 nel collegio militare uscendo nel 1943 con il grado di sottotenente. Dopodich\u00e9 studi\u00f2 nel collegio militare di aviazione \"Boquer\u00f3n\". Divenne generale e nel 1957 fu nominato comandante in capo della Fuerza A\u00e9rea Boliviana, l'aeronautica militare boliviana.\nNel 1964 fu eletto Vicepresidente della Repubblica sotto la presidenza di V\u00edctor Paz Estenssoro. Prese il potere con un colpo di Stato militare il 4 novembre 1964, assieme al generale Ovando, con il quale co-govern\u00f2 fino al 1966.\nMor\u00ec in un misterioso incidente d'elicottero nel 1969.\nPolitica.\nDi impronta populista e autoritaria, concesse estensioni di terra ai contadini quechua e aymara dell'altipiano andino nei bassipiani tropicali, dove esistono tuttora villaggi che portano il suo nome (per esempio la comunit\u00e0 Barrientos, di coloni quechua, nella provincia Ichilo del dipartimento di Santa Cruz). Si trattava di una politica tendente a limitare le concessioni sulle pi\u00f9 produttive terre delle valli andine destinando aree poco fertili, molto isolate e ancora allo stato naturale, ai contadini senza terra. Ci\u00f2 nonostante gli valse una certa fama nei settori indigeni contadini dell'altipiano.\nDurante il suo governo nomin\u00f2 il criminale nazista Klaus Barbie, che in Bolivia si faceva chiamare \"Klaus Altmann\", presidente della societ\u00e0 di navigazione boliviana (\"Transmaritima\"). All'epoca questa societ\u00e0 contava una sola nave che, secondo informazioni riservate, era dedita al commercio internazionale illegale di armi. Barbie fu anche nominato consigliere dei servizi segreti boliviani.\nParticolarmente elevato il numero di vittime durante la sua dittatura. Secondo Amnesty International, solo tra il 1966 e il 1968 vi furono tra 3 000 e 8 000 assassinii degli \"squadroni della morte\".\nChe Guevara.\nL'evento storico di maggior rilevanza internazionale durante la sua dittatura fu lo sviluppo della guerriglia di Che Guevara in Bolivia, che Barrientos represse con un notevole dispiegamento di forze e mezzi, l'aiuto di consiglieri militari nordamericani e una feroce propaganda nazionalista. Fu lo stesso Barrientos a ordinare l'esecuzione sommaria del Che - catturato ferito il giorno prima - il 9 ottobre 1967 a La Higuera, nel dipartimento di Santa Cruz. La prima versione che fece diffondere alla stampa internazionale era che Guevara fosse morto durante i combattimenti."}
{"id": "444555", "revid": "254401", "url": "https://it.wikipedia.org/wiki?curid=444555", "title": "Carignano (Genova)", "text": "Carignano (\"Caignan\", \"Carignan\" o \"Cavignan\" in ligure) \u00e8 un quartiere residenziale del centro di Genova, amministrativamente compreso nel municipio I Centro Est.\nSituato su una collina a una quota media di 50 m sul livello del mare, anticamente faceva parte del sestiere di Portoria, una delle sei suddivisioni amministrative che formavano la citt\u00e0 di Genova.\nIl colle di Carignano, ultima propaggine a levante della cerchia collinare che racchiude il centro storico di Genova, domina a levante la foce del Bisagno, mentre a sud, prima del riempimento a mare per l'ampliamento del porto e la realizzazione del quartiere fieristico, si affacciava sul mare con la sua costa rocciosa.\nSul colle, un tempo poco popolato ed appartato, sorgevano conventi e ville patrizie. La sua urbanizzazione, che risale alla seconda met\u00e0 dell'Ottocento, ha trasformato la zona in uno dei quartieri residenziali di Genova pi\u00f9 eleganti e di maggior pregio, insieme ad Albaro e Castelletto. Sulla cima del colle domina l'imponente basilica di S. Maria Assunta, fra i pi\u00f9 pregevoli edifici di culto genovesi, ben visibile da molte parti della citt\u00e0.\nDescrizione del quartiere.\nToponimo.\nL'origine del toponimo \u00e8 incerta: il Giustiniani (XVI secolo) lo fa derivare da un certo Carinius, proprietario di terreni nel IV secolo, secondo altri deriverebbe da \"Caryn Ianum\" cio\u00e8 \"villa di Giano\". Nel X secolo \u00e8 citato come Caliniano, ma nel tempo sono attestati anche i toponimi Cariniano, Cavignano e Calignano.\nTerritorio.\nIl quartiere di Carignano, un tempo parte del sestiere di Portoria, \u00e8 una delle \"unit\u00e0 urbanistiche\" in cui \u00e8 suddiviso il Municipio I Centro Est della citt\u00e0 di Genova ed occupa un'area tra le mura del Barbarossa e la cinta muraria cinquecentesca, confinante a ponente con il Molo, a levante con la Foce, a nord con Portoria, a sud con l'area portuale.\nL' \"unit\u00e0 urbanistica\" di Carignano comprende due zone ben distinte, sia dal punto di vista morfologico che da quello storico ed urbanistico:\nI confini dell'area di Carignano sono: via della Marina e via del Colle verso il Molo, piazza Dante e via Porta degli Archi verso Portoria, corso Podest\u00e0, le Mura delle Cappuccine e via Vannucci (verso la Foce), circonvallazione a mare (corso Saffi e corso Quadrio) verso il quartiere fieristico e il porto.\nDemografia.\nLa popolazione complessiva dell'ex circoscrizione di Portoria contava al 31 dicembre 2017 una popolazione di 12.514 abitanti, di cui 7.252 nella sola \"unit\u00e0 urbanistica\" di Carignano\nI dati storici disponibili riguardano la circoscrizione di Portoria nel suo complesso, con le due unit\u00e0 urbanistiche di \"S. Vincenzo\" e \"Carignano\". La storia demografica della ex circoscrizione risente delle vicissitudini urbanistiche della zona. La popolazione, 35.877 abitanti al primo censimento del 1861, sale a 40.260 nel 1901, dato che rappresenta il \"massimo storico\". Da allora, con la destinazione di gran parte questi antichi quartieri a centri direzionali e attivit\u00e0 del terziario, ha inizio un vistoso calo demografico. Gli abitanti, ancora 35.007 nel 1936, si riducono a 20.021 nel 1961 fino ai 12.514 del 2017, dei quali 7.252, come gi\u00e0 accennato, nella sola unit\u00e0 urbanistica di Carignano.\nStoria.\nLe origini.\nNel Medioevo l'area dell'attuale quartiere era una collina molto vasta, esterna alle prime cinte murarie (verr\u00e0 inglobata solo con le espansioni del XIV secolo); pur essendo a poca distanza dal centro cittadino, era un'area appartata a cui si accedeva solo attraverso ripide creuze (salita dei Sassi, salita S.Leonardo, salita della Montagnola dei Servi), con orti, case contadine, ville patrizie, chiese e monasteri.\nAl culmine della collina era fin dal XIV secolo un insediamento dei Fieschi, che vi avevano costruito la chiesa di S. Maria in via Lata. La presenza dei Fieschi cess\u00f2 intorno alla met\u00e0 del Cinquecento per il declino politico di questa potente famiglia. Ancora intorno alla met\u00e0 del Seicento era un luogo di villeggiatura delle famiglie patrizie genovesi, con molte sfarzose ville circondate da orti e frutteti.\nA differenza della sommit\u00e0 della colle, appartata e signorile, il borgo dei Lanaioli, sulle rive del Rio Torbido, in cui a partire dal XII secolo abitarono tessitori provenienti dalla val Fontanabuona era, insieme a Ponticello e Piccapietra, uno degli storici agglomerati popolari del quartiere di Portoria; come questi fu demolito negli anni settanta del Novecento per realizzare i nuovi centri direzionali. Via Madre di Dio, divenuta il simbolo dei rivolgimenti urbanistici del Novecento, era una delle pi\u00f9 animate vie del centro storico di Genova.\nCos\u00ec descrive la zona suoi \"Annali\" il Giustiniani, vescovo e storico, all'inizio del Cinquecento:\nNel 1547, dopo la fallita congiura di Gianluigi Fieschi contro Andrea Doria, con il conseguente declino politico della famiglia, i Fieschi persero le loro propriet\u00e0 in Carignano:\nil Senato della Repubblica in quello stesso anno decret\u00f2 la totale demolizione del sontuoso palazzo Fieschi, che era stato costruito intorno al 1390 accanto alla chiesa gentilizia di S. Maria in Via Lata.\nPochi anni dopo, intorno alla met\u00e0 del Cinquecento, un'altra famiglia patrizia, i Sauli, gi\u00e0 presenti sul colle con un proprio insediamento, come simbolo del loro prestigio vollero realizzare alla sommit\u00e0 del colle la grande basilica di S. Maria Assunta, che ancora caratterizza il profilo paesaggistico del quartiere.\nIl Settecento.\nNel Settecento i Sauli fecero costruire il ponte di Carignano, che scavalcando la valletta fittamente abitata del Rivo Torbido (via Madre di Dio, via dei Servi), arrivava a Sarzano. La costruzione del ponte, almeno inizialmente, non contribu\u00ec a spezzare l'isolamento della zona, trattandosi di un percorso di rappresentanza privato.\nRisale al 1772 la proposta fatta dai Padri del Comune di realizzare una strada pubblica che permettesse il passaggio delle carrozze e due anni dopo la proposta venne realizzata.\nIn una poesia del poeta dialettale Steva De Franchi intitolata \"L'estate\", si pu\u00f2 leggere la proposta fatta a Minetta, la \"revendeiroeura de Fossello\" Minetta Minini, di passeggiare per godere il fresco in Carignano:\nI massoni genovesi.\nNei rapporti della polizia datati 1749 si rivela che in alcune case di Carignano si tennero le prime riunioni massoniche genovesi, notizia che viene riportata anche nel testo di una conferenza che si tenne nella Loggia \"Trionfo Ligure\", dal titolo \"La Loggia Trionfo Ligure e la massoneria genovese nella storia della citt\u00e0\" che si tenne il 18 novembre 1970.\nIl testo fu poi pubblicato su opuscolo e distribuito liberamente ed in esso si diceva appunto che le prime notizie di massoni a Genova risalivano al 1749 e che i Liberi Muratori si riunivano in due case di Carignano con il nome \"Compagnia della felicit\u00e0\".\nL'Ottocento.\nIl secolare isolamento del quartiere venne a cessare nella seconda met\u00e0 dell'Ottocento.\nIl piano urbanistico del Barabino, gi\u00e0 nel 1825, prevedeva la realizzazione di una piazza ellittica con al centro la basilica di S. Maria Assunta, con intorno una serie di vie disposte a raggiera. In pratica le realizzazioni urbanistiche, iniziate solo a partire dalla met\u00e0 del secolo, si ispirarono si a questo progetto, ma in modo frammentario ed episodico. Al posto delle ville furono costruite abitazioni destinate ad \u00e9lite alto borghesi ma trovarono posto anche alcuni insediamenti di case popolari; nel 1878 fu realizzato, per volont\u00e0 della duchessa di Galliera il grande complesso ospedaliero di S. Andrea.\nNuove strade furono costruite per collegare i nuovi insediamenti residenziali con il centro cittadino. Furono aperte via Rivoli e via Corsica in direzione della circonvallazione a Mare, via Fieschi verso piazza Ponticello; verso la fine del secolo con la realizzazione del Ponte Monumentale (1895) il quartiere fu collegato con la spianata dell'Acquasola e piazza Corvetto, completandone l'integrazione nella viabilit\u00e0 cittadina.\nIl Novecento.\nGli eventi principali che hanno caratterizzato il quartiere nel Novecento sono legati principalmente al riassetto urbanistico di via Madre di Dio e delle aree limitrofe.\nUn primo significativo intervento nella zona della \"Marina\" era stato realizzato verso la fine dell'Ottocento, con l'interramento del \"Seno di Giano\" per realizzare corso Principe Oddone (dal 1946 rinominato corso Maurizio Quadrio). Scomparve cos\u00ec il caratteristico \"scoglio Campana\". Sull'area sottratta al mare nel primo decennio del nuovo secolo furono costruiti l'\"Albergo Popolare\" (1906) e la \"Casa della Gente di Mare\" (1909), destinati ad accogliere a prezzi popolari i migranti e i marittimi in transito nel porto di Genova. Entrambi gli edifici sarebbero stati demoliti negli anni novanta per fare posto ad un parcheggio. L' \"Albergo Popolare\", che nel dopoguerra era stato trasformato in caserma dei vigili del fuoco, fu demolito con micro-cariche esplosive il 12 maggio 1992.\nIl riassetto urbanistico di via Madre di Dio.\nGli antichi caseggiati popolari di via Madre di Dio, via dei Servi e via del Colle (Cheullia), in stato di degrado gi\u00e0 da tempo, in parte danneggiati o distrutti dai bombardamenti della seconda guerra mondiale, con la sistematica applicazione del piano urbanistico realizzato tra il 1969 e il 1973 scomparvero completamente per lasciare il posto a moderni centri direzionali, che ospitano gli uffici della Regione Liguria, di enti comunali ed aziende private.\nNel dopoguerra era divenuta impellente l'esigenza di creare moderni spazi di lavoro, raggiungibili con strade adeguate al crescente traffico automobilistico e dotati di parcheggi e servizi. L'area scelta per i nuovi insediamenti era quella dell'antico Borgo Lanaioli, ormai in stato di degrado e in gran parte danneggiata dai bombardamenti.\nIl \"Piano particolareggiato\" del 1966 completa il rinnovamento urbanistico iniziato negli anni trenta con la realizzazione di piazza Dante, creando, a ridosso della Torre Piacentini, un grande edificio progettato da Marco Dasso, denominato \"Centro dei Liguri\", allungato verso il mare lungo la valletta del Rivo Torbido, contrapposto al quale \u00e8 sorto un altro palazzo di uffici, caratterizzato dal rivestimento in pietra artificiale rosa, disegnato da Franco Albini e Franca Helg.\nL'intervento dell'architetto Dasso, al centro di un'aspra polemica tra \"restauratori\" e \"innovatori\", ha volutamente rifiutato operazioni di restyling, scegliendo la via del totale rinnovo delle strutture edilizie.\nD'altra parte occorre considerare che la riqualificazione delle aree degradate ha determinato l'espulsione dei ceti poveri che le abitavano, aspetto spesso trascurato nel dibattito tra architetti, ma generalmente sentito dall'opinione pubblica, ragione per cui il radicale riassetto urbanistico fu visto da molti genovesi soprattutto come la disgregazione di un consolidato tessuto sociale, di un mondo popolare che scompariva insieme con le vecchie case, sostituite da fredde architetture moderne. A molti anni di distanza, non \u00e8 raro che siano ancora usati i termini \"scempio\" e \"speculazione\" per definire queste operazioni urbanistiche.\nMonumenti e luoghi d'interesse.\nPiazze, strade e spazi pubblici.\nBelvedere panoramici.\nPer la sua posizione il colle di Carignano presenta diversi belvedere panoramici, affacciati sul mare o sul levante cittadino. La prima passeggiata pubblica di Carignano fu inaugurata nel 1724. Seguendo i viali lungo il percorso delle antiche mura, diversi sono i punti, in corrispondenza degli antichi bastioni lungo le mura di S. Chiara e delle Cappuccine, da cui la vista spazia sui quartieri del levante cittadino e la bassa Val Bisagno.\nLa passeggiata panoramica delle mura delle Cappuccine, un tempo storica stazione di veduta sulle Mura del Prato, chiamate anche \"Fronti Basse\", i poderosi terrapieni nella piana del Bisagno che collegavano le fortificazioni a mare con la cinta muraria seicentesca, \u00e8 un importante belvedere sulla sottostante piazza della Vittoria, con lo sfondo delle colline di Albaro e del Monte.\nAllo sbocco delle strade a mare la rotonda di via Corsica, il poggio della Giovine Italia e il giardino di villa Croce offrono viste panoramiche sul porto dalla calata delle Grazie alla Fiera Internazionale, la sopraelevata e la circonvallazione a mare.\nPiazza di Carignano e le vie adiacenti.\nCentro del quartiere \u00e8 la grande piazza antistante la basilica di S. Maria Assunta, dominata dalla grandiosa mole dell'edificio sacro voluto dai Sauli, una delle prime opere genovesi di Galeazzo Alessi. Dalla piazza hanno origine via Fieschi, che scende rettilinea verso piazza Dante e via Eugenia Ravasco, che collega Carignano a Sarzano attraverso il ponte settecentesco sopra a via Madre di Dio.\nDall'abside della basilica si diramano radialmente le vie lungo le quali si \u00e8 sviluppata nell'Ottocento l'urbanizzazione del quartiere: via Rivoli (1852), via Nino Bixio (1874) e via Galeazzo Alessi (1848).\nVia Fieschi.\nVia Fieschi, che collega piazza Carignano a piazza Dante e via XX Settembre, rettilinea e con pendenza accentuata, fu aperta nel 1868 sulle aree gi\u00e0 appartenute alla potente famiglia genovese.\nIl suo tracciato, gi\u00e0 previsto dal piano del Barabino, andava inizialmente dalla piazza di Carignano a piazza Ponticello. Nel 1934 la parte terminale, con la demolizione del quartiere di Ponticello, fu prolungata fino a via XX Settembre.\nLa strada intersecava l'antica scalinata di Santa Maria via Lata che scendeva verso il borgo Lanaioli. Nell'Ottocento la via era caratterizzata da eleganti costruzioni con vistose verande pensili ricche di statue. Con i lavori di ristrutturazione del comprensorio di via Madre di Dio realizzati negli anni settanta a valle della via \u00e8 sorto il moderno quartiere dirigenziale chiamato \"Centro dei Liguri\", nel quale hanno trovato posto gli uffici della Regione Liguria e centri direzionali di importanti aziende.\nVia Corsica.\nVia Corsica \u00e8 un viale alberato, aperto nel 1880, che con andamento da nord a sud raccorda tutte le strade dell'urbanizzazione ottocentesca e termina a mare con il piazzale intitolato a S. Francesco d'Assisi, belvedere affacciato sull'area portuale e il quartiere fieristico, comunemente noto come \"rotonda di via Corsica\". All'altro capo della strada si trova piazza Galeazzo Alessi, snodo tra varie vie del quartiere ottocentesco. Nei pressi del piazzale S. Francesco nel 2018 \u00e8 stato ricollocato il monumento a Raffaele De Ferrari, opera di Giulio Monteverde, un tempo nei pressi della piazza del Principe, da dove era stato rimosso nel 1989 per motivi di viabilit\u00e0 e per tanti anni abbandonato, non senza polemiche, in un deposito del comune. \nA met\u00e0 di via Corsica, nella piazza intitolata all'armatore Rocco Piaggio, si trova il monumento a Nino Bixio, opera di Guido Galletti, realizzato nel 1952 in sostituzione di quello ottocentesco di Enrico Pazzi, distrutto da un bombardamento nel 1940. Su questa piazza si affaccia la Chiesa del Sacro Cuore e San Giacomo di Carignano (Luigi Rovelli, 1898). Al n. 4 di via Corsica si trovava la direzione dell'Italsider. Il massiccio edificio in marmo grigio-verde che ospitava gli uffici della storica azienda siderurgica, disegnato nel 1931 da Giuseppe Crosa di Vergagni, dai primi anni duemila ospita una struttura alberghiera.\nSulla facciata del n. 6 spicca la lapide in ricordo di Luigi Arnaldo Vassallo, pi\u00f9 noto con lo pseudonimo di Gandolin, recentemente restaurata.\nCorso Andrea Podest\u00e0.\nLa strada intitolata al barone Andrea Podest\u00e0, pi\u00f9 volte sindaco di Genova fra il 1866 e il 1895, nel periodo dell'espansione urbanistica ottocentesca, collega piazza Alessi, e quindi via Corsica, alla zona dell'Acquasola e a piazza Corvetto, passando sopra al Ponte Monumentale, lungo il percorso delle cinquecentesche mura di Santa Chiara. La strada offre una vista panoramica sulla zona di San Vincenzo e le colline della bassa Val Bisagno mentre dal Ponte Monumentale si possono osservare belle prospettive sulla sottostante via XX Settembre.\nCirconvallazione a mare.\nLa \"Circonvallazione a mare\" fu aperta nell'ultimo decennio dell'Ottocento con riempimenti lungo le scogliere che lambivano le mura marittime.\nLa strada, che lungo il suo percorso offre viste panoramiche sul porto, la Fiera e il quartiere della Foce, \u00e8 formata da corso Maurizio Quadrio e corso Aurelio Saffi.\nIl tratto di ponente, corso Maurizio Quadrio, in origine intitolato al Principe Oddone di Savoia, va dalle mura delle Grazie alla Cava attraversando l'area del \"seno di Giano\", interrato alla fine dell'Ottocento, dove sorgevano la \"casa del marinaio\" e l'Albergo Popolare. Corso Aurelio Saffi era in origine una strada litoranea che andava alle mura della Strega alla Cava, rasentando l'antico cimitero che si trovava nei pressi della foce del Bisagno, abbandonato intorno alla met\u00e0 dell'Ottocento dopo la realizzazione del cimitero di Staglieno. Per l'ampliamento della via nel 1891 fu demolito anche l'oratorio delle Anime Purganti che si trovava accanto all'antico luogo di sepoltura.\nVia D'Annunzio.\nIn piazza Dante, alla base della Torre Piacentini, ha inizio via D'Annunzio, che attraversa tutto il moderno quartiere direzionale fino alla Circonvallazione a Mare, seguendo all'incirca il percorso delle antiche vie dei Servi e Madre di Dio. La via si sviluppa su due livelli, un camminamento pedonale coperto e una sottostante strada di scorrimento a due corsie che collega corso M. Quadrio e la sopraelevata al centro cittadino. Al margine di via D'Annunzio, sul pendio verso via del Colle, dov'erano un tempo storici vicoli, salite e piazzette dai nomi caratteristici (vico Pomogranato, salita Boccaf\u00f2, vico Gattamora, vico Fosse del Colle, piazzetta dei Librai, piazzetta Lavatoi del Colle, solo per citarne alcuni) \u00e8 stata creata un'area verde, il cosiddetto parco delle Mura del Barbarossa (i gi\u00e0 ricordati giardini Baltimora o \"giardini di plastica\"), che conserva in qualcuno dei suoi vialetti il ricordo di questa toponomastica storica, in totale contrasto con le incombenti architetture moderne che lo circondano.\nLe antiche strade.\nPrima dello sviluppo urbanistico ottocentesco, il colle di Carignano era raggiungibile solo con ripide mattonate, le tipiche creuze liguri, alcune delle quali, come salita San Leonardo, salita Santa Maria in via Lata, via San Giacomo di Carignano e salita dei Sassi, sono in parte sopravvissute all'urbanizzazione, anche se intersecate dalla moderna viabilit\u00e0. Quasi nulla \u00e8 rimasto invece delle strade e dei vicoli della zona del Colle (fra via Madre di Dio e via del Colle).\nSalita S. Leonardo.\nDal lato orientale di via Fieschi, nel tratto inferiore, ha inizio salita S. Leonardo, che congiungeva piazza Ponticello con la sommit\u00e0 del colle. La salita prende il nome dall'omonimo convento fondato dal vescovo Leonardo Fieschi nel 1317, oggi caserma \"Andrea Doria\" dell'Esercito Italiano. Alla sommit\u00e0 della salita, nella piccola piazza S. Leonardo sorge il seicentesco complesso di Sant'Ignazio, che ospita una delle due sedi genovesi dell'Archivio di Stato.\nLungo la salita era un tempo la casa-bottega della famiglia Piola, famosi pittori del periodo barocco. Qui intorno alla fine del Seicento sotto la guida di Domenico Piola operavano numerosi artisti di varie discipline, creando opere d'arte destinate a chiese, conventi, confraternite e ricche case private. Fino alla fine dell'Ottocento i discendenti dei Piola ebbero il possesso della casa, ed in seguito ancora per molti anni il moderno palazzo che aveva sostituito la precedente costruzione, distrutta durante la guerra, continu\u00f2 ad essere chiamato \"casa dei Piola\". Il portone del nuovo edificio conserva l'architrave e gli stipiti in marmo dell'antico palazzo, mentre sulla facciata un affresco di Aldo Bosco (1954) ricorda l'antica famiglia di artisti.\nDa salita S. Leonardo si distacca via dei Sansone, una \"creuza\" appartata e silenziosa, un tempo viale d'accesso al convento di San Leonardo. La stradina prende il nome da un'antica famiglia di origine savonese che qui aveva le sue abitazioni.\nVia San Giacomo.\nEra una lunga creuza che collegava Piazza Carignano all'antica chiesa di San Giacomo, passando tra ville patrizie, case contadine e campi coltivati. Tra il 1860 e il 1880 con la costruzione prima di via Rivoli e poi di via Corsica rimase divisa in due tronconi. Della creuza resta il tratto da via Corsica alla basilica di Carignano, che passa accanto alla villa Sauli. La parte da via Corsica al Poggio della Giovine Italia dal secondo dopoguerra ha preso il nome di via Galimberti.\nVia Madre di Dio.\nVia Madre di Dio, che prendeva il nome dall'omonima chiesa, era una delle vie pi\u00f9 caratteristiche dell'antico centro storico. La via era parte dell'asse stradale che collegava piazza Ponticello alla circonvallazione a mare passando sotto le arcate del ponte di Carignano. Da via Madre di Dio si diramava un intrico di stretti vicoli e scalinate che la collegavano a via Fieschi e via del Colle, sugli opposti versanti della valletta del Rivo Torbido. Il quartiere, semidistrutto dai bombardamenti della seconda guerra mondiale, scomparve completamente negli anni settanta. Di via Madre di Dio resta un breve spezzone, corrispondente al tratto mostrato nell'immagine a lato, utilizzato come svincolo tra il tunnel di via D'Annunzio e corso Quadrio.\nLa via era abitata da ceti popolari e la maggior parte degli uomini lavorava in porto. Numerose e molto frequentate erano le osterie, ritrovo degli uomini soprattutto per giocare a carte o alla morra. Voci, schiamazzi e rumori risuonavano dall'alba fino a sera inoltrata, come raccontato dal poeta Steva De Franchi, che cos\u00ec descriveva l'atmosfera del quartiere nel Settecento: \"Figlia mia! Qui non c'\u00e8 pace, n\u00e9 di giorno, n\u00e9 di notte. Mille voci risuonano dal mattino, appena giunta l'alba, fino alla sera. A frastornarvi comincia la lattaia, gridando: latte puro\u2026\", concludendo, dopo aver ricordato via via tutti gli artigiani e i venditori che animavano la via: \"Ho la testa che mi rintrona come un tamburo, per il frastuono e lo schiamazzo che fa la gente!\"\nVia del Colle.\nVia del Colle (in genovese \"A Cheullia\") dal ponte di Carignano alla Porta Soprana segue il percorso delle mura sulla sommit\u00e0 della collina alla destra del rivo Torbido e delimita l'area di Carignano da quella del Molo. La via, passando all'esterno delle mura, domina la sottostante valletta con il complesso degli edifici del centro direzionale. Diversamente da via Madre di Dio, alcune case di via del Colle sono state conservate e restaurate, altre invece ricostruite nelle forme originarie. Le case pi\u00f9 antiche risalivano al XV secolo, dopo che era stata dismessa la cinta muraria \"del Barbarossa\", ed erano cresciute nei secoli successivi fino a creare in tutto il versante della collina un labirinto di vicoli.\nArchitetture civili.\nPonte di Carignano.\nIl ponte che collega i colli di Sarzano e Carignano, scavalcando la valletta del Rivo Torbido, fu costruito tra il 1718 e il 1724. Voluto dalla famiglia Sauli, che ne finanzi\u00f2 la costruzione, come via d'accesso alla basilica, era il tratto terminale di un percorso di rappresentanza che dal Palazzo Ducale saliva a Sarzano concludendosi davanti alla grande basilica alessiana che con la sua facciata, rinnovata proprio in quegli stessi anni, ne costituiva il fondale scenografico.\nIl progetto era stato inizialmente commissionato da Domenico Sauli all'architetto bresciano Giovanni Bassignano (1653-1717), che per\u00f2 vi rinunci\u00f2 passandolo ad un suo collaboratore, il francese Gerard De Langlade; \u00e8 formato da quattro arcate, tre delle quali scavalcano via Madre di Dio. Una targa ricorda il commerciante Giulio Cesare Drago che nel 1877 fece costruire a sue spese le cancellate ancora presenti sui parapetti del ponte, per impedire i numerosi tentativi di suicidio.\nIl ponte \u00e8 uno dei pochi manufatti antichi rimasti nella valletta del Rivo Torbido, e si affaccia sul moderno centro direzionale. Gli svincoli stradali che hanno sostituito l'antica via Madre di Dio non consentono di cogliere pi\u00f9 come un tempo la grande altezza delle sue arcate. La via che passa sopra al ponte \u00e8 intitolata a Eugenia Ravasco, fondatrice delle Figlie dei Sacri Cuori di Ges\u00f9 e di Maria, il cui istituito scolastico ha sede in piazza di Carignano, accanto all'imboccatura del ponte.\nOspedale Galliera.\nL'ospedale Galliera (o di S. Andrea), il secondo complesso ospedaliero genovese dopo quello di S. Martino, fu fondato nel 1878 dalla marchesa Maria Brignole Sale De Ferrari, Duchessa di Galliera. Costruito su progetto di Cesare Parodi, fu inaugurato il 4 marzo 1888. L'ospedale occupa l'area di un ex convento di clarisse cappuccine che dava il nome al vicino tratto delle mura cittadine.\nL'edificio, la cui facciata \u00e8 lunga 270 m, \u00e8 formato da due gallerie sovrapposte, con grandi pareti vetrate e pavimenti in marmo, nelle quali si innestano a ventaglio sette padiglioni.\nNegli anni sessanta nuovi moderni edifici sono stati affiancati a quelli gi\u00e0 esistenti. Nella cappella si trovano affreschi di Nicol\u00f2 Barabino, raffiguranti storie della vita di S. Andrea apostolo.\nBiblioteca Berio (ex seminario arcivescovile).\nIl palazzo in cui ha sede la biblioteca si trova in via Porta d'Archi, a poca distanza dalla centralissima piazza Dante. Fu costruito nel XVII secolo per volere dell'arcivescovo Stefano Durazzo e con il contributo di numerosi cittadini per ospitare il seminario arcivescovile. \nL'edificio, realizzato in uno stile volutamente sobrio, su progetto di Gerolamo Gandolfo affiancato da Pier Antonio Corradi e Antonio Torriglia, fu inaugurato nel 1657. Venne ampliato in due riprese nel corso dell'Ottocento. L'edificio non fu direttamente coinvolto dai lavori di attuazione del piano urbanistico che negli anni trenta del Novecento trasformarono radicalmente tutta l'area circostante, con la cancellazione del quartiere di Ponticello e l'apertura di via Dante, piazza Dante e della galleria Cristoforo Colombo proprio al di sotto del giardino del palazzo. L'edificio sub\u00ec invece gravi danni durante la seconda guerra mondiale quando l'ala ottocentesca di levante venne distrutta dai bombardamenti aerei.\nNel 1970 il seminario venne trasferito in una nuova struttura sull'altura del Righi. L'edificio, rimasto in stato di abbandono fino alla met\u00e0 degli anni ottanta, venne individuato dal comune di Genova come sede per la biblioteca civica, che vi si insedi\u00f2 nel 1998 dopo un lungo restauro condotto tra il 1985 e il 1992 su progetto dell'architetto Piero Gambacciani. La biblioteca Berio, fondata dall'abate Carlo Giuseppe Vespasiano Berio nel 1775, in precedenza aveva sede nel palazzo dell'Accademia ligustica, in piazza De Ferrari.\nArchivio di Stato di Genova (ex convento di S. Ignazio).\nIl complesso di S. Ignazio, affacciato sulla piccola piazza S. Leonardo, \u00e8 composto di vari edifici di epoche diverse. Il nucleo pi\u00f9 antico \u00e8 una villa medioevale, dal Quattrocento di propriet\u00e0 della famiglia de Franceschi, situata alle spalle della chiesa di S. Maria in Via Lata.\nAmpliata nella seconda met\u00e0 del Cinquecento, quando nel salone al piano nobile fu realizzato da Andrea Semino l'affresco raffigurante il ratto delle sabine, nel 1659 fu acquistata dai Gesuiti che ne fecero la sede del loro noviziato, trasferendola dalla precedente sede del Paverano. L'affresco \u00e8 stato riscoperto durante i recenti lavori di restauro perch\u00e9 i Gesuiti, ritenendo il soggetto troppo profano, lo fecero ricoprire con una mano di calce.\nTra il 1676 e il 1683 i Gesuiti ampliarono l'edificio, realizzando nuove ali destinate ad accogliere i novizi e intorno al 1720, su disegno dell'onegliese Giovanni Battista Ricca, fu costruita la chiesa, intitolata al fondatore S. Ignazio. Affacciata su piazza S. Leonardo, la chiesa ha una facciata disadorna e priva di un ingresso aperto verso l'esterno, essendo destinata esclusivamente al servizio del noviziato.\nNel 1773 il complesso pass\u00f2 alle monache agostiniane. Chiuso nel 1810 per le leggi di soppressione degli ordini religiosi fu trasformato in caserma, con pesanti rimaneggiamenti alle strutture. Nel primo dopoguerra la \"caserma S. Ignazio\" fu rinominata \"caserma Piave\". Il complesso, che poteva ospitare fino a 500 soldati, fu adibito a caserma fino alla seconda guerra mondiale, quando dovette essere abbandonato per i gravi danni causati dai bombardamenti.\nNel 1986, su progetto di Angelo Sibilla, inizi\u00f2 una lunga opera di recupero, conclusa solo nel 2004, per destinarlo a sede dell'Archivio di Stato di Genova, in cui sono conservati 25.000 documenti, il pi\u00f9 antico dei quali risale al 1154, relativi a contratti di compravendita, assicurazione, costituzione di societ\u00e0, testamenti e inventari, fondamentali per ricostruire la storia economica della Repubblica di Genova.\nLa villa cinquecentesca, cuore dell'intero complesso, e che oltre ai citati affreschi presenta interessanti elementi architettonici, come il loggiato e la volta a stella delle scale, rappresenta un significativo esempio dell'architettura di villa precedente all'arrivo a Genova di Galeazzo Alessi, che con il suo inconfondibile stile avrebbe rivoluzionato la struttura delle residenze patrizie genovesi.\nPrima che il complesso fosse trasformato in caserma, nella chiesa erano conservate notevoli opere d'arte tra i quali i dipinti raffiguranti \"Sant'Ignazio\", del Grechetto, \"Morte di san Stanislao\" e \"Madonna che porge il Bambino a san Luigi\", di Lorenzo De Ferrari e \"Concezione della Vergine\", attribuito al gesuita Andrea Pozzo.\nVilla Croce.\nAl centro di un parco pubblico che sovrasta corso Aurelio Saffi e il quartiere fieristico con il suo belvedere panoramico, villa Croce \u00e8 una villa ottocentesca in stile neoclassico, costruita per conto di Giovanni Giacomo Croce su di un precedente edificio appartenuto agli Spinola. Donata nel 1952 dalla famiglia Croce al comune di Genova, col vincolo di farne un museo, dal 1985 la villa \u00e8 sede del Museo d'arte contemporanea Villa Croce, il cui patrimonio artistico comprende pi\u00f9 di 3.000 opere tra dipinti, sculture, collages e fotografie, tra cui l'importante collezione Maria Cernuschi Ghiringhelli, con oltre duecento opere di alcuni importanti artisti italiani dal primo astrattismo agli anni ottanta. Una sezione \u00e8 dedicata agli artisti liguri del secondo Novecento. Il museo espone anche una ricca collezione di opere di Sandro Cherchi e opere grafiche di vari maestri incisori contemporanei.\nVilla Mylius - Figari.\nVilla Figari, pi\u00f9 conosciuta come Villa Mylius, \u00e8 una residenza in stile neogotico, costruita nel 1855 a poca distanza dalla basilica alessiana, il cui giardino si affaccia con un'elegante loggia-belvedere su corso Aurelio Saffi; realizzata sulla struttura delle antiche mura di S. Margherita, questa loggia era in origine sospesa sulle scogliere che delimitavano a mare il colle di Carignano.\nPrende il nome dall'imprenditore di origine svizzera Federico Mylius (1838-1892), che vi raccolse una pregevole collezione di opere d'arte ed altri reperti provenienti da chiese e palazzi storici demoliti nell'Ottocento, andati in seguito dispersi. \u00c8 tuttora una dimora privata.\nVilla Sauli.\nLa villa della potente famiglia Sauli, che fece realizzare la basilica di Carignano, si trova lungo via S. Giacomo. Attribuita all'Alessi, fu costruita verso la fine del XVI secolo; pi\u00f9 volte rimaneggiata, nel 1880 per l'apertura di via Corsica perse gran parte del giardino. Restaurata all'inizio del Novecento da Luigi Rovelli, fu quasi completamente distrutta dai bombardamenti durante la seconda guerra mondiale. La villa, della quale restavano i muri perimetrali e e pochi ambienti interni, fu ricostruita nel dopoguerra ad uso residenziale, rispettando volumi e strutture dell'edificio originario.\nTra il 1866 e il 1877 venne affittata come residenza estiva da Giuseppe Verdi che qui compose parte dell'Aida. Dal 1878 il celebre compositore si trasfer\u00ec nella Villa del Principe.\nLavatoi del Barabino.\nNella parte alta del parco urbano delle Mura (giardini Baltimora) sono stati ricostruiti i monumentali \"lavatoi dei Servi\". Costruiti nel 1797, si trovavano accanto alla chiesa di Santa Maria dei Servi, dove nel secondo dopoguerra fu costruito il \"Centro dei Liguri\". Con la demolizione del quartiere sono stati smontati e ricomposti sotto via del Colle, dove prima era la piazzetta dei \"lavatoi del Colle\", struttura del primo Novecento, con l'intento di creare un \"parco urbano\" che racchiudesse in un'area verde i resti delle mura del Barbarossa insieme al elementi architettonici salvati dalla demolizione quali appunto gli storici lavatoi pubblici di via dei Servi, voluti dalla Repubblica Ligure.\nAccantonato un precedente progetto di Giacomo Brusco, il nuovo governo democratico affid\u00f2 l'incarico a Carlo Barabino, che realizz\u00f2 un'elaborata struttura in stile neoclassico accanto alla chiesa dei Servi. Il frontone reca la scritta, di ispirazione giacobina: \"Al popolo sovrano - Libert\u00e0 - Eguaglianza - Gli edili l'anno primo della Repubblica Ligure democratica MDCCXCVII\"\nArchitetture religiose.\nNell'area di Carignano si trovano due chiese cattoliche parrocchiali, che fanno parte del vicariato \"Carignano - Foce\" dell'arcidiocesi di Genova. Oltre a queste restano due storici edifici religiosi non pi\u00f9 utilizzati come luoghi di culto, Santa Maria in Via Lata, antica abbazia dei Fieschi e la chiesa della Madre di Dio, sede della Biblioteca Franzoniana.\nBasilica di Santa Maria Assunta di Carignano.\nLa basilica di Santa Maria Assunta, opera di Galeazzo Alessi, \u00e8 il pi\u00f9 noto edificio pubblico del quartiere ed uno dei migliori esempi di architettura rinascimentale della citt\u00e0.\nLa chiesa, che svetta al culmine del colle di Carignano, sorse come chiesa gentilizia della famiglia Sauli, per volont\u00e0 di Bandinello Sauli, che nel suo testamento del 17 ottobre 1481 disponeva la creazione di un apposito fondo presso il Banco di S. Giorgio. La costruzione, iniziata intorno alla met\u00e0 del Cinquecento, si protrasse fino all'inizio del secolo seguente, ma nuovi lavori furono eseguiti anche nei secoli successivi, tanto che nel linguaggio popolare divenne proverbiale l'espressione \"A l'\u00e8 comme a fabrica de Caignan\" (\"\u00e8 come la fabbrica di Carignano\") per indicare un'impresa interminabile. Nel 1939 divenne parrocchia territoriale e nel 1951 fu consacrata come basilica minore.\nL'edificio ha pianta a croce greca, con una grande cupola centrale e quattro cupolette agli angoli. Caratteristica della chiesa sono i quattro prospetti identici su ogni lato, mentre dei quattro campanili previsti dal progetto dell'Alessi sono stati realizzati solo i due in corrispondenza della facciata principale. L'interno ha pareti bianche, decorate da lesene che riprendono il motivo della decorazione esterna. Le volte hanno il soffitto a cassettoni.\nNumerose le opere d'arte presenti all'interno. Notevoli, anche per le loro dimensioni, le statue di santi collocate al centro della chiesa e nella facciata principale, di Claude David, Pierre Puget e Filippo Parodi. Agli altari tele di celebri pittori del Seicento, tra i quali Domenico Piola, Luca Cambiaso, Domenico Fiasella e il Guercino. Pregevole l'organo, rifacimento dovuto agli organari Bianchi (1853) e Lingiardi (1905) dell'originario organo seicentesco di Willem Hermans.\nChiesa del Sacro Cuore e San Giacomo di Carignano.\nLa Chiesa del Sacro Cuore e San Giacomo di Carignano fu edificata tra il 1892 e il 1914 su progetto di Luigi Rovelli, nella piazza allora intitolata a Nino Bixio. Il progetto originario sub\u00ec in corso d'opera radicali modifiche. Nel 1896 fu completato l'ampio salone della cripta, dove inizi\u00f2 provvisoriamente a funzionare la chiesa. Tra il 1902 e il 1914 al di sopra di questo locale, che dal 1969 ospita il Teatro Carignano, fu innalzata la chiesa vera e propria, decorata negli anni venti, quando furono realizzati anche gli altari.\nIn stile neoromanico, ha un'imponente facciata, terminata in alto da un loggiato con ai lati due orologi. La chiesa \u00e8 sormontata da un'alta cupola ottagonale che culmina con l'imponente guglia. L'interno ha tre navate, separate da colonne binate, con quattro altari laterali.\nChiesa di Santa Maria via Lata.\nLa chiesa di Santa Maria in Via Lata, gi\u00e0 abbazia della famiglia Fieschi, sconsacrata nell'Ottocento, fu costruita nel 1340 per volont\u00e0 testamentaria del cardinale Luca Fieschi e riprende il nome della omonima basilica romana a cui era legato il suo titolo cardinalizio.\nI Fieschi vi istituirono una collegiata di dodici canonici, ma nel 1547, quando a causa della fallita congiura di Gianluigi Fieschi ai danni di Andrea Doria le loro propriet\u00e0 sul colle di Carignano furono espropriate e il loro palazzo distrutto, la chiesa, pur restando giuspatronato della famiglia genovese fu declassata a semplice abbazia, titolo che si estinse solo nel 1858 con la morte dell'ultimo abate, il cardinale Adriano Fieschi.\nNel 1858 la chiesa, sconsacrata, divenne sede di una fabbrica di mobili e nel 1911 fu acquistata dalla confraternita di Sant'Antonio Abate. Gravemente danneggiata dalle bombe durante la seconda guerra mondiale fu ricostruita a partire dal 1949, ma i lavori furono portati a termine solo negli anni ottanta, ma non fu pi\u00f9 riaperta al culto e ospita un laboratorio di restauro.\nDi forme romanico-gotiche, ha la facciata a bande bianche e nere, tipiche dell'architettura genovese del XIV secolo, realizzate alternando lastre di marmo bianco e ardesia. Il rosone centrale, distrutto dalle bombe, \u00e8 stato ricostruito nel 1953. L'interno, a navata unica, ha una copertura a capriate in legno a vista, rifatta nel 1950, mentre l'abside, di forma quadrata, \u00e8 sormontato da una volta a crociera. Nelle volte in muratura sono visibili alcuni affreschi del tardo Quattrocento raffiguranti i quattro evangelisti.\nChiesa e convento della Madre di Dio.\nPosto accanto al ponte di Carignano, sfiorato dallo svincolo automobilistico che collega il centro cittadino alla circonvallazione a mare, il complesso della Madre di Dio \u00e8 uno dei pochi edifici superstiti dell'antico rione. Fondato nel 1680 dai Chierici regolari della Madre di Dio, dava il nome all'omonima via, asse centrale del popolare sobborgo. Ristrutturato nei primi anni duemila, il complesso ospita dal 2008 la Biblioteca Franzoniana.\nLa chiesa fu solennemente inaugurata nel 1682 alla presenza del doge Luca Maria Invrea. Nel 1684 il convento fu quasi distrutto dal bombardamento navale francese, mentre la chiesa sub\u00ec gravissimi danni e fu restaurata negli anni seguenti grazie a pubbliche sottoscrizioni. La chiesa fu consacrata nel 1732 dal vescovo di Ventimiglia Antonio Maria Bacigalupi, appartenente alla congregazione della Madre di Dio.\nIl complesso fu chiuso alla fine del Settecento per le leggi di soppressione degli ordini religiosi: il convento fu trasformato in abitazioni e la chiesa divenne un'officina. Nel 1853 la chiesa fu acquistata dai Valdesi che volevano farne un loro luogo di culto ma il progetto fu avversato dall'arcivescovo Andrea Charvaz, oltre che da numerosi parroci e cittadini e nel 1855 i Valdesi per evitare ulteriori polemiche la cedettero per 60.000 lire agli Operai Evangelici Franzoniani, che l'anno seguente la riaprirono al culto. Questo evento fu causa di una scissione nella comunit\u00e0 valdese di Genova da parte di alcuni membri, irritati dalla debolezza mostrata dai responsabili della Tavola valdese nei confronti della controparte cattolica.\nDurante la seconda guerra mondiale la chiesa, che aveva subito qualche danno a causa di bombardamenti che avevano pesantemente colpito il quartiere, divenne un rifugio per i senzatetto. Dal 1946 utilizzata come succursale della chiesa del SS. Salvatore in Sarzano, semidistrutta dai bombardamenti, fu chiusa definitivamente nel 1957. Dopo anni di abbandono, tra il 1988 e il 1993 fu occupata da un centro sociale autogestito, chiamato \"l'Officina\".\nRientrati in possesso dell'edificio, gli Operai Evangelici ne avviarono il restauro, per adibirlo a sede della loro biblioteca. L'inaugurazione della nuova sede avvenne il 10 dicembre 2008, in concomitanza con le celebrazioni per il terzo centenario della nascita del fondatore, anche se l'ultimo lotto dei lavori \u00e8 stato completato solo nel 2010.\nLa chiesa aveva in origine sei cappelle, ma solo due furono ripristinate quando ne entrarono in possesso i Franzoniani. Il Ratti, pochi anni prima della chiusura, tra le opere d'arte che vi erano conservate, citava una statua della Madonna con angeli di Honor\u00e9 Pell\u00e9, posta sull'altare maggiore, affreschi attribuiti ad Antonio Maria Haffner e Paolo Gerolamo Piola e dipinti del Mulinaretto (\"Cristo che versa sangue dalle piaghe\"), Gregorio De Ferrari (\"S. Filippo Neri\") e Domenico Fiasella (\"S. Bernardo\").\nArchitetture militari.\nLe mura.\nIl quartiere, come gi\u00e0 accennato, un tempo esterno alle mura dette del Barbarossa (XII secolo), \u00e8 stato poi incluso entro le mura trecentesche. Quanto resta di queste ultime, poi modificate nel Cinquecento, delimita verso levante il quartiere. Della cinta muraria pi\u00f9 antica, tra la Porta Soprana e le Mura delle Grazie resta qualche tratto, in corrispondenza di via del Colle e in via della Marina.\nCaserma Andrea Doria (ex convento di S. Leonardo).\nLa caserma Andrea Doria occupa l'ex convento di S. Leonardo.\nIl convento, che d\u00e0 il nome all'omonima salita, era stato fondato nel 1317 da Leonardo Fieschi, vescovo di Catania; poteva ospitare quaranta religiose dell'ordine di Santa Chiara, con l'obbligo di accogliere fino a dodici ragazze della famiglia Fieschi che avessero scelto la vita religiosa; fu arricchito nei secoli da pregevoli opere d'arte (vi dipinsero affreschi e tavole Domenico Piola, l'abate De Ferrari, il Borzone e il Sarzana).\nChiuso dal governo democratico nel 1798, fu trasformato in caserma dal governo sabaudo, che ne fece la sede della guarnigione a presidio della citt\u00e0, arrivando ad ospitare nell'Ottocento fino a 1200 militari. \u00c8 sede del \"Nucleo tecnico\" del \"1\u00ba Reparto Infrastrutture\" dell'Esercito Italiano.\nBatterie costiere.\nIl fronte a mare del colle di Carignano era difeso da alcune delle pi\u00f9 antiche batterie costiere a difesa del porto, denominate \"Cava\", \"Stella\" e \"Strega\". \"Cava\" e \"Strega\" furono anche, agli inizi del Novecento i nomi di due popolari stabilimenti balneari situati sulle spiaggette alla base delle scogliere al di sotto delle batterie, in uso fino agli anni cinquanta, quando furono interrati i fondali per realizzare il quartiere fieristico. La spiaggia della \"Cava\" \u00e8 uno dei luoghi di Genova rievocati con nostalgia da un genovese emigrato in America Meridionale nella popolare canzone \"Ma se ghe penso\".\nLungo le scogliere sottostanti le batterie, ai margini delle spiaggette, nel 1914, in occasione dell'Esposizione Internazionale \"Igiene, Marina e Colonie\", fu realizzata, per la prima volta in Italia, una ferrovia monorotaia, denominata Telfer, che collegava piazza di Francia (poi piazza della Vittoria) al Molo Giano, all'interno del porto. Molto frequentata durante l'esposizione, fu poi utilizzata per alcuni anni come trasporto merci, ed infine smantellata nel 1918.\nInfrastrutture e trasporti.\nAutostrade.\nI caselli autostradali pi\u00f9 vicini sono quello di \"Genova-Est\" sull'Autostrada A12 e quello di \"Genova-Ovest\", nel quale convergono le quattro autostrade che fanno capo a Genova: A7 (Genova \u2013 Milano), A26 (Genova - Gravellona Toce), A10 (Genova \u2013 Ventimiglia) e A12 (Genova\u00a0\u2013 Rosignano), entrambi a circa 5 \u00a0km dal centro del quartiere.\nFerrovie.\nLa stazione di Genova Brignole si trova a circa 2 \u00a0km. da piazza Carignano\nAeroporti.\nAeroporto di Genova-Cristoforo Colombo - 11 \u00a0km."}
{"id": "444556", "revid": "121546792", "url": "https://it.wikipedia.org/wiki?curid=444556", "title": "Chiesa di San Pier Maggiore (Firenze)", "text": "La chiesa di San Pier Maggiore si trovava a Firenze, affacciata sulla piazza omonima dedicata a san Pier Maggiore.\nStoria.\nQui sorgeva un monastero femminile benedettino, consacrato nel 1067 e quindi tra i pi\u00f9 antichi della citt\u00e0, la cui badessa aveva il compito istituzionale di accogliere il nuovo vescovo di Firenze al suo arrivo in citt\u00e0. La religiosa veniva perci\u00f2 chiamata, con fiorentina irriverenza, la \"sposa del vescovo\".\nL'antica chiesa romanica ebbe varie trasformazioni e nelle sue forme gotiche trecentesche \u00e8 visibile nella tavola col \"Miracolo di san Zanobi\" di Ridolfo del Ghirlandaio, oggi al Museo dell'Accademia.\nL'edificio era ricco di pregevoli opere d'arte (tra i nomi coinvolti alla sua decorazione ci furono l'Orcagna, Sandro Botticelli, il Perugino, Desiderio da Settignano, Ridolfo del Ghirlandaio) e fra le personalit\u00e0 ivi sepolte c'erano gli artisti Luca della Robbia, Piero di Cosimo e Mariotto Albertinelli, la poetessa Alessandra Scala e il navigatore Francesco Carletti.\nLa chiesa era stata ristrutturata grazie alla munificenza di Luca degli Albizi su progetto di Matteo Nigetti nel 1638, quando fu costruito il portico antistante la chiesa (l'unica vestigia ancora oggi superstite). La nuova forma della chiesa ci \u00e8 stata tramandata grazie a una incisione di Giuseppe Zocchi (1744). \nFu demolita nel 1783-1784 perch\u00e9 ritenuta pericolante: era accaduto che una colonna, che non era nemmeno portante, che croll\u00f2 il 2 settembre 1783 rivelando di avere un'anima in legno circondato da lastre di pietra. Temendo che anche le altre fossero state costruite in questo modo e che fosse in pericolo la stabilit\u00e0 dell'intero complesso, il granduca Pietro Leopoldo ordin\u00f2 l'8 luglio 1784 che chiesa e campanile (quest'ultimo apparentemente molto simile a quello dell'odierna Santa Maria Novella) fossero abbattuti, e che il monastero fosse secolarizzato. \nDietro questa furia demolitrice vi era il desiderio del granduca di ridurre il pi\u00f9 possibile la presenza di istituzioni religiose in citt\u00e0, per cui colse l'occasione al volo per sbarazzarsi di un monastero e riorganizzare l'urbanistica dell'area. Nel 1785 per esempio venne promulgato il \"motu proprio\" per la soppressione delle confraternite, uno dei primi del genere in Europa. \nAl posto della chiesa sorsero case di edilizia popolare che cancellarono l'antico splendore della zona. Sono sopravvissute solo le tre arcate del portico della facciata, due delle quali tamponate e occupate da abitazioni private. Le decorazioni e gli arredi sono confluiti in varie istituzioni fiorentine, come lo Spedale degli Innocenti o la chiesa di San Michele Visdomini.\nNel 2015 la National Gallery di Londra, in occasione di una mostra su Francesco Botticini e sul dipinto dell\"Incoronazione della Vergine\" gi\u00e0 in San Pier Maggiore e oggi nel museo inglese, promosse uno studio teso a verificare i resti della chiesa nelle case private della zona. Il risultato di tali studi \u00e8 stato reso not tramite un video.\nDescrizione.\nOggi il loggiato \u00e8 un esempio particolarissimo e raro in ambito fiorentino per essersi determinato dalla trasformazione delle vestigia di un'architettura monumentale in residenza civile, peraltro umile pur inglobando elementi di carattere aulico. Con i suoi elementi monumentali in pietra serena, segna il fronte dell'edificio, definito da due volumi nati dalla tamponatura degli archi laterali e da un corpo in soprelevazione che corre sopra l'antica trabeazione, ora ridotta a sostegno di una aerea ringhiera a servizio di cinque porte finestre. \nL'arco centrale si presenta viceversa ancora aperto ma, anzich\u00e9 introdurre alla navata della chiesa, si apre a una via (via di San Pier Maggiore) su cui si affacciano altre abitazioni private sempre sorte dalla riduzione della chiesa e del suo monastero. Al n. 2 si troverebbe la base del campanile, in via delle Badesse si attraverserebbe il chisotro del monastero e in piazza Salvemini si vede il profilo esterno dell'antica chiesa con alcuni doccioni. Tutte le case della zona possono essere quindi datate tra la fine del Settecento e i primi dell'Ottocento. \nPer quanto riguarda invece la porzione antica si notino i quattro capitelli che coronano i pilastri del prospetto, due dei quali includenti tra le foglie d'acanto l'arme della famiglia Albizi (di nero, a due cerchi concentrici d'oro, con il capo d'argento caricato della croce di nero), a ricordare, come sancisce anche la scritta incisa sul fregio, il ruolo determinante avuto dalla famiglia nella persona di Luca degli Albizi nel rinnovamento seicentesco del complesso. Uno stemma Albizi si trova anche nella chiave di volta dell'arcata ancora aperta, e nell'edificio attiguo, un tempo canonica.\nIl loggiato \u00e8 stato oggetto di un intervento di restauro nel 2004.\nConfraternite.\nTra le Compagnie che ebbero sede in San Pier Maggiore e nei suoi annessi c'era quella dell'Assunta di San Pier Maggiore."}
{"id": "444558", "revid": "729019", "url": "https://it.wikipedia.org/wiki?curid=444558", "title": "Sukhoi Su-2", "text": "Il Sukhoi Su-2 (in caratteri cirillici \u0421\u0443\u0445\u043e\u0439 \u0421\u0443-2) era un monomotore da attacco al suolo ad ala bassa progettato dall'OKB 51 diretto da Pavel Osipovi\u010d Suchoj e sviluppato in Unione Sovietica nei tardi anni trenta.\nImpiegato negli anni successivi nei reparti della Sovetskie Voenno-vozdu\u0161nye sily (VVS), l'aeronautica militare sovietica, in missioni di appoggio tattico, bombardamento leggero e ricognizione aerea, si rivel\u00f2 poco efficace venendo presto sostituito nel ruolo per cui era stato inizialmente sviluppato dal pi\u00f9 moderno Ilyushin Il-2 \u0160turmovik.\nStoria del progetto.\nNel 1936 le autorit\u00e0 militari sovietiche formularono una specifica, ordine nr. 452 identificata come \"Ivanov\", per la fornitura di un nuovo modello da destinare alla ricognizione aerea ed in grado anche di attaccare efficacemente l'obiettivo una volta scoperto. Del suo sviluppo venne incaricato l'ufficio di progettazione (OKB) 156 diretto da Andrej Nikolaevi\u010d Tupolev che a sua volta incaric\u00f2 del suo progetto Pavel Suchoj, a quel tempo parte degli ingegneri che ne formavano l'ufficio tecnico.\nPavel Suchoj disegn\u00f2 un velivolo dall'impostazione, per l'epoca moderna, che riprendeva delle caratteristiche del britannico Fairey Battle il quale aveva favorevolmente impressionato l'opinione internazionale. Il progetto, identificato inizialmente come ANT-51, era caratterizzato da una cellula con abitacolo biposto equipaggiata con un motore radiale raffreddato ad aria, dalla configurazione alare monoplana e dal carrello d'atterraggio retrattile. Il prototipo, motorizzato con uno Shvetsov M-62 in grado di erogare una potenza pari a 820 hp (610 kW), venne portato in volo per la prima volta il 25 agosto 1937 dal pilota collaudatore Miha\u00edl Mih\u00e1jlovi\u010d Gr\u00f3mov che gli consent\u00ec di raggiungere una velocit\u00e0 massima di 403\u00a0km/h alla quota di 4\u00a0700\u00a0m (15\u00a0420\u00a0ft). Le prestazioni raggiunte risultavano inferiori alle aspettative tuttavia, valutando che comunque la base del progetto sembrava promettente venne deciso di svilupparne una nuova versione dotandola di un motore pi\u00f9 potente. Equipaggiato con un radiale Tumansky M-87 da 1\u00a0000\u00a0hp (746\u00a0kW) l'ANT-51 riusc\u00ec a toccare i 468\u00a0km/h a 5\u00a0600\u00a0m (18\u00a0370\u00a0ft), sufficienti per convincere la commissione incaricata della valutazione che ne consigli\u00f2 l'avvio alla produzione in serie identificandolo ufficialmente come BB-1 (\"Bli\u017enij Bombardirov\u015dik\", in cirillico \u0411\u043b\u0438\u0436\u043d\u0438\u0439 \u0411\u043e\u043c\u0431\u0430\u0440\u0434\u0438\u0440\u043e\u0432\u0449\u0438\u043a, ovvero bombardiere a corto raggio). Nel 1940 il modello venne ridesignato Su-2 e il motore M-87, rivelatosi inaffidabile, venne sostituito da un Tumansky M-88. Durante i test questa versione alleggerita equipaggiata con un M-88B riusc\u00ec a raggiungere i 512\u00a0km/h.\nNell'estate 1941, al momento dell'attacco tedesco, l'industria aeronautica sovietica si trovava ad affrontare una crisi dovuta all'incapacit\u00e0 di sviluppare in tempi brevi un velivolo efficace in quel ruolo, situazione risolta solo con l'avvento dell'Il-2m3, e si trov\u00f2 costretta ad avviare programmi di miglioramento dei modelli gi\u00e0 in linea. In questo contesto nel tentativo di migliorare l'efficacia del Su-2 l'OKB 51 si orient\u00f2 nell'adozione di una motorizzazione pi\u00f9 potente, il radiale M-82 da 1\u00a0500 CV (1\u00a0134\u00a0kW), e nella rimozione della torretta dorsale, interventi che non riuscirono a dare risultati apprezzabili. Oramai consapevoli dei limiti tattici del modello e delle probabili alte perdite, i reparti della VVS intervennero sul Su-2 semplicemente caricandolo ulteriormente di bombe e razzi supponendo che l'aumento della capacit\u00e0 offensiva aumentasse almeno in parte la possibilit\u00e0 di successo. Questa versione, identificata come Su-4, cos\u00ec come il suo successivo sviluppo, l'ampiamente rivisto Su-6, vennero velocemente sostituiti appena disponibili gli Il-2m3, relegati ai compiti di seconda linea o come caccia d'emergenza in caso di necessit\u00e0. La produzione, iniziata nel 1940, probabilmente venne interrotta prima della met\u00e0 del 1942.\nTecnica.\nIl Su-2 era un velivolo dall'aspetto convenzionale, realizzato in tecnica mista, un monomotore in configurazione traente, monoplano, biposto e carrello retrattile.\nLa fusoliera, in semi-monoscocca con struttura realizzata con longheroni in legno e ricoperta da pannelli in compensato, presentava l'unico lungo abitacolo collocato in posizione arretrata rispetto al vano motore, dove prendevano posto i due membri dell'equipaggio, l'anteriore per il pilota ed il posteriore, integrata nelle prime versioni da una torretta a palla, destinata all'osservatore e mitragliere di coda, entrambi caratterizzati da una buona visibilit\u00e0. L'abitacolo era completamente blindato con corazzature dai vari spessori spessa fino a 9\u00a0mm. Posteriormente si raccordava terminando in un impennaggio classico monoderiva con le superfici di controllo verticali ed orizzontali ricoperte in tela trattata.\nLa velatura era monoplana, con l'ala interamente metallica, posizionata bassa sulla fusoliera, realizzata in duralluminio, principalmente, ed acciaio, tranne le superfici di controllo, ricoperte in tela trattata.\nIl carrello d'atterraggio era un triciclo posteriore classico, interamente retrattile, con i due elementi principali che si richiudevano con movimento verso l'interno ed andavano ad integrarsi nel piano alare, integrati da un ruotino d'appoggio posizionato sotto la coda.\nLa propulsione era affidata ad un motore radiale, nella versione pi\u00f9 prodotta uno Shvetsov M-82 a 14 cilindri doppia stella in grado di erogare una potenza pari a 1\u00a0400 hp (1\u00a0044 kW), posizionato all'apice anteriore della fusoliera ricoperto da una cofanatura metallica ed abbinato ad un'elica tripala protetta sul mozzo da un'ogiva conica.\nL'armamento variava a seconda della versione, tuttavia generalmente consisteva in quattro mitragliatrici ShKAS calibro 7,62 mm inserite nelle semiali e sparanti fronte volo fuori del disco dell'elica, integrate da un'ulteriore ShKAS che costituiva l'unico armamento della torretta a bolla, a disposizione del mitragliere, il cui movimento era ad azionamento meccanico. Alcuni esemplari adottavano una sesta ShKAS posizionata sul pavimento della cabina. Nelle missioni di bombardamento ed appoggio tattico erano utilizzati quattro punti d'attacco subalari che potevano trasportare un carico di bombe da caduta fino a 600 kg o 10/20 razzi non guidati RS-82 o RS-132.\nImpiego operativo.\nIl Su-2 entr\u00f2 in servizio nella seconda met\u00e0 del 1940 \nDurante la prima fase della Seconda guerra mondiale la Luftwaffe prevedeva l'utilizzo di copertura aerea alle truppe di terra anche grazie ai reparti da caccia (Jagdgeschwader - JG), e bench\u00e9 le tattiche di combattimento cambiarono rapidamente durante l'avanzata sul fronte orientale (o secondo la bibliografia sovietica Grande Guerra Patriottica) a met\u00e0 del 1941 riuscirono ancora a infliggere gravi perdite ai sovietici. La VVS non aveva in linea modelli di aereo in grado di contrastare efficacemente l'avanzata della Wehrmacht ed il tentativo di migliorare il Su-2 motorizzato M-88B si rivel\u00f2 un insuccesso in quanto il velivolo risult\u00f2 estremamente vulnerabile e praticamente incapace di difendersi affidandosi alla sola ingombrante torretta dorsale armata di una singola mitragliatrice di piccolo calibro ad azionamento manuale.\nSecondo le stime erano circa 100 i Su-2 in servizio con la Frontovaya Aviatsya al momento dell'attacco tedesco, ma nelle prime settimane sia l'artiglieria contraerea che la caccia della Luftwaffe riuscirono ad abbatterne a decine, inoltre, complice anche la scarsa preparazione degli equipaggi sovietici in quella fase del conflitto, il Su-2 si dimostr\u00f2 sostanzialmente inefficace come arma contro obiettivi mobili. Ci\u00f2 nonostante rimase in servizio almeno fino ai primi mesi 1944 quando il 650\u00ba reggimento da bombardamento aereo (650-\u0439 \u0431\u0430\u043f) che lo aveva ancora in carico lo sostitu\u00ec con gli Il-2 \u0160turmovik.\nNelle missioni di appoggio tattico alle truppe dell'Armata Rossa il Su-2 venne egregiamente sostituito dal Il-2 \u0160turmovik, in quelle di bombardamento tattico dai bimotori Petlyakov Pe-2 e Tupolev Tu-2.\nVarianti.\nShB (\u0428\u0411)"}
{"id": "444561", "revid": "767487", "url": "https://it.wikipedia.org/wiki?curid=444561", "title": "Eldritch", "text": "Gli Eldritch sono un gruppo power/prog formato a Livorno nel 1991.\nBiografia.\nNel 1988 il cantante Terence Holler (pseudonimo di Mario Tarantola, nato a Brooklyn il 15 aprile 1968), il chitarrista Eugene Simone e il batterista Adriano Dal Canto formano gli Zeus, rinominati in seguito Eldritch, con l'intento di pubblicare alcuni demo. Limb Schnoor, nel 1993, accetta di diventare il loro manager.\nNel 1995 il gruppo pubblica l'album di debutto \"Seeds of Rage\" per la Inside Out Music. Due anni dopo, nel 1997, il gruppo prosegue sulla scia del primo album con la pubblicazione di \"Headquake\", in seguito al quale partecipa alla prima edizione del Gods of Metal. Al termine dello stesso anno, suona supporto agli Angra.\nNel 1998 viene pubblicato l'album \"El Ni\u00f1o\", le cui sonorit\u00e0 risultano influenzate da Metallica, Coroner e Annihilator. Fa seguito un tour internazionale con Threshold e Pain of Salvation. Lo stesso anno avviene un cambio di formazione, con l'abbandono del tastierista Oleg Smirnoff, al lavoro anche con i Death SS.\nNel 2001 viene pubblicato l'album \"Reverse\", le cui sonorit\u00e0 sono in questo caso ispirate a quelle di gruppi quali Machine Head e Pantera, a cui segue un'altra partecipazione al Gods of Metal. Nello stesso periodo Tim Holler collabora dal 2001 al 2006 come intervistatore dj per Rock TV e canta con i \"Vicious Mary\".\nIl seguito di \"Reverse\" viene pubblicato tre anni dopo. A causa di varie vicissitudini, comprendenti un ulteriore cambio di formazione e la migrazione verso la Limb Music Products, \"Portrait of the Abyss Within\" esce nel 2004.\nCon la pubblicazione di \"Neighbourhell\", nel 2006, il gruppo partecipa al Chicago Powerfest 2006 quale artista principale, e all\"'Evolution Festival\" di Toscolano Maderno.\nNel 2011 suonano al Prog Power U.S.A. ad Atlanta.\nSeguono gli album \"Blackenday\" (2008) e \"Gaia's Legacy\" (2011). Nel 2014 esce il loro decimo album \"Tasting the Tears\".\nL'anno successivo (2015) la band, tornata ad una formazione senza tastierista, pubblica \"Underlying Issues\".\n\"Cracksleep\", l'undicesima fatica in studio della band, viene pubblicato nel 2018.\nNel 2019 Oleg Smirnoff torna in formazione, mentre Dario Lastrucci sostituisce Alessio Consani al basso. Ad ottobre dello stesso anno la band partecipa al Ready For Prog? Festival di Tolosa (Francia) per celebrare il ventennale di \"El Ni\u00f1o.\" Per l'occasione il gruppo suona l'album integralmente.\nNel settembre 2021 la band annuncia per il novembre dello stesso anno il proprio 12\u00ba album in studio, \"Eos\" (reso graficamente come \"E\u03a9S\"). Il titolo fa riferimento alla personificazione dell'Aurora nella mitologia greca, chiamata per l'appunto Eos."}
{"id": "444562", "revid": "110157", "url": "https://it.wikipedia.org/wiki?curid=444562", "title": "Oberdorf (Soletta)", "text": "Oberdorf (toponimo tedesco) \u00e8 un comune svizzero di 1\u00a0654 abitanti del Canton Soletta, nel distretto di Lebern."}
{"id": "444563", "revid": "118636215", "url": "https://it.wikipedia.org/wiki?curid=444563", "title": "Storia del marmo nell'et\u00e0 antica", "text": "Il marmo \u00e8 stato ampiamente utilizzato sin dall'antichit\u00e0 come materiale per la scultura e per l'architettura. Il basso indice di rifrazione della calcite, di cui \u00e8 principalmente composto, permette alla luce di \"penetrare\" nella superficie della pietra prima di essere riflessa, e conferisce a questo materiale (e soprattutto ai marmi bianchi) una speciale luminosit\u00e0,\nIl termine \"marmo\" deriva dal greco \"marmaros\", con il significato di \"pietra splendente\", e serviva ad indicare qualsiasi pietra \"lucidabile\", ossia la cui superficie poteva essere fatta diventare lucida mediante levigatura. Negli studi archeologici e storico-artistici vengono quindi compresi tra i \"marmi\" anche altre rocce che non sono tali dal punto di vista geologico e chimico, quali i graniti e porfidi, le dioriti, i basalti, gli alabastri, o i calcari di particolare durezza.\nIl marmo nella preistoria e protostoria.\nLa realizzazione dei primi oggetti in marmo risale all'epoca neolitica (\"et\u00e0 della pietra levigata\"): nelle Cicladi, dove il marmo \u00e8 particolarmente abbondante (soprattutto nelle isole di Paros e Naxos), sono presenti prima piccoli idoli e quindi sculture pi\u00f9 grandi, datate a partire dalla fine del IV e nel III millennio a.C. (3200-2000 a.C.), caratteristiche della produzione artistica della civilt\u00e0 cicladica.\nAlcune variet\u00e0 di marmi originari del Peloponneso (\"porfido verde antico\" e \"marmo rosso antico\") vennero utilizzate nell'ambito della civilt\u00e0 minoica.\nNell'Egitto antico, a partire dall'epoca predinastica, diverse variet\u00e0 di graniti, dioriti, basalti e alabastri vennero lavorate per la realizzazione di vasi rituali. A partire dalla II dinastia inizia l'impiego della sienite, una roccia granitica che venne utilizzata per il rivestimento delle piramidi di Chefren e di Micerino.\nI marmi greci.\nLa Grecia antica era ricca di cave di marmo, con numerose variet\u00e0 pregiate di marmi bianchi (pentelico, tasio, nassio, pario).\nL'uso del marmo fu pertanto largamente diffuso sin dalle origini della scultura greca e nell'architettura di epoca classica, a partire soprattutto dai monumenti e templi dell'Acropoli di Atene del V secolo a.C. (il Partenone fu costruito interamente in blocchi di marmo pentelico).\nI marmi romani.\nPer influenza della cultura greca, il marmo venne considerato nella Roma antica un materiale particolarmente pregiato e man mano che nuovi territori venivano conquistati ne iniziarono a Roma le importazioni. Gli alti costi dovuti al trasporto da cave spesso lontane dal luogo di impiego lo resero inizialmente un materiale di lusso, il cui utilizzo era per i monumenti pubblici, o per le ricche decorazioni delle superfici interne delle dimore private.\nIn epoca repubblicana i primi templi costruiti interamente in marmo bianco (II secolo a.C.: tempio di Ercole Vincitore nel Foro Boario, tempio di) utilizzavano marmi importati dalle cave greche, accompagnati probabilmente da maestranze in grado di eseguirne la lavorazione (la Grecia era divenuta provincia romana nel 146 a.C.) e nelle intenzioni dei committenti, dovevano impressionare il \"pubblico\" con l'uso massiccio di un materiale tanto costoso e culturalmente significativo.\nContemporaneamente inizi\u00f2 l'importazione di alcune variet\u00e0 di marmi colorati (tra i pi\u00f9 diffusi il \"giallo antico\", l'\"africano\", il \"pavonazzetto\", il \"cipollino\"), che vennero utilizzati, prima in frammenti inseriti in tessiture a mosaico, e poi in grandi lastre, per i rivestimenti parietali e pavimentali degli interni delle ricche dimore patrizie.\nNel corso del I secolo a.C. inizi\u00f2 lo sfruttamento delle cave di Luni (marmo lunense, oggi \"marmo di Carrara\"), che rappresentava un sostituto di buona qualit\u00e0 e pi\u00f9 economico (per i minori costi di trasporto) dei marmi bianchi importati dalla Grecia.\nCon l'epoca augustea, vennero importate altre variet\u00e0 di marmi (\"rosso antico\", \"cipollino\"). Dopo la conquista dell'Egitto (31 a.C.) inizi\u00f2 l'importazione anche delle pietre egiziane, le cui cave passarono dalla propriet\u00e0 regia dei sovrani tolemaici, alla propriet\u00e0 imperiale, e che pertanto furono utilizzati solo nei pi\u00f9 importanti monumenti pubblici voluti dall'imperatore (porfido rosso antico, vari tipi di graniti, basanite, vari tipi di alabastri).\nLe cave dei marmi pi\u00f9 importanti divennero progressivamente tutte di propriet\u00e0 imperiale e una accurata organizzazione della lavorazione e dell'approvvigionamento verso Roma, permise una capillare diffusione dell'uso delle principali variet\u00e0 in tutte le citt\u00e0 dell'impero romano. La propriet\u00e0 imperiale delle cave assicurava la disponibilit\u00e0 dei materiali necessari nei grandi programmi di edilizia pubblica, mentre il surplus veniva rivenduto per l'uso privato. Si diffusero in particolare le lastre per il rivestimento delle pareti interne e dei pavimenti, e i fusti di colonna in diversi marmi colorati, che arricchivano gli spazi interni dei monumenti pubblici e delle case pi\u00f9 ricche.\nCave di altre variet\u00e0 rimasero di propriet\u00e0 privata ed ebbero una diffusione pi\u00f9 limitata, a carattere regionale, ovvero per elementi decorativi o di arredo di minori dimensioni dove le condizioni delle cave e delle vene da cui si estraeva il materiale non consentissero di cavare grandi blocchi: alcuni di questi marmi furono particolarmente ricercati per la loro rarit\u00e0. I marmi colorati furono utilizzati anche per le sculture con \"tema esotico\" (per esempio di barbari prigionieri) o in relazione al soggetto rappresentato.\nL'utilizzo delle diverse variet\u00e0 dipendeva dal costo di trasporto (data la difficolt\u00e0 dei trasporti via terra per pesi consistenti, la lontananza dal mare e/o la mancanza di un corso d'acqua navigabile poteva rendere proibitivi i costi, almeno per l'utilizzo privato), dalla possibilit\u00e0 di estrarre quantit\u00e0 consistenti di blocchi di grandi dimensioni, dai cambiamenti nelle modalit\u00e0 di estrazione.\nA partire dalla fine del II secolo d.C. anche in Italia il marmo lunense venne progressivamente soppiantato dal marmo proconnesio, un marmo bianco proveniente dalla piccola isola di Proconneso, nel mar di Marmara, favorita dalla vicinanza delle cave al mare, per cui i blocchi estratti potevano essere direttamente caricati sulle navi per il trasporto. L'abbondanza di vene sfruttabili anche per grandi elementi e l'organizzazione del lavoro nelle cave, che producevano manufatti semirifiniti o del tutto completi (dai capitelli, ai fusti di colonna, ai sarcofagi) permetteva di contenere ulteriormente i costi e favor\u00ec la diffusione di questo marmo nei secoli successivi (fu il marmo utilizzato per la costruzione di Costantinopoli)."}
{"id": "444565", "revid": "1745361", "url": "https://it.wikipedia.org/wiki?curid=444565", "title": "Mor ap Owain Finddu", "text": "Avrebbe ereditato dal padre Owain Finddu il Galles centro-meridionale (nell'Inghilterra sud-occidentale). Non si conosce nulla su di lui, ma potrebbe essere stato un importante proprietario terriero e un ufficiale romano invece che un re. Il suo erede fu Solor."}
{"id": "444566", "revid": "110157", "url": "https://it.wikipedia.org/wiki?curid=444566", "title": "Villa Gordiani", "text": "Villa Gordiani \u00e8 un parco archeologico di Roma, situato presso il III miglio della via Prenestina, che contiene i resti di una vasta villa patrizia, tradizionalmente identificata con quella della famiglia imperiale dei Gordiani, che diede tre imperatori romani del III secolo, Gordiano I, Gordiano II e Gordiano III.\nIl nome \"Gordiani\" venne dato alla limitrofa borgata ufficiale, costruita tra il 1928 e il 1930, quindi, nel 1977, alla zona urbanistica 6D.\nStoria.\nIl complesso \u00e8 citato dalle fonti antiche; secondo la \"Historia Augusta\" (\"Gordiani\", xxxii.1-3), aveva un portico di duecento colonne, con cinquanta colonne di marmo della Caria, cinquanta di porfido rosso, cinquanta frigio e cinquanta numida. Oltre alle altre strutture, come le basiliche, le fonti antiche ricordano le terme come tra le pi\u00f9 belle di Roma e senza eguali nell'impero.\nIl parco che fu istituito col piano regolatore del 1931 e fu riqualificato negli anni sessanta, \u00e8 propriamente detto \"Parco archeologico di Villa Gordiani\", e si divide in due settori, separati dalla via Prenestina.\nComplesso archeologico.\nLa zona viene tradizionalmente identificata con una propriet\u00e0 della famiglia dei Gordiani, e dunque le strutture, e in particolare la villa patrizia, vengono identificate con possedimenti del III secolo di questa famiglia. Nella \"Historia Augusta\" (\"Gordiani\", 20.32) viene riferito che in questo complesso erano edificate tre basiliche \"centenariae\", lunghe, cio\u00e8, 100 piedi.\nLa villa patrizia, tuttora interrata nella quasi totale interezza per motivi di preservazione, sembra essere il nucleo pi\u00f9 antico del parco archeologico, addirittura precedente all'insediamento della famiglia imperiale dei Gordiani. Non \u00e8 stato possibile, tuttavia, datarla con precisione in parte perch\u00e9 la costruzione fu soggetta a pi\u00f9 rifacimenti ed ampliamenti nel corso del tempo ed in parte perch\u00e9 uno studio sistematico ed approfondito della villa non \u00e8 stato mai interamente condotto.\nDi epoca successiva alla villa, databili tra il II ed il IV secolo, sono il colombario, le cisterne e il vestibolo.\nL'ingresso monumentale alla villa, che d\u00e0 su via Prenestina, \u00e8 un'aula ottagonale, probabilmente risalente al periodo di Diocleziano-Costantino I (fine III secolo-inizi IV secolo), quando vi furono dei lavori per l'aggiunta di parti monumentali.\nLa cisterna, del II secolo, \u00e8 a due piani, con due serbatoi con soffitto a volta.\nSul lato destro di via Prenestina, all'angolo con via Olevano Romano, si trova un colombario databile fra il I secolo a.C. e il I secolo d.C., scoperto nel 1958.\nL'aula ottagona.\nTra i resti del complesso, si ergono i resti dell'Aula Ottagona (o Ottagonale), un edificio romano del III secolo probabilmente a destinazione termale, a base ottagonale e con aperture rotonde per l'illuminazione interna.\nLa cupola, rotonda e a sesto piano, era riempita con anfore per alleggerirne il peso.Nel XIII secolo vi fu innalzata una torre, sostenuta da un grosso pilastro cilindrico e sul quale erano appoggiate le scale che portavano a vari piani.\nLa torre venne adibita a torre di avvistamento e nel 1347 le truppe dei Colonna, provenienti da Palestrina alla volta di Roma per combattere contro Cola di Rienzo, si accamparono in questa zona. Nel 1422 i Colonna la acquistarono."}
{"id": "444568", "revid": "122221497", "url": "https://it.wikipedia.org/wiki?curid=444568", "title": "Prolungamento analitico", "text": " \nNell'ambito dell'analisi matematica, pi\u00f9 in particolare in analisi complessa, prolungamento analitico, o continuazione analitica, \u00e8 una tecnica per estendere il dominio di definizione di una funzione di variabile complessa, definita inizialmente solo in un dominio limitato, cercando una funzione analitica, definita anche in altre regioni e che coincida con la funzione originaria nel suo dominio originario. Quando il prolungamento \u00e8 possibile allora esso \u00e8 anche unico.\nIn molti casi si ha un prolungamento analitico definendo ulteriori valori per una funzione in una nuova regione, dove, ad esempio, non avrebbe pi\u00f9 senso la rappresentazione in termini di serie infinita attribuita alla funzione iniziale.\nIn generale nel prolungare analiticamente una funzione si possono incontrare difficolt\u00e0 che portano a veri e propri casi di inconsistenza (definendo la funzione in pi\u00f9 di un modo nello stesso punto, vedi funzione polidroma) o impedimenti globali per la presenza di singolarit\u00e0. \nIl caso di funzioni a pi\u00f9 variabili complesse \u00e8 piuttosto differente, perch\u00e9 allora le singolarit\u00e0 non possono essere isolate: lo studio di questo caso \u00e8 stato uno dei maggiori motivi che hanno condotto a sviluppare la coomologia dei fasci.\nAmpliamento del dominio.\nSia allora A un dominio entro cui una funzione formula_1 \u00e8 analitica e un dominio B entro cui un'altra funzione formula_2 \u00e8 analitica e coincide con la prima funzione nel dominio intersezione C. Possiamo allora dire che il prolungamento definisce un'unica funzione che assume i valori della prima funzione in A e della seconda in B e gli stessi valori in C.\nPu\u00f2 capitare che le funzioni non assumano gli stessi valori in corrispondenza del dominio C; allora basti considerare il fatto che questo dominio sia costituito da due o pi\u00f9 \"fogli\" distinti che costituiscono un rivestimento di un aperto del piano complesso formula_3.\nDiscussione.\nSupponiamo che formula_4 sia una funzione analitica su un sottoinsieme aperto formula_5 del piano complesso formula_3. Se formula_7 \u00e8 un sottoinsieme aperto di formula_3 pi\u00f9 grande che contiene formula_5, e formula_10 \u00e8 una funzione analitica definita su formula_7 tale che\nformula_12\nallora formula_13 \u00e8 chiamata prolungamento analitico di formula_4. In altri termini, la \"restrizione\" di formula_10 ad formula_5 \u00e8 la funzione formula_4 da cui siamo partiti.\nI prolungamenti analitici sono unici nel seguente senso:\nse formula_7 \u00e8 connesso e formula_19 e formula_20 sono due prolungamenti analitici di formula_4 definiti su formula_7, allora formula_23 ovunque. \nQuesto accade perch\u00e9 la differenza \u00e8 una funzione analitica che si annulla su un insieme aperto non vuoto, e perci\u00f2 deve essere identicamente nulla.\nAd esempio, data una serie di potenze con raggio di convergenza formula_24 intorno a un punto formula_25 di formula_3, si possono considerare i prolungamenti analitici della serie di potenze, cio\u00e8 funzioni analitiche formula_10 definite su insiemi pi\u00f9 grandi del disco aperto di raggio formula_24 centrato in formula_25, ovvero, in simboli, formula_30, che coincidono con la serie di potenze data su quell'insieme. Il numero formula_24 \u00e8 massimale nel seguente senso: esiste sempre un numero complesso formula_32 tale che\nformula_33\ne che non possa essere definito alcun prolungamento analitico della serie in formula_32. Dunque, ci sono forti limitazioni al prolungamento analitico ad un disco pi\u00f9 grande con lo stesso centro formula_25. D'altronde ci pu\u00f2 benissimo essere prolungamento analitico a qualche insieme pi\u00f9 grande. Ci\u00f2 dipende dal raggio di convergenza quando si espande intorno a un punto formula_36 distinto da formula_25; se esso \u00e8 maggiore di\nformula_38\nallora abbiamo il diritto di usare quella espansione su un disco aperto, che giace parzialmente al di fuori del disco originario. Altrimenti, c'\u00e8 un confine naturale sulla circonferenza di bordo.\nContinuazione analitica a cerchi.\nUn esempio di continuazione analitica \u00e8 quello di aggirare una singolarit\u00e0 isolata tramite lo sviluppo in serie di Taylor di una funzione formula_39. Se formula_40 \u00e8 un punto di singolarit\u00e0 isolata, allora la funzione \u00e8 sviluppabile in serie di Taylor:\ndove i coefficienti formula_42 sono dati da:\ncome in figura, il cerchio di convergenza di questa serie \u00e8 quello di centro formula_44, in rosso in figura, fino a incontrare la singolarit\u00e0 formula_40 in blu in figura. Successivamente si pu\u00f2 prendere un nuovo punto formula_46 regolare per la funzione e descrivere questa con una serie di Taylor con un altro raggio di convergenza fino a incontrare nuovamente formula_40 e cos\u00ec via. La figura mostra chiaramente che \u00e8 possibile aggirare la singolarit\u00e0 con un numero finito di sviluppi in serie di Taylor intorno alla singolarit\u00e0.\nOvviamente tale sviluppo fallirebbe se si incontrassero barriere di singolarit\u00e0, cio\u00e8 una infinit\u00e0 di punti di singolarit\u00e0 continui. Da notare che la funzione formula_1 calcolata in formula_44 \u00e8 formalmente diversa da quella formula_2 calcolata in formula_46 e cos\u00ec per le altre. Ma nonostante ci\u00f2 le funzioni sono identiche nelle intersezioni dei rispettivi cerchi."}
{"id": "444571", "revid": "125465637", "url": "https://it.wikipedia.org/wiki?curid=444571", "title": "Gemma (botanica)", "text": "La gemma \u00e8 un organo vegetativo che rappresenta il primordio di un nuovo asse vegetale, da cui possono avere origine foglie, rami e fiori.\n\u00c8 cio\u00e8 un germoglio in via di sviluppo in cui \u00e8 possibile distinguere:\nRaggruppamenti.\nLe gemme, nel loro insieme, possono essere distinte e raggruppate in base a diversi punti di vista, tenendo conto di:\nPosizione.\nPer quanto riguarda la posizione, le gemme, possono essere:\nAspetto.\nIn base all'aspetto possiamo distinguere:\nOrgano originato.\nPer quanto riguarda l'organo a cui danno origine, si distinguono:\nEpoca di sviluppo.\nConsiderando l'epoca in cui si sviluppano, possiamo distinguere:\nAltri punti di vista.\nIn base ad altri punti di vista, possiamo ancora avere:\nLe gemme inoltre possono essere poste singolarmente o a gruppi di due o tre.\nGemma apicale.\nIl tipo di ramificazione caratteristico di una data pianta dipende dalla persistenza negli anni della gemma apicale (o terminale).\nSe la gemma apicale rimane attiva per tutta la vita della pianta, l'asse caulinare si accrescer\u00e0 indefinitamente e dalle gemme laterali avr\u00e0 origine una serie di rami detta di primo ordine, dalle cui gemme laterali si svilupperanno rami detti di secondo ordine e cos\u00ec via. Si otterr\u00e0 in questo modo un tipo caratteristico di ramificazione detto monopodiale (es: Abete, Quercia).\nSe, invece, la gemma apicale muore alla fine della stagione vegetativa (come ad esempio nel Tiglio e nell'Olmo), l'asse caulinare cessa di crescere e, allora, avranno un maggiore sviluppo i rami laterali di primo ordine, che successivamente saranno superati da quelli di second'ordine e cos\u00ec via. Prender\u00e0 quindi forma un tipo di ramificazione detta simpodiale a dicasio. Qualora per\u00f2, l'allungamento dell'apice caulinare sia portato avanti dalla gemma pi\u00f9 prossima a quella apicale abortita, il tipo di ramificazione sar\u00e0 detto simpodiale a monocasio.\nGemma laterale.\nIn alcuni casi, la gemma pu\u00f2 essere laterale."}
{"id": "444587", "revid": "729019", "url": "https://it.wikipedia.org/wiki?curid=444587", "title": "Solor ap Mor", "text": "Anche lui era probabilmente un influente romano.\nPotrebbe essere stato il primo vero re del Cernyw (odierno Glamorgan), riconosciuto come tale dopo il ritiro romano dalla Britannia nel 410. Il trono and\u00f2 poi al figlio Glywys Cernyw."}
{"id": "444589", "revid": "599013", "url": "https://it.wikipedia.org/wiki?curid=444589", "title": "Mario Ricci (politico 1943)", "text": "Biografia.\nDa sempre residente nella citt\u00e0 dove \u00e8 nato, dopo la maturit\u00e0 classica dal 1970 al 1975 \u00e8 stato membro del consiglio di amministrazione dell'ospedale provinciale di Massa. Dal 1985 al 1990 \u00e8 stato capogruppo consiliare del Partito comunista italiano al comune di Massa e, dal 1995 al 1998, presidente della societ\u00e0 Imm Carrara Spa (Fiera di Carrara).\nIl suo impegno politico \u00e8 iniziato nel 1966 all'interno della Fgs; nel 1969 \u00e8 diventato membro dell'esecutivo provinciale del PSIUP di Massa Carrara. Nel 1972, confluito nel Pci, ha ricoperto incarichi nel Pci di Massa Carrara e, dal 1981 al 1990, \u00e8 stato segretario della zona costa del Pci Massa, Carrara, Montignoso e Fosdinovo. Nel 1993 aderisce al Partito della Rifondazione Comunista e diventa membro della direzione provinciale di Massa Carrara e del comitato regionale.\nNel 1998 \u00e8 segretario del Prc di Massa Carrara, poi segretario regionale e membro della direzione nazionale dal 1999.\nAlle consultazioni regionali del 16 aprile 2000 \u00e8 eletto nella lista di Rifondazione Comunista nella circoscrizione di Livorno con 1.078 preferenze. \u00c8 consigliere segretario dell'Ufficio di Presidenza del Consiglio regionale e membro della Terza Commissione - Attivit\u00e0 produttive.\nIl 9 aprile 2006 si candida alle politiche nella circoscrizione Toscana e viene eletto alla Camera dei deputati per la XV legislatura per Rifondazione Comunista. Nel suo paese nativo (Casette) la lista del PRC raggiunge il 29.54%. Durante la legislatura \u00e8 capogruppo di Rifondazione Comunista alla IX commissione (Trasporti, Poste e Telecomunicazioni).\nRicci non viene poi rieletto in Parlamento alle Elezioni politiche del 2008 a causa del mancato raggiungimento dello sbarramento da parte de La Sinistra l'Arcobaleno, cartello elettorale in cui era candidato come esponente di Rifondazione.\nAl congresso di Chianciano, aderisce alla mozione Vendola \"Rifondazione per la Sinistra\" perdente al congresso nonostante il raggiungimento della maggioranza relativa con circa il 47%. In seguito alla scissione dell'area Movimento per la Sinistra (che aveva presentato la mozione Vendola al congresso), aderisce, assieme a una parte della segreteria provinciale del Partito di Massa-Carrara, a questa nuova forza politica, che promuove prima il cartello Sinistra e Libert\u00e0 e poi il nuovo partito di Sinistra Ecologia e Libert\u00e0.\nVita privata.\n\u00c8 sposato fin dal 2002 con Martina Nardi, deputata eletta nel 2013 con SEL e poi confluita nel PD."}
{"id": "444591", "revid": "118831412", "url": "https://it.wikipedia.org/wiki?curid=444591", "title": "Superficie rigata", "text": "In geometria una superficie si dice rigata se \u00e8 ottenuta da un'unione di rette. Euristicamente, possiamo pensare a una superficie rigata come composta da molte linee, la cui unione forma la superficie stessa (la figura dovrebbe dare un'idea intuitiva di ci\u00f2).\nGli esempi pi\u00f9 comuni e pi\u00f9 facili da visualizzare sono il piano, il cilindro e il cono. L'iperboloide a una falda e il paraboloide iperbolico sono superfici doppiamente rigate.\nL'interesse per le superficie rigate \u00e8 dovuto al fatto che la propriet\u00e0 (di una superficie) di \"essere rigata\" \u00e8 conservata dalle mappe proiettive. Anche per questo motivo, esse trovano inoltre applicazioni nella geometria descrittiva e in architettura.\nDefinizione.\nUna superficie formula_1 si dice \"rigata\" se esiste una famiglia di rette formula_2 tale che formula_1 sia l'unione delle rette di detta famiglia: formula_4. Equivalentemente, formula_1 \u00e8 rigata se per ogni punto di formula_6 passa una retta formula_7 che sia tutta contenuta in formula_1.\nAnalogamente, una superficie si dice doppiamente rigata se essa \u00e8 unione di due famiglie \"disgiunte\" di rette.\nParametrizzazioni.\nData la loro semplicit\u00e0, esistono delle parametrizzazioni standard e universali delle superficie rigate. Naturalmente, in generale esse sono valide solo localmente. Ovverosia, per ogni punto della rigata esiste un intorno in cui essa \u00e8 parametrizzabile come segue (nel seguito formula_9 \u00e8 un sottoinsieme dei numeri reali formula_10):\nper formula_12 fissato, formula_13 \u00e8 una retta nel parametro formula_14, e dunque essa \u00e8 rigata. Talvolta questa parametrizzazione \u00e8 scritta come formula_15 che, con un'opportuna definizione di formula_16 e formula_17 \u00e8 equivalente alla precedente, ma mette in evidenza come una superficie rigata possa essere ottenuta unendo le rette che congiungono due curve non intersecantisi.\nAd esempio dalla parametrizzazione:\nsi ottiene una superficie rigata contenente il nastro di M\u00f6bius.\nCostruzione e applicazioni.\nMolte interessanti superfici rigate possono essere ottenute dal movimento di una retta, detta \"generatrice\", lungo tre coniche (eventualmente degeneri), dette \"direttrici\". Al variare delle reciproche posizioni di tali direttrici, si hanno diversi tipi di rigate, come conoidi ed elicoidi\nApplicazioni in architettura.\nLe rigate pi\u00f9 comunemente utilizzate in architettura sono costruite proprio con questo procedimento. Esse vengono cio\u00e8 generate dal movimento di una retta generatrice formula_20 lungo tre rette direttrici formula_21, formula_22, formula_14. Due delle quali, formula_21 e formula_22, sono di norma assegnate come bordi della rigata; la terza direttrice, formula_14, si determina come retta di sostegno a un fascio di piani formula_27. Ciascuno piano di formula_27 viene individuato da due rette complanari: una \u00e8 la generatrice formula_20 e l'altra retta ha la direzione perpendicolare alla giacitura dei piani individuati dalle due rette direttrici formula_21, formula_22.\nNel caso in cui tale fascio formula_27 sia formato da piani tra loro paralleli (si veda la figura a lato), si ha come terza direttrice una retta impropria.\nSi tiene presente che le rigate individuate da un quadrilatero sghembo hanno la propriet\u00e0 di essere generate in doppio modo, cio\u00e8 significa che le direttrici, di tale rigate, possono essere assunte come generatrici e viceversa. Pertanto esse sono \"doppiamente rigate\".\nAltri tipi di rigate facilmente costruibili e volumetricamente interessanti possono essere quelli che hanno come direttrici di bordo due coniche non degeneri, come, esempio, quella dei conoidi, sia a sostegno proprio che improprio (vedi galleria fotografica)."}
{"id": "444592", "revid": "767487", "url": "https://it.wikipedia.org/wiki?curid=444592", "title": "Klaus Schulze", "text": "Uno dei musicisti pi\u00f9 rappresentativi della corrente krautrock, fu cofondatore degli Ash Ra Tempel insieme a Manuel G\u00f6ttsching.\nBiografia.\nDopo aver studiato chitarra classica, suonato in alcuni gruppi skiffle berlinesi, e aver fondato il trio di musica beat degli Psy Free durante gli anni sessanta, incise il suo primissimo materiale da solista (in realt\u00e0 soltanto demo), diventando anche membro dei Tangerine Dream e degli Ash Ra Tempel. Con le due formazioni suon\u00f2 la batteria nei rispettivi esordi: \"Electronic Meditation\" (1970) dei primi e \"Ash Ra Tempel\" (1971) dei secondi.\nLa carriera solista di Schulze inizi\u00f2 nel 1972 con \"Irrlicht\", ambiziosa \"sinfonia quadrifonica per orchestra e macchine elettroniche\" in cui suona apparecchiature analogiche, organo, chitarra e percussioni. L'album, caratterizzato da sonorit\u00e0 irrequiete e magniloquenti, ricevette giudizi molto positivi; la stampa specializzata lo reput\u00f2 pietra miliare della nuova musica elettronica tedesca. Nello stesso anno Schulze tenne il suo primo concerto a Parigi.\nDopo essere tornato brevemente negli Ash Ra Tempel per pubblicare \"Join Inn\" nel 1973, il compositore pubblic\u00f2 \"Cyborg\" nello stesso anno. Nonostante siano state riprese le atmosfere vagamente classiche e gotiche dell'esordio, l'album si distingue per composizioni pi\u00f9 astratte e \"fantascientifiche\". Nello stesso periodo escono i tre dischi del progetto Cosmic Jokers (includenti fra gli altri il chitarrista degli Ash Ra Tempel Manuel G\u00f6ttsching) e incide \"Picture Music\" (1973), con sonorit\u00e0 meno \"sperimentali\" e pi\u00f9 ritmiche rispetto a quelle di \"Irrlicht\" e \"Cyborg\".\nDopo la pubblicazione di \"Blackdance\" (1974), comprendente un brano accompagnato da una voce tenorile, Schulze pubblica \"Timewind\" (1975) dedicata al compositore Richard Wagner e definita un'angosciante \"sinfonia barocca\". L'album ricevette il plauso della critica. \"Moondawn\" (1976) segna l'inizio di una lunga collaborazione con il batterista Harald Grosskopf, \"Mirage\" (1977) e il suo primo album composto interamente con apparecchiature elettroniche mentre il seguente \"Body Love\" (1977) \u00e8 la colonna sonora dell'omonimo film pornografico diretto da Lasse Braun. Nello stesso periodo, Schulze gode di un aumento di notoriet\u00e0, inizia una serie di concerti in Europa ed Asia, ed entra in contatto con le due formazioni giapponesi dei Go, (includenti Stomu Yamash'ta, Steve Winwood, Michael Shrieve e Al Di Meola) e i Far East Family Band (comprendenti l'ancora sconosciuto Kitar\u014d).\nNel 1978 il musicista compone \"X\", album contenente alcune suite \"drammatiche\" dedicate a grandi personaggi del passato, e fonda con Michael Haentjes la sua etichetta \"Innovative Communication\", chiusa cinque anni pi\u00f9 tardi per difficolt\u00e0 economiche. Durante l'anno seguente pubblica \"Dune\", includente per la prima volta nella sua carriera un brano cantato (la voce \u00e8 quella di Arthur Brown), e partecipa alle sessioni del primo album del progetto Richard Wahnfried, \"Time Actor\". Della stessa formazione, che ha sempre visto Schulze l'unico membro permanente, vennero successivamente pubblicati altri album, tutti stilisticamente differenti fra loro.\nIl primo album in studio di Schulze uscito nel decennio seguente \u00e8 lo sperimentale \"Dig It\" (1980), pubblicazione in cui adopera, per la prima volta della sua carriera, le tecnologie digitali. Nel 1983 apre la nuova etichetta discografica Inteam che, come la precedente Innovative Communications, rimase attiva per poco tempo. Dopo \"Audentity\" (1983), probabilmente uno dei suoi album pi\u00f9 accessibili, Schulze pubblica una serie di titoli includenti \"Dziekuje Poland Live '83\" (1984), contenente brani registrati durante un tour in Polonia, \"Inter*Face\" (1985), ed \"En=Trance\" (1987).\nIl nuovo decennio vede uscire per primi \"Miditerranean Pads\" (1990) che, secondo le testimonianze, \"conferma l'interesse di Schulze verso le nuove tecnologie MIDI e i campionatori\", e \"The Dresden Performance\" (1990), un lungo album live registrato a Dresda. I seguenti \"Royal Festival Hall vol. 1\" (1992), \"Royal Festival Hall vol. 2\" (1992) e \"The Dome Event\" (1993) sono i suoi primi dischi a presentare riferimenti alla musica orientale.\nNel 1994 Schulze pubblica \"Silver Edition\", il primo di una serie di cofanetti includenti inediti in studio e dal vivo; \"The Dark Side of the Moog\", una collaborazione con Pete Namlook che inaugur\u00f2 l'omonima serie; \"Totentag\", la sua prima opera; e \"Das Wagner Desaster\", includente il materiale tratto da due concerti tenuti nel 1994 a Parigi e Roma.\nA cavallo fra la seconda met\u00e0 degli anni novanta e i primi anni del nuovo millennio, Schulze ha ridotto la frequenza delle sue uscite in studio per concentrarsi sulla pubblicazione di antologie quali le due serie di \"Ballett\" e \"La Vie Electronique\", contenenti brani tratti dai suoi box set. Nel 2008 e nel 2009 escono \"Rheingold\", \"Come Quietly\" e \"Dzi\u0119kuj\u0119 Bardzo\": tre collaborazioni con la cantante Lisa Gerrard.\nStile musicale.\nConsiderato uno dei pionieri e dei rappresentanti dello stile krautrock, Schulze \u00e8 riconosciuto per essere stato un anticipatore di molti generi e stili della musica elettronica. Il suo stile fatto di \"ritmi ipnotici e vortici tessiturali informi\" \u00e8 stato riassunto in poche parole da Piero Scaruffi: \nDiscografia.\nNei gruppi.\nCon i Din a Testbild.\nCon gli Alphaville "}
{"id": "444593", "revid": "15756", "url": "https://it.wikipedia.org/wiki?curid=444593", "title": "Virgilio Verdaro", "text": "Biografia.\nNato il 28 giugno 1885 a Balerna, un piccolo centro del Canton Ticino vicino al confine italiano di Chiasso, si trasfer\u00ec ancora bambino a Firenze, si e trascorse la giovent\u00f9 e si laure\u00f2 in lettere. Iscritto al Partito Socialista Italiano dal 1901, prese parte attiva alle diverse iniziative politiche, orientandosi verso la sinistra intransigente. Insegnante presso il ginnasio della Repubblica di San Marino, nel 1912 ne rappresent\u00f2 il partito socialista al congresso dell'Internazionale socialista di Basilea. Nel 1915, con l'entrata in guerra dell'Italia, la sua attivit\u00e0 internazionalista contro la guerra gli cost\u00f2 l'accusa di disfattismo, con l'internamento, prima a Cortona poi a Cosenza. Nel clima di aspettativa rivoluzionaria del dopoguerra, si schier\u00f2 con l'ala sinistra del PSI, che sosteneva l'adesione ai principi della nuova Internazionale comunista; si fece portavoce delle tesi comuniste astensioniste, che faceva capo ad Amadeo Bordiga, assumendo una posizione intransigente, insieme all'operaio torinese Giovanni Boero e al triestino Drago Karel Godina. Ebbe un ruolo rilevante nel processo di formazione del Partito Comunista d'Italia. Dopo la costituzione del Partito, partecip\u00f2 a una serie di iniziative propagandistiche e organizzative in diverse localit\u00e0, da cui le autorit\u00e0 di polizia trassero pretesto per la sua espulsione dall'Italia, in quanto cittadino elvetico.\nNel 1924, dopo un fallito tentativo di rientrare clandestinamente in Italia, emigr\u00f2 in URSS, dove rest\u00f2 fino 1931, ricoprendo incarichi nell'ambito del Komintern e insegnando all'Istituto Marx-Engels. Come molti comunisti emigrati in URSS, si mantenne sulle posizioni della sinistra italiana e, con Ersilio Ambrogi e Arnaldo Silva, costitu\u00ec la Frazione di sinistra del PCR(b), cercando di prendere contatto con i compagni che, in Francia e in Belgio, avevano costituito la Frazione di sinistra del PCd'I. Questa iniziativa fu considerata illegale dalla dirigenza del Partito Comunista dell'Unione Sovietica (bolscevico) e, una volta scoperta, provoc\u00f2 la loro espulsione dal partito.\nNel maggio 1931, quando i margini di azione divennero assolutamente precari, Verdaro decise di abbandonare la Russia e, in circostanze avventurose, raggiunse la Francia. Del tutto privo di risorse, fu costretto a lasciare a Mosca la compagna, Emilia Mariottini, che era incinta. Nell'ottobre del 1931, dopo la nascita del figlio Vladimiro, la situazione di Emilia divenne difficilissima: per aver rifiutato di dissociarsi dal marito, nel novembre 1933 fu espulsa dal partito e licenziata dal lavoro. L'8 dicembre 1934 il bambino mor\u00ec di stenti e la madre fu cacciata di casa. Solo durante la guerra, Emilia Mariottini pot\u00e9 finalmente lasciare la Russia e raggiungere Virgilio in Svizzera. A Mosca, restarono anche gli studi sulla storia del movimento operaio internazionale, ai quali si era dedicato negli anni precedenti.\nNell'estate del 1931, stabilitosi a Bruxelles, Verdaro assunse fondamentali incarichi per conto della Frazione di sinistra del PCd'I, curando in particolare la redazione del quindicinale \u00abPrometeo\u00bb e, dal 1933, della rivista teorica \u00abBilan\u00bb. Sono moltissimi gli articoli che portano la sua caratteristica firma, \u00abGatto Mammone\u00bb, e altrettanti, anonimi, gli possono essere attribuiti. Bench\u00e9 fosse stipendiato dall'organizzazione, la sua attivit\u00e0 si svolse spesso in condizioni di assoluta precariet\u00e0, come quasi tutti i militanti della sinistra comunista.\nImportante fu il contributo di Verdaro al dibattito teorico, oltre alla partecipazione agli incontri con le altre formazioni politiche, affront\u00f2 le delicatissime questioni che andavano scuotendo la scena internazionale, dall'aggressione giapponese alla Cina alle tensioni in Palestina, dalla conquista italiana dell'Etiopia all'evoluzione della politica estera sovietica. Di fronte alla guerra di Spagna, Verdaro ne denunci\u00f2 con Ottorino Perrone il carattere imperialistico e, in contrasto con altri compagni della Frazione, si batt\u00e9 contro ogni forma di intervento in difesa della Repubblica.\nI contrasti che ne seguirono, si aggravarono in prossimit\u00e0 del secondo conflitto mondiale, creando prima una situazione di impasse e poi la dissoluzione della Frazione. Dopo l'occupazione tedesca del Belgio, nel maggio 1940, molti membri del gruppo bordighiano di Bruxelles dovettero affrontare il pericolo di essere estradati in Italia, dove li attendevano pesanti condanne. Verdaro riusc\u00ec a rifugiarsi in Svizzera, di cui aveva la cittadinanza. Entrava cos\u00ec nell'ultima fase della sua vita, che fu altrettanto disagiata delle precedenti, se non peggiore, aggravata come fu dall'isolamento politico. L'unico conforto fu la ricongiunzione con la sua compagna Emilia Mariottini. Per trovare uno spazio politico, ader\u00ec al Partito Socialista Svizzero, nel cui ambito svolse la sua attivit\u00e0, senza venir meno ai principi di intransigenza, che avevano caratterizzato tutta la sua vita e, appena gli fu possibile, stabil\u00ec contatti con il Partito Comunista Internazionalista, fondato durante la guerra in Italia. Sempre firmandosi Gatto Mammone, collabor\u00f2 al quotidiano socialista ticinese \u00abLibera Stampa\u00bb. Alla fine del 1956, venuta meno una modesta fonte di reddito, si ritir\u00f2 a Pontassieve, nei pressi di Firenze, dove mor\u00ec il 6 dicembre 1960."}
{"id": "444594", "revid": "729019", "url": "https://it.wikipedia.org/wiki?curid=444594", "title": "Yakovlev Yak-3", "text": "Lo Yakovlev Yak-3 () era un caccia multiruolo ad ala bassa progettato dall'OKB 115 diretto da Aleksandr Sergeevi\u010d Jakovlev e sviluppato in Unione Sovietica negli anni quaranta; fu impiegato principalmente dalla Voenno-vozdu\u0161nye sily SSSR (V-VS), l'aeronautica militare dell'Unione Sovietica, nelle fasi finali della seconda guerra mondiale.\nDerivato dal precedente Yak-1, risultava robusto e dalla facile manutenzione, gradito sia agli specialisti che ai piloti che lo apprezzavano per le sue ottime prestazioni nei combattimenti aerei.\nStoria del progetto.\nLo sviluppo del caccia Yak-3 prese avvio da una versione sperimentale dello Yak-1, denominata Yak-1M; questo prototipo presentava struttura alare simile a quella dello Yak-9 (con longheroni in duralluminio e centine in parte in legno ed in parte metalliche) con dimensioni ridotte (sia in termini di apertura che di superficie) e rivestimento in compensato, differenziandosi dallo Yak-1 anche per la sua suddivisione in due pezzi distinti (singolarmente collegati al corpo della fusoliera) anzich\u00e9 in un pezzo unico, in modo da facilitare le riparazioni presso le officine nei reparti operativi. Altre differenze erano riscontrabili nella conformazione del carrello d'atterraggio, nella disposizione dei serbatoi di carburante e nell'affinamento della disposizione dei radiatori del liquido del circuito di raffreddamento e di quelli dell'olio motore.\nIl prototipo fu completato intorno alla met\u00e0 di febbraio del 1943 e svolse le prove di volo presso l'OKB 115 tra il 28 di quello stesso mese ed il 7 di giugno; fu poi trasferito presso il NII-VVS per le prove di accettazione da parte delle autorit\u00e0 che, pur mettendo in luce prestazioni e manovrabilit\u00e0 di rilievo, evidenziarono anche problemi agli impianti di raffreddamento e di accensione del motore.\nNel frattempo presso l'OKB 115, sotto la supervisione dell'ingegner M. Grigor\u2019ev, era stata avviata la realizzazione di un secondo prototipo dello Yak-1M: completato il 9 settembre 1943, fu sottoposto ad un breve ciclo di prove a cura dell'OKB, prima di procedere per nuovi test di volo al NII-VVS. L'aereo era ulteriormente rifinito: il rivestimento in compensato era stato esteso anche alla parte posteriore della fusoliera (precedentemente in tela), i serbatoi di carburante dotati di paratie sigillate, migliorata la qualit\u00e0 dell'apparato radio e quella dei radiatori per il raffreddamento del motore mentre i radiatori per il lubrificante furono collocati al di sotto dell'abitacolo con la contemporanea modifica della presa d'aria che, eliminata dalla zona frontale sotto il motore, fu sdoppiata e ricavata nel bordo d'attacco alla radice delle semiali.\nL'esito delle prove fu estremamente positivo tanto che l'aereo fu considerato il miglior caccia sovietico e ne fu autorizzata l'immediata produzione in serie con la denominazione ufficiale di Yak-3. L'allestimento della catena di montaggio inizi\u00f2 gi\u00e0 dall'estate del 1943 presso il GAZ n\u00b0 292 di Saratov che, tuttavia, doveva essere rimesso in condizioni operative dopo aver subito bombardamenti da parte della Luftwaffe. La produzione dello Yak-3 risult\u00f2 in ogni caso molto pi\u00f9 laboriosa rispetto a quella dello Yak-1: nelle fasi iniziali il tempo impiegato per costruire un singolo esemplare di Yak-3 permetteva di realizzare 2,5 esemplari dello Yak-1. Il primo dei nuovi caccia lasci\u00f2 lo stabilimento il 1\u00ba marzo 1944 e fu portato in volo per la prima volta la settimana successiva; rispetto allo Yak-1M aveva ancora il rivestimento in tela nella parte posteriore della fusoliera (solamente dal mese di ottobre si sarebbe passati definitivamente al rivestimento in compensato).\nCon il passare dei mesi nell'impianto di Saratov il ritmo produttivo dello Yak-3 arriv\u00f2 ad eguagliare le 250 unit\u00e0 mensili dello Yak-1 mentre fu attivata una seconda linea di produzione presso il GAZ n\u00b0 31 di Tbilisi che progressivamente abbandon\u00f2 la produzione dei caccia LaGG-3. La produzione complessiva ammont\u00f2 a circa esemplari di cui nella versione iniziale, 596 nella versione Yak-3P, 48 Yak-3/VK-107A oltre ad alcuni prototipi utilizzati per sperimentare nuove soluzioni oppure versioni non sfociate in produzione di serie.\nSviluppi correlati.\nFin dal 1944 Jakovlev propose alla V-VS la realizzazione di un velivolo da addestramento il cui progetto discendesse dai caccia allora in servizio. Il punto focale sul quale si incentrarono le attenzioni delle autorit\u00e0 e del progettista fu il motore da utilizzare; il progetto quindi fu indirizzato verso l'impiego della cellula dello Yak-3 e del motore radiale a sette cilindri Shvetsov ASh-21. Il prototipo, portato in volo sul finire del 1945, diede origine allo Yak-11, che in alcuni documenti fu denominato anche Yak-3UTI.\nPrese avvio dal progetto dello Yak-3, precisamente nella versione Yak-3/VK-107A, anche il primo approccio dell'OKB 115 con un velivolo propulso da un motore a reazione quando, nel febbraio del 1945, le autorit\u00e0 sovietiche convocarono i responsabili degli studi di progettazione per dare inizio a programmi di lavoro su aerei che prevedessero l'uso di questa recente innovazione tecnologica mediante il ricorso ai motori tedeschi Junkers Jumo 004 e BMW 003 acquisiti come prede di guerra e riprodotti dalle industrie sovietiche. Nato con la denominazione iniziale di Yak-3/Jumo, che evidenzia con chiarezza la discendenza del progetto, l'aereo fu ben presto ridenominato Yak-15 e stacc\u00f2 per la prima volta le ruote da terra il 24 aprile del 1946.\nTecnica.\nCellula.\nLo Yak-3 di serie era esteriormente molto simile allo Yak-1, mantenendone la struttura monoplana con il piano alare collegato alla sezione inferiore della fusoliera ribassata ed cupolino a goccia gi\u00e0 impiegato nella versione Yak-1B; si distingueva per\u00f2 dal precedente modello in quanto il grosso radiatore dell'olio sotto il muso era stato sostituito da una coppia di radiatori pi\u00f9 piccoli, incassati nelle radici delle ali, a loro volta ridotte in superficie ed apertura rispetto a quelle dello Yak-1, al fine di ridurne il peso e la resistenza aerodinamica.\nDal punto di vista strutturale lo Yak-3 presentava invece novit\u00e0 importanti sia nelle ali, nelle quali longheroni e parte delle centine erano realizzati in duralluminio, sia nel rivestimento per il quale si fece ricorso al compensato (inizialmente solo nelle ali, in un secondo tempo anche nella zona posteriore della fusoliera).\nIl carrello d'atterraggio, costante elemento critico nello Yak-1, fu modificato nel disegno ed irrobustito nella struttura ma ancora una volta, durante l'impiego, si riscontrarono casi di fragilit\u00e0 che portavano al collasso delle gambe od alla rottura dei punti di attacco all'interno dell'ala.\nMotore.\nAnche l'unit\u00e0 motrice dello Yak-3 rimase la stessa rispetto al precedente Yak-1 con l'utilizzo del 12 cilindri a V raffreddato a liquido Klimov M-105; la versione installata sugli esemplari di serie fu la \"PF-2\", in grado di sviluppare la potenza di .\nNell'ultima serie di velivoli costruita, identificati come Yak-3/VK-107A, fu installato il pi\u00f9 recente Klimov VK-107 (gi\u00e0 presente sugli Yak-9U); questo propulsore, per quanto meno affidabile, con i suoi era in grado di garantire un sensibile aumento di prestazioni velocistiche al velivolo.\nArmamento.\nL'armamento standard dello Yak-3 rimase invariato rispetto a quello dello Yak-1: malgrado si fosse sperimentata la possibilit\u00e0 di utilizzare un cannone ShA-20M, questo non super\u00f2 mai la fase di prototipo forzando, di fatto, l'OKB 115 a ripresentare per lo Yak-3 la soluzione con il cannone ShVAK calibro , sparante attraverso il mozzo dell'elica.\nIn aggiunta i primi esemplari dello Yak-3 (secondo alcuni furono 197, altri indicano circa 500) erano dotati di una mitragliatrice Berezin UBS calibro disposta sopra il motore e sparante attraverso il disco dell'elica mediante congegno di sincronizzazione; successivamente il numero delle mitragliatrici fu riportato a due (come nello Yak-1), numero considerato maggiormente adeguato alle necessit\u00e0 operative.\nNegli esemplari della serie Yak-3P l'armamento fu interamente costituito da cannoni Berezin B-20 calibro , tuttavia nessuno di questi velivoli ebbe mai occasione di operare in combattimento.\nImpiego operativo.\nSecondo le fonti reperite lo Yak-3 risult\u00f2 un velivolo pi\u00f9 efficace nei duelli aerei rispetto agli Yak-1 e Yak-9 ed alle quote comprese tra i ed i fu considerato quanto meno all'altezza, se non superiore, anche ai migliori caccia dell'epoca (quali il britannico Supermarine Spitfire e ai tedeschi Messerschmitt Bf 109G e Focke-Wulf Fw 190A), grazie a prestazioni eccellenti garantite dal favorevole rapporto potenza-peso.\nSecondo l'asso francese Marcel Albert, aviatore che oper\u00f2 anche nel Groupe de Chasse Normandie e che ebbe occasione di pilotare entrambi i velivoli, lo Yak-3 era perfino superiore al P-51D Mustang.\nEmersero, in ogni caso, anche a carico dello Yak-3 alcuni limiti considerevoli quali l'elevata velocit\u00e0 in fase di atterraggio e la fragilit\u00e0 (almeno iniziale) del rivestimento in compensato che tendeva a corrugarsi (ed in diversi casi a staccarsi) quando il velivolo veniva richiamato da una picchiata ad alta velocit\u00e0.\nLe prime consegne ai reparti ebbero inizio nell'estate del 1944 ed i primi test operativi furono condotti dal 91\u00ba Reggimento Caccia della Seconda Armata Aerea, comandata dal tenente colonnello Kovalyov, cui fu assegnato il compito di assicurarsi la supremazia aerea nell'aerea di competenza. Nell'arco di tempo considerato, facendo registrare complessivamente 431 missioni, il reparto dichiar\u00f2 l'abbattimento di venti caccia e di tre Ju 87 tedeschi, lamentando la perdita di due Yak-3.\nL'impiego dello Yak-3 fu pertanto principalmente rivolto a compiti tattici, con voli al di sopra dei campi di battaglia volti ad ingaggiare combattimenti con i caccia avversari a quote inferiori a . Il 16 luglio 1944 si scaten\u00f2 una grande battaglia aerea quando diciotto Yak-3 si scontrarono con ventiquattro caccia tedeschi. I piloti sovietici abbatterono quindici aerei contro la perdita di uno Yak-3 e il danneggiamento di un secondo velivolo. Il giorno seguente, in quello stesso settore, la Luftwaffe ridusse considerevolmente le proprie attivit\u00e0.\nQualche tempo dopo una direttiva generale rivolta ai reparti dell'aviazione tedesca operanti sul fronte orientale raccomandava di \"non ingaggiare combattimento sotto i metri con gli Yakovlev senza radiatore dell'olio sotto il muso, e con l'albero dell'antenna inclinato.\" In realt\u00e0 la maggior parte degli Yak-3 non aveva affatto quest'albero e l'antenna era semplicemente tesa dall'abitacolo al timone.\nLe perdite in combattimento ammontarono a 210 esemplari, 60 nel 1944 e 150 nel 1945. \nGli Yak-3 operarono sostanzialmente su tutte le zone di fronte, dall'Ucraina alla Polonia, alla Cecoslovacchia e all'Austria dove la resistenza della Luftwaffe era ormai pressoch\u00e9 assente. Un centinaio di velivoli furono rischierati anche in estremo Oriente nel breve periodo di tempo che segu\u00ec la dichiarazione di guerra dell'Unione Sovietica al Giappone.\nA partire dal 13 agosto del 1944 anche il \"Groupe de Chasse Normandie-Ni\u00e9men\", unit\u00e0 delle Forces a\u00e9riennes fran\u00e7aises libres incorporata nei quadri della Vojska protivovozdu\u0161noj oborony, ricevette i primi Yak-3 con i quali sostitu\u00ec i precedenti Yak-9; con i nuovi caccia i piloti del reparto ottennero le ultime 99 vittorie in combattimento, sulle complessive 273 attribuite al reparto nel corso della guerra. Al termine del conflitto il reparto ritorn\u00f2 sul suolo francese a bordo di 40 caccia Yak-3 ricevuti in dono dalle autorit\u00e0 sovietiche a riconoscimento del servizio reso; i caccia sovietici furono mantenuti in servizio fino alla fine del 1947.\nEsemplari attualmente esistenti.\nL'unico esemplare di Yak-3 ancora esistente si trova esposto nelle strutture museali del Mus\u00e9e de l'air et de l'espace presso l'Aeroporto di Parigi-Le Bourget. Il velivolo \u00e8 presentato nella livrea della squadriglia Normandie-Ni\u00e9men, composta da piloti volontari francesi che decisero di combattere contro le Potenze dell'Asse ed inquadrata nella VVS sovietica."}
{"id": "444596", "revid": "1409041", "url": "https://it.wikipedia.org/wiki?curid=444596", "title": "Supercoppa Serie C", "text": "La Supercoppa Serie C \u00e8 un trofeo calcistico italiano organizzato dal 2000 dalla Lega Italiana Calcio Professionistico. Viene assegnato annualmente, al termine dei campionati, tra le squadre vincenti nei gironi della Serie C.\nStoria.\nAntichi predecessori.\nUn torneo per le promosse in cadetteria venne organizzato gi\u00e0 nel primo campionato italiano di terza serie strutturato a livello interregionale, la Seconda Divisione 1926-1927 dell'allora nuovo Direttorio Divisioni Inferiori Nord. Ad aggiudicarsi la coppa, fregiandosi del diritto di sfoggiare un nastro tricolore sul braccio dei giocatori per tutta l'annata successiva, fu il Monza che batt\u00e9 in finale la Ponziana. L\u2019anno successivo si organizz\u00f2 addirittura un girone all'italiana che fu vinto dall'Edera Trieste. A questo punto intervenne la riforma dei campionati, la Seconda Divisione sprofond\u00f2 privata di ogni valenza nazionale mentre a designare le promosse nella Serie B a girone unico fu la Prima Divisione del Direttorio Divisioni Superiori: tra di esse si impose lo Spezia sul Parma, mentre nella Prima Divisione 1929-1930 fu l'Udinese a battere in finale il Palermo. Le squadre italiane si mostrarono tuttavia poco interessate a premi onorifici di tal guisa che non cambiavano i sostanziali verdetti della stagione, e l'idea di un trofeo nazionale di terza serie fu a quel punto abbandonata per settant\u2019anni.\nLa Supercoppa di C.\nAlla sua istituzione, nel 2000, il trofeo era noto come \"Supercoppa di Lega di Serie C\", mantenendo tale denominazione sino all'edizione del 2005. Dall'anno successivo al 2008, il nome pass\u00f2 inizialmente a \"Supercoppa di Lega di Serie C1\" mentre, con la successiva riforma dei campionati della Lega Italiana Calcio Professionistico \u2013 che aveva portato alla trasformazione della Serie C1 in Prima Divisione \u2013, dal 2009 al 2014 la competizione ha assunto il titolo di \"Supercoppa di Lega di Prima Divisione\".\nDalla nascita all'edizione 2014, la formula della Supercoppa ha visto di fronte le formazioni prime classificate nei due gironi della terza serie calcistica nazionale, le quali si giocavano il successo in una finale a due, con gare di andata e ritorno. Dalla stagione 2014-2015, con la riforma che ha visto l'unificazione tra Prima e Seconda Divisione nella serie unica Lega Pro, la manifestazione di fatto ingloba la gemella Supercoppa di Lega di Seconda Divisione (istituita nel 2006), prendendo il nuovo nome di \"Supercoppa di Lega Pro\"; contestualmente, la formula della competizione muta in un triangolare tra le prime classificate nei tre gironi del campionato. Dalla stagione 2017-2018, in occasione del cambio della denominazione del terzo livello del campionato italiano di calcio da Lega Pro a Serie C, la competizione assume il nuovo nome \"Supercoppa Serie C\".\nA causa della pandemia di COVID-19 l'edizione del 2020 \u00e8 stata cancellata e quindi non assegnata. Il torneo \u00e8 tornato nell'edizione del 2021.\nFormula.\nLa nuova formula per il triangolare prevede le seguenti regole:\nLa squadra che si piazza al primo posto viene designata vincitrice del trofeo. In caso di arrivo a pari punti, valgono le seguenti regole:\nQuando la supercoppa prevedeva solamente due squadre partecipanti, esse si affrontavano con la formula di una gara di andata e una di ritorno, e l'edizione veniva assegnata a quella che complessivamente aveva segnato pi\u00f9 gol. In caso di parit\u00e0 di reti, la vittoria del trofeo veniva conferita alla squadra che aveva totalizzato il maggior numero di gol in trasferta. Nel caso in cui anche i gol segnati in trasferta dalle compagini fossero i medesimi, si procedeva con i calci di rigore.\nAlbo d'oro.\nL'albo d'oro della supercoppa di Serie C.\nStatistiche e record.\nIl e lo sono le uniche squadre ad aver vinto due edizioni del torneo; in particolare gli spezzini, nel 2012, sono i soli ad aver conseguito il \"treble\" composto da campionato, coppa e supercoppa di categoria. Ancora i succitati piemontesi e liguri, assieme ad , , , , , e , sono le uniche societ\u00e0 ad aver partecipato per due volte alla manifestazione.\nIl \u00e8 l'unica squadra ad aver vinto sia la Supercoppa di Prima sia quella di Seconda Divisione; il , i salernitani e il hanno anche loro preso parte alle due competizioni, senza tuttavia conquistarle entrambe. Il \u00e8 invece l'unico club ad aver disputato sia la Supercoppa di Prima Divisione che la Supercoppa italiana."}
{"id": "444597", "revid": "184755", "url": "https://it.wikipedia.org/wiki?curid=444597", "title": "Michelangelo Pappalardi", "text": "Biografia.\nNacque l'8 novembre 1895 a Campobasso, in una famiglia benestante. Restato orfano in tenera et\u00e0, pot\u00e9 continuare gli studi, laureandosi in lettere all'Universit\u00e0 di Napoli.\nEntrato nel Partito Socialista Italiano, sostenne le posizioni della sinistra \u201cintransigente\u201d, rappresentata dal Circolo Carlo Marx, fondato nel 1912 da un gruppo di giovani socialisti, tra i quali Amadeo Bordiga, Ortensia De Meo, Ruggero Grieco e gli stabiesi Antonio Cecchi, i fratelli Guido Gaeta e Oscar Gaeta, nonch\u00e9 Oreste Lizzadri, la cui attivit\u00e0 ebbe riscontro nei centri industriali della zona.\nNel 1918, ader\u00ec alla Frazione comunista astensionista e, nell'aprile del 1920, succedendo ad Antonio Cecchi, fu nominato segretario della Camera del Lavoro di Castellammare di Stabia, distinguendosi nell'organizzazione di scioperi e manifestazioni.\nIl 20 gennaio 1921, Castellammare fu teatro di una violenta provocazione fascista, che caus\u00f2 sei morti e pi\u00f9 di cento feriti. Accusato dell'uccisione di un carabiniere, fu arrestato e incarcerato fino all'aprile del 1922, con altri 14 compagni. In occasione delle elezioni del 15 maggio 1921, la direzione del Partito Comunista d'Italia, al quale aveva aderito al momento della fondazione, lo present\u00f2 come candidato per poterlo liberare, ma non fu eletto. Dopo la scarcerazione, fu nominato segretario politico della Camera del Lavoro di Napoli, carica che lasci\u00f2 nell'autunno 1922, in seguito a divergenze.\nNel dicembre 1922, espatri\u00f2 in Austria con Luigi Bello, ex capo lega dei mugnai e pastai della disciolta Camera del Lavoro stabiese. All'inizio del 1923, entrambi si trasferirono prima a Vienna e poi a Berlino, dove, per un breve periodo, Pappalardi fu rappresentante del PCd'I presso la KPD. La permanenza in Germania gli consent\u00ec di conoscere le posizioni politiche della sinistra comunista tedesca e di stringere rapporti con uno dei suoi principali esponenti, Karl Korsch, con il quale rimase in contatto fino alla fine degli anni venti, quando si manifest\u00f2 un reciproco contrasto.\nDopo il fallimento dell'Ottobre tedesco, insieme con Luigi Bello, ripar\u00f2 in Francia, stabilendosi a Marsiglia, dove entr\u00f2 subito in contatto con i militanti della sinistra italiana, affiliati al Partito Comunista Francese, tra i quali era conosciuto come il \"professore\".\nIl 10 novembre 1923, rassegn\u00f2 le proprie dimissioni dal PCd'I. Questa decisione non fu approvata da Amadeo Bordiga che, nella lettera del 25 ottobre 1925, lo invit\u00f2 a chiedere la riammissione nel partito e a mantenere un atteggiamento improntato alla massima cautela. In questo periodo, lo scambio di lettere tra i due comunisti divenne costante, soprattutto in previsione del prossimo congresso di partito che si sarebbe tenuto a Lione. Malgrado i consigli di Bordiga, il clima politico andava deteriorandosi e non era facile evitare le espulsioni, che traevano pretesto dalle cosiddette attivit\u00e0 frazionistiche, soprattutto con la costituzione del Comitato di Intesa da parte degli esponenti della Sinistra del PCd'I.,\nDivenuto il punto di riferimento per molti militanti espulsi o sul punto di esserlo, Pappalardi stabil\u00ec una stretta collaborazione con Bruno Bibbi, Lodovico Rossi, Eugenio Moruzzo, Guglielmo Spadaccini, i fratelli Bruno Pierleoni e Renato Pierleoni, con i quali, nel 1926, costitu\u00ec un \"Gruppo autonomo comunista\". La loro attivit\u00e0 si rivolgeva anche al milieu dell'antifascismo radicale, rappresentato da repubblicani, socialisti e anarchici che, dopo aver affrontato \"militarmente\" la prima ondata dello squadrismo fascista, erano stati poi costretti ad abbandonare l'Italia. In occasione del V Congresso del PCF (Lilla, 20-26 giugno 1926), Pappalardi tradusse le Tesi che la Sinistra italiana aveva sostenuto pochi mesi prima al suo III Congresso a Lione. Con l'aggiunta di un paragrafo riguardante la Francia, le Tesi furono presentate con il titolo: \"Plateforme de la gauche. Projet de th\u00e8ses pr\u00e9sent\u00e9 par un groupe de \"gauchistes\" (bordiguistes) \u00e0 l'occasion du Ve Congr\u00e8s du Parti Communiste Fran\u00e7ais\".\nNonostante il legame con Amadeo Bordiga, Pappalardi si avvicin\u00f2 alle posizioni della sinistra tedesca, maturando divergenze con il gruppo della sinistra italiana che, in Francia e in Belgio, aveva in Ottorino Perrone il suo principale esponente. La rottura avvenne nel luglio del 1927, con la costituzione dei Gruppi d'Avanguardia Comunista, che pubblicarono \"Le R\u00e9veil Communiste\". Successivamente, con il decisivo approdo alle posizioni della sinistra comunista tedesco-olandese, fu assunta la denominazione di Gruppi Operai Comunisti, con il giornale \"L'Ouvrier Communiste\". In particolare, sostenevano che la Russia fosse divenuta uno Stato capitalista e che, di conseguenza, i partiti comunisti a lei legati non potessero essere ricuperati a una prospettiva rivoluzionaria. Della sinistra tedesco-olandese, condividevano il rifiuto delle organizzazioni sindacali tradizionali e delle lotte di liberazione nazionale. A causa di queste posizioni, finirono per trovarsi ai margini dell'opposizione di sinistra internazionale, nel cui ambito, i comunisti tedesco-olandesi andavano perdendo terreno, dilaniati da contrasti interni che finirono per coinvolgere anche il gruppo di Pappalardi.\nAlla fine del 1930, i Gruppi Operai Comunisti entrarono in una fase di disgregazione che, nell'agosto del 1931, li port\u00f2 allo scioglimento: alcuni militanti si unirono al nuovo movimento comunista-libertario fondato da Andr\u00e9 Jean Eug\u00e8ne Prudhommeaux, altri passarono all'anarchismo. Dopo l'esperienza dei Gruppi Operai Comunisti, Pappalardi vide preclusa la possibilit\u00e0 di nuove iniziative politiche. Dovette affrontare anni sempre pi\u00f9 difficili, in cui visse in clandestinit\u00e0, con fonti di sostentamento precarie e con la salute che andava peggiorando. Pot\u00e9 resistere solo grazie alla diffusa solidariet\u00e0 dei numerosi militanti, che lo avevano conosciuto e stimato. Nel luglio 1939, espatri\u00f2 clandestinamente in Argentina, stabilendosi a Buenos Aires, ospite da un vecchio compagno, presso il quale mor\u00ec l'8 dicembre 1940.\nBibliografia.\nNuova edizione ampliata: Quaderni di Pagine Marxiste, Milano, 2010."}
{"id": "444602", "revid": "1718925", "url": "https://it.wikipedia.org/wiki?curid=444602", "title": "Core 2 Duo", "text": "Core 2 Duo \u00e8 il nome commerciale di una serie di microprocessori x86 di ottava generazione sviluppati da Intel, presentati il 27 luglio 2006.\nLa nuova architettura, comune anche al Core 2 Extreme, deriva in parte da quella del Pentium M e pi\u00f9 specificatamente da quella del suo primo successore dual core, il Core Duo Yonah. Intel comunque ha dichiarato che le innovazioni apportate con Core 2 Duo sono diverse, di conseguenza l'azienda vuole proporla come un'architettura completamente nuova denominata \"Intel Core Microarchitecture\" (o \"P8\"), e viene identificata come successore della precedente architettura \"NetBurst\" (o \"P7\"). L'introduzione del Core 2 Duo, inoltre, ha segnato nella gamma Intel l'abbandono del nome storico \"Pentium\" per la fascia alta del mercato, per la prima volta dal 1993, relegandolo alla fascia medio/bassa.\nA differenza di quanto accaduto in passato, Intel ha deciso di raggruppare sotto il nome di Core 2 Duo diversi processori (i primi esponenti sono Merom e Conroe) destinati a diversi settori di mercato. Per la prima volta infatti sia il mercato dei sistemi portatili che dei sistemi desktop si basano su un unico processore. Nella versione desktop, Core 2 Duo \u00e8 il successore del Pentium D Presler, mentre nell'ambito mobile Core 2 Duo \u00e8 il successore del Core Duo Yonah.\nLa nuova strategia di Intel.\nL'introduzione del Core 2 Duo ha segnato un punto di svolta nella politica di mercato di Intel. La sua adozione in ambito desktop, infatti \u00e8 coincisa con la morte dell'architettura NetBurst che \u00e8 alla base del Pentium 4 e dei Pentium D (Smithfield e Presler) e che si \u00e8 rivelata efficace in un momento in cui aumentare la frequenza di clock non era un problema, ma straordinariamente inefficiente dal punto di vista del rapporto prestazioni/Watt. Prendendo come riferimento l'architettura NetBurst del Pentium 4 Northwood, Intel \u00e8 arrivata con Conroe a quintuplicare l'efficienza, e quindi le prestazioni, a parit\u00e0 di Watt dissipati. \u00c8 evidente inoltre, come fino a Smithfield che mantiene fondamentalmente la stessa architettura del Pentium 4, tale aumento sia stato molto marginale. Dato che ormai aumentare il clock \u00e8 diventato quasi impossibile senza l'insorgere di numerose complicazioni legate alla dissipazione termica e all'efficienza dell'architettura, la parallelizzazione delle operazioni sembra la strada migliore per proseguire il processo di innovazione.\nDiversi settori di mercato.\nCome detto sopra, nel settore mobile, Core 2 Duo \u00e8 rappresentato dal core Merom andando a succedere al Core Duo Yonah, prima CPU dual core destinata all'impiego in sistemi portatili presentata a inizio 2006.\nNel settore desktop, invece il processore Core 2 Duo \u00e8 basato sul core Conroe, una variante di Merom, pi\u00f9 potente e non specificatamente ottimizzata per l'economia di esercizio. In questo caso, esso \u00e8 il successore del Pentium D Presler, anch'esso presentato a inizio 2006.\nPer differenziare i vari modelli di Core 2 Duo, il consumatore deve guardare al processor number, i processori Merom appartengono alle serie T7xxx e T5xxx, mentre i Conroe alle serie E6xxx ed E4xxx.\nClassificazione.\nSettore Desktop.\nConroe.\nIl primo processore Core 2 Duo, Conroe, \u00e8 stato presentato il 27 luglio 2006. \u00c8 destinato al mercato desktop e ha rimpiazzato gradualmente il Pentium 4 e il Pentium D, essendo costruito con un processo produttivo a 65 nm. Intel ha dichiarato che Conroe garantisce un'efficienza del 40% superiore rispetto al Pentium D ed un consumo del 40% inferiore.\nAllendale.\nAllendale \u00e8 essenzialmente una versione economica di Conroe con una cache L2 dimezzata. \u00c8 stato presentato a inizio 2007.\nWolfdale.\nWolfdale \u00e8 un die shrink di Conroe a 45\u00a0nm, cio\u00e8 una \"ri-scalatura\" del core Conroe, realizzata con un processo produttivo pi\u00f9 sofisticato per diminuire ulteriormente i consumi e poter aumentare cos\u00ec la frequenza di funzionamento, oltre alla dotazione di cache L2 aumentata del 50%.\nPresentato a gennaio 2008.\nRidgefield.\nRidgefield \u00e8 il successore di Allendale, come Wolfdale lo \u00e8 stato per Conroe. Si tratta di una versione di Allendale costruita 45\u00a0nm, cio\u00e8 un Wolfdale con cache L2 dimezzata.\nPresentato ad aprile 2008.\nSettore Mobile.\nMerom.\nMerom, presentato il 27 luglio 2006, \u00e8 il primo processore Core 2 Duo destinato al mercato mobile. Merom \u00e8 il processore che \u00e8 alla base della nuova piattaforma Centrino Pro Santa Rosa e supporta le istruzioni EM64T. La sua architettura \u00e8 simile a quella di Conroe, ma garantisce un consumo ancora pi\u00f9 basso, secondo Intel il guadagno \u00e8 del 20% rispetto al predecessore Core Duo.\nPenryn.\nPenryn \u00e8 l'evoluzione di Merom ed \u00e8 arrivato sul mercato all'inizio del 2008.\nModelli arrivati sul mercato.\nLa tabella seguente mostra i principali modelli di Core 2 Duo arrivati sul mercato. Molti di questi condividono caratteristiche comuni pur essendo basati su diversi core. Di seguito anche una legenda dei termini (alcuni abbreviati) usati per l'intestazione delle colonne:\nProcessori per desktop\nProcessori per notebook"}
{"id": "444607", "revid": "1564499", "url": "https://it.wikipedia.org/wiki?curid=444607", "title": "Strada regia", "text": "Col termine strada regia (o via regia, o anche strada postale) si indica genericamente una strada istituita da un'autorit\u00e0 statale rilevante (ad esempio un regno, da cui il nome) per unire due luoghi importanti del medesimo dominio oppure due capitali di stati diversi.\nIl termine strada regia stava a indicare anche il fatto che tale strada fosse di notevole ampiezza per consentire il passaggio del traffico ordinario ma anche, e soprattutto, dei corrieri regi, cio\u00e8 dei messaggeri e degli incaricati del sovrano che dovevano recapitare altrove messaggi urgenti e che quindi necessitavano di vie dritte, sicure ed a scorrimento veloce per giungere a destinazione il prima possibile. Le strade regie erano solitamente contraddistinte anche dalla presenza di numerose stazioni di posta e di cambio cavalli che servivano ai viaggiatori e ai corrieri per poter percorrere distanze maggiori nel minor tempo possibile. \nSpesso le strade regie percorrevano, almeno in Italia, le antiche strade romane che erano servite al medesimo scopo, ma alcune vennero realizzate completamente \"ex novo\". Se le strade erano costruite tra due stati, spesso i due governi concorrevano in maniera egualitaria alla loro realizzazione, fatto valido anche nel caso di opere infrastrutturali pi\u00f9 complesse asservite alla strada come ad esempio ponti o gallerie.\nNel periodo antecedente l'et\u00e0 napoleonica le strade regie collegavano le capitali degli stati alle singole province e costituivano pertanto la pi\u00f9 importante delle tre classi viarie dell'epoca (le altre due erano le \"strade comunali\" e le \"strade private\"). Le spese di costruzione e di manutenzione delle strade regie erano interamente a carico degli stati, secondo una prassi diffusa a quel tempo in gran parte d'Europa."}
{"id": "444609", "revid": "486946", "url": "https://it.wikipedia.org/wiki?curid=444609", "title": "Sistema postale", "text": ""}
{"id": "444611", "revid": "587663", "url": "https://it.wikipedia.org/wiki?curid=444611", "title": "Adobe Flash Lite", "text": "Adobe Flash Lite (conosciuto precedentemente come \"Macromedia Flash Lite\") \u00e8 la versione leggera del famoso Flash Player considerato ormai uno standard nel web.\nFlash Lite \u00e8, in dettaglio, un player specifico per cellulari e altri dispositivi, si basa sul linguaggio proprietario di Macromedia denominato Actionscript.\nLe versioni principali di Flash Lite attualmente in circolazione sono la 1.1 (che supporta il linguaggio actionscript 1.0 di flash 4), la 2 (decisamente pi\u00f9 evoluta e potente che supporta le potenti funzioni dell'actionscript 2.0 oltre che il supporto dello standard W3C SVG-T) e la 3, di pi\u00f9 recente uscita.\nFlash Lite, molto apprezzato, ha riscosso un notevole successo in quanto velocizza notevolmente la realizzazione di contenuti dinamici, applicazioni complesse e interfacce personalizzate estremamente accattivanti in tempi veramente rapidissimi se paragonati ad altri sistemi di sviluppo su cellulari per esempio j2me oppure Symbian.\nFlash Lite \u00e8 utilizzato con successo in Giappone dalla stessa DoCoMo, In Italia e nel resto d'Europa si \u00e8 affermato anche a seguito di importanti accordi che Macromedia ho stretto con i principali produttori di telefoni cellulari come ad esempio: Nokia, Siemens, Samsung, LG, e Sony Ericsson.\nSu tutti i nuovi cellulari nokia \u00e8 integrata l'ultima versione di flash lite.\nAttualmente (2014) Flash \u00e8 in declino, pare destinato ad essere soppiantato dal linguaggio HTML5 e la maggior parte dei telefoni cellulari e smartphone in commercio non lo supportano, come ad esempio tutte le nuove versioni di Android e Windows phone, cos\u00ec come anche iOs di Apple.\nVersioni.\nFlash Lite 1.0.\nVersione basata sul Flash Player 4 (versione desktop), successivamente venne sostituita dalla Macromedia Flash Lite 1.1\nFlash lite 2.\nLa versione 2.0 venne distribuita dal dicembre del 2005, con potenzialit\u00e0/caoacit\u00e0 in linea con Flash Player 7\nLe differenze principali tra la versione 1.1 e la 2.1 (del dicembre 2006) di Flash Lite sono le seguenti:\nFlash lite 3.\nEcco le principali differenze tra la versione 2 e la 3, diffusa nel giugno 2007.\nSuccessivamente nel febbraio del 2009 venne resa disponibile la versione Adobe Flash Lite 3.1\nFlash Lite 4.\nDiffuso nel 2010 e integrato in Symbian^3 (Nokia N8, Nokia E7, Nokia 600, Nokia 700, Nokia 701)"}
{"id": "444612", "revid": "1305772", "url": "https://it.wikipedia.org/wiki?curid=444612", "title": "The Sacred Armour of Antiriad", "text": "The Sacred Armour of Antiriad, o soltanto Antiriad come appare nelle schermate introduttive, \u00e8 un videogioco della Palace Software uscito nel 1986 per Commodore 64, ZX Spectrum e Amstrad CPC. Negli Stati Uniti venne pubblicato da Epyx con il titolo Rad Warrior, anche per Apple II, MS-DOS e TRS-80 Color Computer.\nL'ambientazione \u00e8 la terra post-apocalittica e tornata allo stato selvaggio, dove il protagonista deve recuperare un'armatura sacra (\"sacred armour\") per poter lottare contro invasori alieni.\nL'edizione originale, disponibile in diverse lingue, include un fumetto di Dan Malone (autore anche di grafica e trama del gioco) che racconta il prologo della storia.\nTrama.\nNel 2086, mentre le superpotenze mondiali stavano lavorando allo sviluppo di una invincibile tuta da combattimento antiradiazioni, la Terra venne devastata da una guerra nucleare. I pochi sopravvissuti, nei secoli successivi, formarono una nuova razza umana, resistente, pacifica e primitiva.\nMa un giorno sopraggiunse anche un'invasione aliena che con la sua superiore tecnologia ebbe facilmente la meglio sugli umani, che vennero ridotti a schiavi nelle miniere, mentre i tiranni alieni li comandavano dalla loro base all'interno di un vulcano spento.\nGli anziani di una trib\u00f9 umana, per rovesciare gli oppressori, cominciarono ad addestrare segretamente dei guerrieri, tra i quali si distinse Tal, il protagonista del gioco. Basandosi sulle leggende del passato e su un antico disegno tecnico, gli anziani inviano Tal alla ricerca dell'armatura sacra di Antiriad, i cui poteri gli permetteranno di combattere gli oppressori. L'armatura \u00e8 in realt\u00e0 una delle supertute da combattimento che gli scienziati umani avevano realizzato secoli prima, e il nome Antiriad \u00e8 una storpiatura di \"anti-rad\" che stava per \"antiradiazioni\".\nA questo punto ha inizio il gioco; Tal, armato solo di sassi, deve addentrarsi tra foreste e antiche rovine, piene di pericoli naturali oltre che di pattuglie aliene, per ritrovare l'armatura e le varie componenti di cui ha bisogno. Grazie ai suoi poteri, tra i quali la capacit\u00e0 di volare e sparare, Tal dovr\u00e0 introdursi nella base nemica all'interno del vulcano, risalendolo fino a raggiungere e distruggere il loro generatore centrale.\nModalit\u00e0 di gioco.\nIl gioco \u00e8 un'avventura dinamica che si svolge in un grande ambiente da esplorare, composto da numerose schermate fisse a piattaforme con visuale di profilo, collegate tra loro orizzontalmente o verticalmente.\nIl giocatore controlla Tal che inizia l'avventura nella foresta alla base del vulcano, con la possibilit\u00e0 di correre orizzontalmente, saltare e lanciare sassi con traiettoria a parabola. Uno o due sassi ben lanciati possono eliminare la maggior parte dei nemici, che sono guardie aliene, perlopi\u00f9 nella forma di mostri o robot volanti, e creature selvatiche mutanti. Il contatto con i nemici toglie energia a Tal fino a fargli perdere una delle cinque vite.\nNella parte inferiore dello schermo appare un cruscotto che si attiva quando Tal indossa l'armatura e mostra alcuni indicatori come l'energia della tuta e il livello di radiazioni esterno, che aumenta avvicinandosi al centro della roccaforte aliena. Tuttavia la tuta acquista le sue capacit\u00e0 solo man mano che Tal ritrova e ricollega le sue quattro componenti:\nLa tuta ha una propria energia indipendente che cala toccando gli alieni e pu\u00f2 essere ricaricata raccogliendo delle celle energetiche. Quando questa energia termina la tuta si ferma e Tal deve tornare a muoversi senza di essa, ma grazie a un teletrasportatore pu\u00f2 sempre ritornare alla tuta anche se la lascia in un luogo inaccessibile. Si pu\u00f2 anche uscire volontariamente dalla tuta; a volte \u00e8 necessario per superare alcune barriere accessibili solo senza tuta."}
{"id": "444614", "revid": "287204", "url": "https://it.wikipedia.org/wiki?curid=444614", "title": "Decostruzionismo", "text": "Il termine decostruzione, da cui decostruzionismo o decostruttivismo, fa il suo ingresso nella storia della filosofia occidentale con il tentativo, da parte di Jacques Derrida, di tradurre linguisticamente e semanticamente l'invito heideggeriano alla \"Destruktion\" dei concetti della metafisica. Per quanto l'autore algerino si sottragga ad ogni tentativo di definizione della decostruzione, possiamo dire che si tratta di operare un confronto serrato con i testi e gli autori della filosofia occidentale nell'intento di mettere in luce i presupposti impliciti, i pregiudizi nascosti, le contraddizioni latenti della cultura e del linguaggio che, non troppo consapevolmente, \u201cabitiamo\u201d.\nDecostruzione e decostruzionismo.\nLa decostruzione, in quanto metodo filosofico post-metafisico, non si pone come sistema di pensiero totalizzante, bench\u00e9 sia il pi\u00f9 pieno e onesto riconoscimento dell'impossibilit\u00e0, per la filosofia, di \"sbarazzarsi\" della metafisica: la filosofia, infatti, \u00e8 condannata inesorabilmente a continuare a muoversi ai \"margini\" di essa. Questa premessa permette di comprendere il fraintendimento che \u00e8 alla base dello slittamento linguistico e semantico da \"decostruzione\" a \"decostruzionismo\", operato sulla base di uno schema tradizionale dagli storici della filosofia, i quali seguendo questo tipo di catalogazione finiscono per limitare la portata della decostruzione entro il sistema filosofico-metafisico di cui essa costituisce la critica radicale. In senso altrettanto limitato, come metodo di critica filosofica e letteraria, la nozione di decostruzionismo pu\u00f2 essere usata in riferimento alla ricezione americana di Jacques Derrida, in particolare attraverso la mediazione di Paul de Man.\nCos'\u00e8 la decostruzione?\nLa decostruzione ha molte facce e nessuna gerarchia: \u00e8 la disseminazione del senso a chiamarla in causa, non la polisemia. Dapprima si configura come una strategia di lettura dei testi della tradizione metafisica, volta a metterne in luce gli scarti, i vuoti, le fratture, le discontinuit\u00e0, le aporie, le strutture ideologiche e attanziali, anzich\u00e9 l'unit\u00e0 intrinsecamente manifesta e voluta da essi. Questa strategia \u00e8 tesa all'annientamento del concetto di sistema che tutto unifica, che tutto \"identifica\" (riduce ad identit\u00e0), che tutto ingloba in s\u00e9, che tutto plasma a propria immagine, in vista di una rivendicazione dell'Altro e della differenza come grande impensato della tradizione filosofica occidentale. In questa direzione la decostruzione \u00e8 una conseguenza della riflessione filosofica di Martin Heidegger. Infatti il progetto della seconda sezione di \"Sein und Zeit\" (Essere e tempo) - rimasta alla fase di mera progettazione, per la caratteristica inadeguatezza del linguaggio della metafisica - risuonava come una \"distruzione della storia dell'ontologia\", distruzione ben poco \"distruttiva\" a ben guardare, poich\u00e9 l'intenzione heideggeriana trovava il suo fine nella liberazione dei pi\u00f9 importanti concetti filosofici (quali \"verit\u00e0\", \"libert\u00e0\", \"mondo\" e, in primis, \"Essere\") dalla secolare ipoteca oggettivante impressa dalla metafisica, a partire da una acuta e penetrante ricognizione linguistica, in nome di una ontologia fenomenologica capace di assurgere alla facolt\u00e0 di \"lasciar/far vedere il fenomeno per come esso si mostra\" - a partire da un linguaggio radicalmente rinnovato (ripensato), per cui filosoficamente (nell'accezione classica e ordinaria del termine) scandaloso.\nJacques Derrida parla di \"strategia\" di lettura dei testi classici, e non a caso; infatti la Decostruzione non \u00e8, e non vuole affatto essere, un metodo riproducibile (le coordinate cartesiane o il sillogismo deduttivo p.es.) capace di \"smontare\" i sistemi filosofici, ma si tratta piuttosto di una strategia di \"ascolto\" da attivare di volta in volta, poich\u00e9 il testo (e la cultura) non devono essere decostruiti (nel senso ipotetico di \"passati al vaglio della decostruzione\"), bens\u00ec sono proprio essi stessi ad \"essere\" costitutivamente \"in\" decostruzione; per cui il filosofo non deve che tendere il proprio \"orecchio\" scaltrito, in grado quindi di captare le dissonanze e i guasti che minano il sogno totalizzante ed esaustivo del credo sistematico. Non pi\u00f9 quindi l\"occhio\" teoretico, capace di \"contemplare\" concetti distribuiti in un sistema (come in una sorta di armonia visuale) - ma queste sono metafore, e Derrida insegna che la radice del linguaggio metafisico risiede nella metafora. La filosofia deve superare il sistema, non per scelta, ma per necessit\u00e0, o forse seguendo la logica perversa di una possibilit\u00e0 necessaria.\nDerrida ci ha sempre mostrato che la decostruzione intacca qualsivoglia oggetto della cultura, e non solamente testi metafisici; infatti la tarda produzione del filosofo applica l'esperienza decostruttiva non pi\u00f9 esclusivamente ai sistemi cartacei della tradizione filosofica, bens\u00ec anche a quelli storici e concettuali a noi pi\u00f9 vicini (almeno apparentemente), proprio laddove il moto decostruttivo ci coglie impreparati: il \"dono\", l'\"ospitalit\u00e0\", il \"perdono\", fino al sistema, che tutti ci riguarda e coinvolge, della \"democrazia\"."}
{"id": "444615", "revid": "1543377", "url": "https://it.wikipedia.org/wiki?curid=444615", "title": "Lingua tswana", "text": "La lingua tswana (nome nativo Setswana) \u00e8 una lingua sotho-tswana parlata in Sudafrica, Botswana, Zimbabwe e Namibia.\nDistribuzione geografica.\nLa lingua tswana viene parlata prevalentemente dagli appartenenti all'omonima etnia in Botswana e in Sudafrica, anche se si trovano piccoli gruppi di parlanti anche nella Namibia nordorientale e nello Zimbabwe.\nSecondo i dati del censimento sudafricano del 2011, i locutori L1 sono 4.067.248, pari all'8% della popolazione, stanziati principalmente nelle province del Nordovest, dove \u00e8 parlato dal 63,4% degli abitanti, e del Gauteng.\nSecondo \"Ethnologue\", la lingua \u00e8 inoltre parlata da 1.070.000 persone in Botswana (dato del 1993), 29.400 persone in Zimbabwe (dato del 1969) e 12.300 in Namibia (dato del 2006). La stima complessiva dei locutori \u00e8 di circa 5 milioni.\nLingua ufficiale.\nLo tswana \u00e8 una delle undici lingue ufficiali del Sudafrica e ha lo \"status\" di lingua nazionale in Botswana. \u00c8 lingua ufficiale anche in Zimbabwe.\nDialetti e lingue derivate.\nLa lingua tswana \u00e8 divisa in numerosi dialetti (\"tlahaping\", \"rolong\", \"kwena\", \"kgatla\", \"ngwatu\", \"tawana\", \"lete\", \"ngwaketse\", \"tlokwa\", \"sehurutshe\");il kgalagadi e il lozi (parlati rispettivamente in Botswana e Zambia), da alcuni considerati dialetti dello tswana, vengono considerati da altre fonti lingue a s\u00e9 stanti. Una considerazione simile pu\u00f2 essere fatta per lo tswapong, una lingua parlata in Botswana considerata intermedia fra il tswana e il sesotho.\nClassificazione.\nLo tswana appartiene al vasto gruppo delle lingue bantu, e nello specifico alla zona \"S\" della classificazione di Guthrie. Analogamente al sotho del sud e al sotho del nord, fa parte del sottogruppo sotho delle lingue bantu; queste lingue vengono considerate distinte, anche se vi si riconosce un elevato grado di mutua comprensibilit\u00e0.\nSecondo \"Ethnologue\", la classificazione della lingua tswana \u00e8 la seguente:\nFonologia.\nVocali.\nNella lingua tswana standard sono presenti 7 suoni vocalici, come evidenziato nella tabella sottostante.\nIn alcune forme dialettali sono inoltre presenti altri due suoni vocalici, la anteriore semichiusa non arrotondata [e] e la posteriore semichiusa arrotondata [o].\nConsonanti.\nNella lingua tswana standard sono presenti 28 suoni consonantici, come evidenziato nella tabella sottostante.\nLa consonante \u00e8 un allofono della , quando quest'ultima \u00e8 seguita dalla vocale o dalla vocale .\nNel tswana sono presenti inoltre tre consonanti clic, acquisite dalle lingue nguni (come lo zulu e il xhosa): il clic dentale (, reso come c), il clic laterale (, reso come x) e il clic postalveolare (, reso come q). I clic nel tswana sono per\u00f2 usati solo in alcune interiezioni, e il loro uso \u00e8 in via di scomparsa.\nOltre alle 28 consonanti standard e ai 3 clic, in tswana vengono usate anche le consonanti z e v, presenti tuttavia solo in alcune parole prese da altre lingue.\nAccento.\nL'accento in tswana \u00e8 fisso, e cade sempre sulla penultima sillaba della parola; alcune parole composte possono presentare tuttavia un'accentazione secondaria nella prima parte della parola. La sillaba dove cade l'accento viene pronunciata pi\u00f9 lunga.\nTono.\nIl tswana \u00e8 una lingua tonale, vale a dire che esistono parole omofone (pronunciate nello stesso modo) che si possono distinguere solo grazie al tono (variazione dell'altezza del suono di una sillaba.\nIn tswana esistono due toni, \"alto\" e \"basso\", che per\u00f2 non vengono marcati nell'ortografia corrente. Alcuni esempi di parole omofone che si distinguono solo per il tono sono:\nSistema di scrittura.\nPer la scrittura si usa l'alfabeto latino."}
{"id": "444617", "revid": "2149620", "url": "https://it.wikipedia.org/wiki?curid=444617", "title": "Negazionismo dell'Olocausto", "text": "Il negazionismo dell'Olocausto \u00e8 una corrente di pensiero antistorica e antiscientifica il cui principale assunto \u00e8 la negazione della veridicit\u00e0 dell'Olocausto, ossia del genocidio degli ebrei da parte della Germania nazista. Questa teorizzazione, attraverso l'uso spregiudicato e ideologizzato di uno scetticismo storiografico portato all'estremo, nega una serie di eventi connessi al fascismo e al nazismo; secondo questa teoria, l'Olocausto stesso sarebbe un'enorme finzione, funzionale alla demonizzazione della Germania, alle politiche sotterraneamente perseguite dai circoli ebraici mondiali e alla creazione e difesa dello Stato d'Israele.\nI sostenitori di queste tesi si descrivono come persone che pretendono prove e come \"storici revisionisti\" interessati a rivedere gli studi attuali, che essi definiscono in diversi modi, quali \"\"olocaustomania\", \"menzogna olocaustica\", \"sacra vulgata olocaustica\"\". L'uso del termine \"revisionismo\" anzich\u00e9 \"negazionismo\" \u00e8 contestato dalla comunit\u00e0 scientifica, che vi vede un tentativo di occultare dietro un termine dal legittimo uso accademico (revisionismo storiografico) un'operazione di minimizzazione e negazione di fatti acquisiti. Sono state quindi coniate espressioni che fanno invece leva sulla parola \"negazione\", rilevando come lo scopo sia unicamente quello di \"negare\" la veridicit\u00e0 storica della Shoah.\nIn alcuni paesi (Austria, Francia, Germania e Belgio) la negazione dell'Olocausto \u00e8 configurata come illecito, mentre in altri (Israele, Portogallo e Spagna) \u00e8 punita la negazione di qualsiasi genocidio. Norme antinegazioniste sono state introdotte anche nell'ordinamento dei seguenti stati: Nuova Zelanda, Svezia, Australia, Repubblica Ceca, Slovacchia, Lituania, Polonia, Italia (dove \u00e8 previsto dal 2016 come aggravante del reato di propaganda di odio razziale ma non come fattispecie a s\u00e9) e Romania. In genere \u00e8 prevista come pena la reclusione, che in alcuni paesi pu\u00f2 arrivare sino a dieci anni. Nel 2007 le Nazioni Unite hanno approvato una risoluzione degli Stati Uniti che \"condanna senza riserve qualsiasi diniego dell'Olocausto e sollecita tutti i membri a respingerlo, che sia parziale o totale, e a respingere iniziative in senso contrario\". I negazionisti considerano queste leggi come un mezzo di limitare la libert\u00e0 di parola e una difesa degli storici \"olocaustici\", con la forza della legge.\nTesi negazionista sull'origine dell'antisemitismo nazista.\nCome asserisce l'Enciclopedia dell'Olocausto : \u00abLa negazione dell'Olocausto, cos\u00ec come il minimizzare o il distorcere i fatti avvenuti in quel periodo, rappresentano una forma di vero e proprio antisemitismo\u00bb&lt;br&gt;\nLa genesi dell'antisemitismo dei movimenti nazisti nei vari paesi \u00e8 molteplice: da un lato fece leva sul tradizionale antisemitismo religioso, dall'altro su altre interpretazioni riguardanti la presunta differenziazione delle razze, fino a giungere al cosiddetto \"razzismo scientifico\" adottato dal movimento nazista, che riuniva considerazioni di tipo misterico, religioso, storico, ma anche economico, criminologico e scientifico: si propugnava l'idea della sostanziale differenza fra le \"razze\" umane, registrabile - secondo questa corrente - addirittura dalla differenziazione dei tratti somatici. Seguendo queste teorie, a una data differenziazione somatica corrispondeva inevitabilmente un certo comportamento personale e sociale, i cui tratti salienti venivano evidenziati lungo la storia dei secoli.\nSecondo la tesi negazionista invece, se il fascismo internazionale ha adottato l'antisemitismo come pilastro ideologico \u00e8 perch\u00e9 il sistema economico liberal-capitalista vi \u00e8 visto come una derivazione diretta della cultura ebraica trasposta nell'economia. E rifiutando il sistema economico liberal-capitalista di conseguenza non ci si poteva esimere dal rifiutarne anche le sue basi culturali, identificate con quelle ebraiche. La \u00abpresenza nel mondo di sistemi economici completamente diversi - quale il marxismo, viene risolta da una parte dei negazionisti secondo un assioma per cui il marxismo diviene solo un diverso tipo di capitalismo (capitalismo di Stato)\u00bb.\nSecondo la corrente del negazionismo marxista chi afferma la veridicit\u00e0 della Shoah \u00e8 di fatto il servitore di un doppio imperialismo sovietico/americano, entrambi di fatto succubi degli ebrei: \"un popolo che aveva cessato di essere tale da circa duemila anni per trasformarsi in un gruppo sociale a caratterizzazione religiosa\".\nLo storico revisionista Ernst Nolte, non negazionista ma spesso citato nell'ambiente dei negazionisti per alcuni suoi dubbi espressi sulla dinamica dell'Olocausto, ha sostenuto che l'antisemitismo nazista derivasse dall'anticomunismo e fosse una violenta reazione diretta della borghesia tedesca e di Hitler alla paura suscitata dalla violenza della Rivoluzione d'ottobre, identificando i bolscevichi con gli ebrei.\nTesi negazioniste nella loro evoluzione storica.\nNel dopoguerra, le prime contestazioni della responsabilit\u00e0 tedesca nella Seconda guerra mondiale furono formulate gi\u00e0 negli anni cinquanta. Secondo queste tesi, sarebbe stato il cosiddetto \"Weltjudentum\", o \"ebraismo mondiale\", a dichiarare guerra alla Germania nel 1933, mentre i nazisti, come partito al governo, avrebbero semplicemente risposto.\nLe tesi principali dei negazionisti odierni sono che:\nOltre a queste tesi centrali, esiste tutta una serie ulteriore di affermazioni ricorrenti: la concentrazione degli ebrei nei campi sarebbe avvenuta per proteggerli dai pogrom in vista di un loro trasferimento in un luogo lontano dall'Europa; a riprova di questo ci sarebbe il fatto che inizialmente gli ebrei videro la conquista tedesca di Polonia e Ucraina come una liberazione dalle persecuzioni delle popolazioni autoctone; la \"truffa di Auschwitz\" sarebbe solo una voce ispirata al principio di Goebbels per il quale \"ripetete una bugia cento, mille, un milione di volte e diventer\u00e0 una verit\u00e0\"; le testimonianze dei sopravvissuti e degli imputati al processo di Norimberga si sarebbero in pi\u00f9 punti rivelate palesemente incongruenti sui modi dello sterminio; le immagini riprese dagli americani non vanno interpretate come prove della Shoah; il \"mito olocaustico\" sarebbe stato avallato con lo scopo di giustificare la partecipazione degli Stati Uniti a una guerra impopolare.\nAlcuni negazionisti hanno inoltre sostenuto che alcune delle prove e delle testimonianze presentate al processo di Norimberga si sarebbero in pi\u00f9 punti rivelate incongruenti o false, ad esempio nel sostenere che: \nEssi sostengono inoltre che originariamente sarebbero stati ritenuti veritieri alcuni elementi che oggi non vengono pi\u00f9 considerati da nessuno storico come plausibili (ad esempio l'utilizzo di parti umane per creare suppellettili o sapone), e che venne attribuita la qualifica di \"campo di sterminio\" a campi che in seguito sarebbe stato dimostrato non essere atti a questo scopo (come per esempio Dachau).\nAutori e testate che sostengono il negazionismo.\nNegli anni i negazionisti hanno identificato come proprio \"capostipite\" il francese Paul Rassinier, politico socialista, partigiano antinazista, e internato nei campi di concentramento di Buchenwald e Mittelbau-Dora. Ma in realt\u00e0 i primi testi di critica della cosiddetta verit\u00e0 impostasi a Norimberga, apparvero gi\u00e0 negli anni immediatamente seguenti il termine della Seconda Guerra Mondiale, a opera dell'ex collaborazionista francese Maurice Bard\u00e8che, nel dopoguerra amico personale di Rassinier.\nIl punto focale del movimento negazionista \u00e8 costituito dall'Institute for Historical Review (fondato nel 1978 negli Stati Uniti). Questo istituto pubblica un periodico (\"The Journal of Historical Review\") e organizza un congresso, cui negli anni hanno partecipato persone quali il direttore dell'istituto Mark Weber, David Irving, Robert Faurisson, Ernst Z\u00fcndel, J\u00fcrgen Graf, David Cole. Fra questi, il britannico Irving \u00e8 senza dubbio la personalit\u00e0 pi\u00f9 conosciuta. Dello stesso istituto \u00e8 membro il pi\u00f9 noto negazionista italiano Carlo Mattogno. Nel tempo, partendo da un'attivit\u00e0 prettamente analitico-speculativa l'Institute for Historical Review ha cercato di coltivare le proprie relazioni con i rappresentanti degli stati apertamente o velatamente negazionisti, primo fra i quali l'Iran.\nEsiste anche un limitato filone negazionista marxista, legato alla sinistra estrema. Esso - a partire dalle elaborazioni di Rassinier - s'\u00e8 sviluppato principalmente in Francia attorno alla casa editrice della sinistra radicale La Vieille Taupe, fondata dall'attivista politico Pierre Guillaume. Un altro attivista politico della sinistra francese che ader\u00ec al negazionismo fu Serge Thion, gi\u00e0 ricercatore presso il prestigioso Centre national de la recherche scientifique. In Italia il principale esponente del negazionismo marxista \u00e8 Cesare Saletta, comunista d'ispirazione bordighiana. I negazionisti marxisti considerano la Shoah un'invenzione delle \u00e9lite economico-politiche mondiali - delle quali a loro dire farebbe parte a pieno titolo l'ebraismo mondiale - per creare una dialettica fittizia fra un \"capitalismo buono\" (rappresentato dagli alleati) e un \"capitalismo cattivo\" (rappresentato dai nazisti) al fine di fiaccare la spinta rivoluzionaria del proletariato. Nell'ambito della diffusione di documentari, libri, opuscoli di tendenza negazioniste, si ricorda pure Alfred Olsen, attivista norvegese ispiratore di diversi siti internet che dedicano alla storia diverse pagine in pi\u00f9 lingue\nDavid Irving.\nIrving cominci\u00f2 dagli anni ottanta a negare alcuni elementi fondamentali dell'Olocausto, come l'uso delle camere a gas per lo sterminio di massa, oltre al coinvolgimento di Adolf Hitler. Per reazione molte librerie del Regno Unito annullarono le ordinazioni del suo libro \"Hitler's War\" e diversi governi (tra cui Canada, Australia, Nuova Zelanda, Italia, Germania e Sudafrica) gli hanno negato l'ingresso, anche se queste interdizioni non sempre vennero applicate. Nel maggio 1992, durante un raduno in Germania, Irving afferm\u00f2 che la camera a gas ricostruita ad Auschwitz era \u201c\"un falso fabbricato dopo la guerra\"\u201d.\nQuando il mese successivo atterr\u00f2 a Roma, fu circondato dalla polizia e messo sul primo aereo per Monaco di Baviera dove fu imputato, secondo la legge tedesca, di \u201c\"diffamare il ricordo dei morti\"\u201d. In quell'occasione Irving \u00e8 stato multato per tremila marchi e, dopo aver fatto ricorso in appello, ne dovette pagare trentamila, perch\u00e9 nel corso di un incontro pubblico aveva definito il giudice \u201cun vecchio cretino alcolizzato\u201d.\nEssendosi sentito diffamato da un testo pubblicato dalla storica statunitense Deborah Lipstadt, Irving le intent\u00f2 causa. Al termine della stessa (aprile 2000), fu giudizialmente sentenziato che lo stesso Irving avesse \"falsificato e distorto l'evidenza storica\" (Irving has falsified and misrepresented the historical evidence), che fosse un \"negazionista dell'Olocausto\" (Holocaust denial), un \"antisemita\" (Irving is anti-semitic) nonch\u00e9 un \"razzista\" (the allegation that Irving is a racist is also established).\nIn base alla legislazione che punisce la negazione dell'Olocausto, David Irving nel novembre del 2005 fu arrestato in Austria e fu successivamente condannato a tre anni di carcere.\nRobert Faurisson.\nAltra personalit\u00e0 di notevole interesse \u00e8 l'ex professore di critica letteraria all'Universit\u00e0 di Lione Robert Faurisson, che \u00e8 stato soprannominato dai negazionisti australiani il \u201c\"Papa del revisionismo\"\u201d per i suoi instancabili sforzi tesi a consolidare la prima delle tre colonne portanti della negazione dell'Olocausto: le camere a gas non sono mai esistite e se strutture simili sono esistite, non avevano la funzione di sterminare le persone, ma solo quella di uccidere i pidocchi, di cui il campo era sempre infestato.\nHa suscitato molto scalpore il fatto che Noam Chomsky, linguista e filosofo ebreo laico, antisionista e socialista libertario, abbia scritto la prefazione della sua opera \u201c\"M\u00e9moire en d\u00e9fense contre ceux qui m'accusent de falsifier l'histoire\"\u201d. Noam Chomsky spieg\u00f2 di aver scritto la prefazione di quel libro per difendere il diritto alla libert\u00e0 di parola di Faurisson, ma la sua scelta \u00e8 stata assai criticata. Secondo Chomsky Faurisson non \u00e8 comunque, nonostante il negazionismo, un filonazista ma \u00abuna specie di \"liberal\" relativamente apolitico\u00bb.\nI reati di cui l'ex professore \u00e8 accusato sono quelli previsti dalla legge francese Fabius-Gayssot, che sancisce che \u00e8 reato \u201c\"contestare con qualunque mezzo l'esistenza di uno o pi\u00f9 crimini contro l'umanit\u00e0 cos\u00ec come sono definiti dall'articolo 6 dell'ordinanza del tribunale militare internazionale, legato all'accordo di Londra dell'8 agosto 1945, commessi sia da membri di un'organizzazione dichiarata criminale in applicazione dell'articolo 9 della stessa ordinanza, o da persona ritenuta colpevole di tale reato da una giurisdizione francese o internazionale\"\u201d .\nIl manifesto del negazionismo.\nBradley Smith, gi\u00e0 esponente del Institute for Historical Review, e fondatore del gruppo noto come CODOH (Committee for Open Debate on the Holocaust), nel novembre del 1999 pubblica il primo numero di una rivista che in quest'ambito pare essere di fondamentale importanza: \u201c\"A Journal of Independent Thought\"\u201d. In questo primo numero Bradley Smith dichiara quelli che dovrebbero essere gli intenti rappresentati dai revisionisti dell'Olocausto:\nCritiche al negazionismo dell'Olocausto.\nCritica al \"negazionismo scientifico\".\nL'argomento cardine della polemica negazionista \u00e8 l'inesistenza delle camere a gas. Robert Faurisson e Fred Leuchter per primi hanno sostenuto questa teoria, cercando di dimostrare scientificamente l'impossibilit\u00e0 tecnica di stermini di massa mediante gas velenosi. A tal scopo pubblicarono nel 1988 un rapporto noto come Leuchter Report, una perizia tecnica nella quale la dimostrazione dell'inesistenza di camere a gas sarebbe stata confermata dall'assenza di residui di cianuri nei resti delle camere a gas stesse ad Auschwitz.\nIl Rapporto Leuchter fu ampiamente smentito, poich\u00e9 il materiale esaminato da Leuchter stesso venne prelevato senza alcuna autorizzazione e soprattutto senza l'ausilio degli strumenti necessari, visto che la quantit\u00e0 di acido cianidrico rimasta sulla pareti delle camere a gas \u00e8 esigua ed \u00e8 concentrata sullo strato pi\u00f9 superficiale delle pareti. Inoltre fu dimostrato che la quantit\u00e0 inferiore di acido cianidrico nelle camere a gas, rispetto alle camere di disinfestazione degli indumenti, \u00e8 dovuto a diversi fattori molto importanti. Citiamone alcuni:\nSu questo filone si sono susseguiti una serie di tentativi analoghi di altri autori negazionisti (\"L\u00fcftl Report\", \"Rudolf Report\"...) che hanno abbandonato l'atteggiamento apertamente antisemita del negazionismo \"prima maniera\" per adottarne uno pi\u00f9 distaccato, con pubblicazioni che spesso ricalcano gli schemi della pubblicistica scientifica.\nLe critiche e le risposte a questa nuova e pi\u00f9 persuasiva forma di negazionismo, sono giunte inizialmente dal chimico e storico francese Georges Wellers, deportato ad Auschwitz e sopravvissuto all'Olocausto dal farmacista e storico francese Jean-Claude Pressac, autore di un'analisi senza precedenti sulle tecniche di sterminio nei campi di concentramento nazisti, e successivamente da altri studiosi, quali Robert Van Pelt, professore presso l'Universit\u00e0 di Waterloo in Canada, Richard J. Green, chimico statunitense membro dell'Holocaust History Project o Michael Shermer, fondatore ed editore dello \"Skeptic magazine\", direttore di \"The Skeptics Society\" e collaboratore di \"Scientific American\".\nIl duplice processo del negazionismo secondo Bauman.\nA giudizio di Zygmunt Bauman, l'autoassoluzione della memoria storica tentata dai negazionisti sarebbe un segno di cecit\u00e0 pericolosa e potenzialmente suicida, che si svilupperebbe attraverso due processi:\nMetodologia stilistico-logica del negazionismo secondo Valentina Pisanty.\nLa semiologa Valentina Pisanty, in un saggio pubblicato nel 1998, ha offerto un'analisi sulla metodologia stilistica dei negazionisti al fine di capire quella che \u00e8 la struttura logica o paralogica sottesa agli scritti degli stessi, per capire se vi sia un'ossatura argomentativa costante in questi testi e se, ed eventualmente come, questa ossatura si discosti sensibilmente dal metodo interpretativo comunemente impiegato dagli storici di professione.\nL'autrice ritiene che Robert Faurisson sia la figura di transizione tra la fase propagandistica del fenomeno negazionista e il tentativo di conquistare una certa rispettabilit\u00e0 scientifica. Faurisson, insieme ad alcuni suoi allievi fra cui spiccano Henry Roques e Carlo Mattogno, tenterebbe di legittimare il negazionismo attraverso l'utilizzo di strategie retoriche \u201coggettivanti\u201d. Lo scopo dei negazionisti \u201cricercatori\u201d sarebbe quello di dare l'impressione, del tutto illusoria, che sia in corso un serio dibattito storiografico tra la \u201cstoriografia ufficiale\u201d da un lato e la \u201cstoriografia negazionista\u201d dall'altro.\nLe strategie usate dai negazionisti, a detta della Pisanty, sono semplici, ma efficaci.\nQuello che i negazionisti propongono sarebbe dunque una decostruzione, una dissezione degli studi storiografici, quali il Poliakov, l'Hilberg ecc., e delle testimonianze dirette, per trovarvi, talvolta in modo veramente forzato, delle contraddizioni e per porre l'accento su eventuali errori o imprecisioni (reali o inesistenti). Essi, in fin dei conti, si \u201cdiscostano dall'oggetto della discussione per attaccarsi a ci\u00f2 che l'avversario ha detto\u201d.\nA questo proposito la Pisanty cita l\"'argumentum ad personam\" descritto da Arthur Schopenhauer nel suo saggio \"Sull'arte di ottenere ragione\": \u201cQuando ci si accorge che l'avversario \u00e8 superiore e si finir\u00e0 per avere torto, si diventi offensivi, oltraggiosi, grossolani, cio\u00e8 si passi dall'oggetto della contesa (dato che in quella sede si ha partita persa) al contendere e si attacchi in qualche modo la sua persona\u201d.\nI negazionisti sceglierebbero, fra le varie testimonianze ufficiali, quelle dei bersagli simbolici come Anna Frank, esprimendo dubbi sull'autenticit\u00e0 degli scritti o sulla comprensione del testo, come nel caso di Rudolf H\u00f6\u00df, o insinuando che la testimonianza \u00e8 inventata o forzata o che sia un falso, come in molti casi relativi alle deposizioni lasciate dai gerarchi nazisti al processo di Norimberga.\nI negazionisti, insomma, secondo l'autrice metterebbero in dubbio la veridicit\u00e0 di alcune testimonianze simbolicamente importanti, per arrivare a sostenere che tutte siano state fraintese, pi\u00f9 o meno volutamente, nel loro vero significato. Appigliandosi ai minimi errori commessi dai testimoni, sia da parte dei superstiti sia da quella delle SS, i negazionisti saltano precipitosamente alla conclusione che, se il testimone si \u00e8 sbagliato su un dettaglio, nulla garantisce che egli non si sia sbagliato anche sul resto: \u00e8 la logica del \"Falsus in uno, falsus in omnibus\".\nAll'occorrenza questi autori non esiterebbero a fabbricare fonti inesistenti, come il presunto computo della Croce Rossa Internazionale per cui le vittime della ferocia nazista non sarebbero state pi\u00f9 di trentamila. La Pisanty sottolinea come la Croce Rossa Internazionale si sia preoccupata di smentire immediatamente questa informazione, infondata e del tutto falsa.\nProcessi di Norimberga e negazionismo.\nNei diversi processi celebrati a Norimberga, il Tribunale Militare Internazionale non si limit\u00f2 solo a processare diverse decine di criminali nazisti di spicco ma produsse un'enorme quantit\u00e0 di prove di vario genere, provenienti dalla raccolta di dati minuziosamente raccolti soprattutto dagli alleati e che furono usati in quei processi per dimostrare la innegabilit\u00e0 dell'olocausto. Tremila tonnellate di materiali ed un totale di 92 volumi pubblicati negli anni che seguirono il dopoguerra costituiscono tutt'oggi capi di accusa che dimostrano che l'Olocausto fu ed \u00e8 innegabile.\nProve documentali cartacee naziste.\n\u00abIn qualunque modo questa guerra finisca, la guerra contro di voi l'abbiamo vinta noi; nessuno di voi rimarr\u00e0 per portare testimonianza ma se anche qualcuno scampasse, il mondo non gli creder\u00e0. Forse ci saranno sospetti, discussioni, ricerche di storici, ma non ci saranno certezze, perch\u00e9 noi distruggeremo le prove insieme con voi\u00bb. Le parole, di questa convinzione \"certa\", pronunciate da un soldato SS e riportate da Simon Wiesenthal nel suo libro \"Gli assassini sono tra noi\", dimostrano quanto grande fosse l'interesse dei nazisti nel far sparire i loro documenti, bruciandoli od occultandoli in nascondigli sicuri. Le prove storiche hanno dimostrato che quando la sconfitta della Germania fu certa, questa pratica tesa alla distruzione (come a Dachau) o all'imboscamento (come a Merkers) di documenti, fu eseguita regolarmente in tutti quei luoghi che avevano visto i nazisti all'opera compresi uffici, Ministeri, caserme e campi di concentramento. L'operazione di distruzione e imboscamento, nonostante tutto, non riusc\u00ec perfettamente, e di documenti distrutti in un luogo ne furono trovate copie in altri luoghi.\nIl 7 aprile 1945 genieri dell'esercito americano recuperarono molti documenti in una miniera di sale di Merkers, oltre che oro, opere d'arte e denaro razziato dai nazisti.\nMoltissimi altri documenti, nell'ordine di milioni, furono scoperti presso gli archivi di societ\u00e0 commerciali di cui i nazisti si avvalsero, come ad esempio, la Krupp e la Henschel &amp; Sohn, presso i comandi dell'esercito, la Luftwaffe, il Ministero degli Esteri e documenti conservati dal comandante delle SS, Heinrich Himmler.\nDa alcuni di questi documenti ritrovati lo storico tedesco Reimund Schnabel ha tratto un libro: \"Il disonore dell'uomo\", Lerici Editore, Milano 1961. In 350 pagine riporta un elenco minuzioso della corrispondenza intercorsa fra funzionari nazisti SS con date, luoghi, firmatari, ed oggetto delle lettere. Il materiale della sua ricerca fu suddiviso in tre parti: D (Documenti), C (citazioni) ed R (resoconti). Molte pagine contenevano, per esempio, la corrispondenza che annunciava l'invio di materiale con elenchi e descrizioni minuziose con relativi numeri di quanto si stava per spedire: capi del vestiario da uomo, donna e \"bambino\", orologi da polso in oro e non, capelli di donna, portafogli, penne stilografiche, lamette, forbici, valigie ed tanto altro; tutti oggetti razziati soprattutto agli ebrei nei campi di concentramento. Nelle pagine 121-124 del libro, per esempio, nella corrispondenza avvenuta su tanto di carta intestata SS e relativi firmatari, \u00e8 descritta dettagliatamente la distinta di materiale razziato nei campi di Lublino (Campo di concentramento di Majdanek) ed Auschwitz.Schnabel stesso nella sua prefazione dell'edizione tedesca del libro definisce questi documenti l'\"autotestimonianza di questa organizzazione\" (ovvero delle SS)Parti del libro sono dedicate ad alcune udienze dei Processi secondari di Norimberga e riportano dettagliatamente gli interrogatori, domande dei procuratori e risposte degli accusati (nonch\u00e9 le deposizioni e le testimonianze degli accusati), fatti a personaggi del mondo industriale tedesco \"sulle offerte dell'industria alle SS\". Alle pagine 21-23 troviamo le deposizioni fatte nel 1948 al processo Flick dal capo delle ricerche chimiche della IG Farben, Heinrich H\u00f6rlein; da Fritz ter Meer responsabile IG Farben del dipartimento II, l'impianto chimico di Buna, vicino ad Auschwitz nonch\u00e9 dall'industriale Friedric Flick che ammise di aver versato, ogni anno, ad Himmler, una \"tangente\" di 100.000 RM\nUna testimonianza ritenuta molto importante dai giudici e presentata al processo fu quella attribuita ai quarantadue volumi del diario personale di Hans Frank, governatore generale della Polonia. Frank, nominato governatore dallo stesso Hitler, fu dapprima responsabile della creazione del Ghetto di Varsavia ed in seguito della sua cruenta distruzione. Nelle 12.000 pagine del suo diario si parlava in maniera inequivocabile di \u00abannientamento degli ebrei\u00bb e di \u00abprendere misure tali da portare al loro sterminio\u00bb\nMoltissimi furono i documenti che i nazisti distrussero, alcuni primari ed importanti, e le testimonianze nei processi di Norimberga lo comprovarono. I documenti del Reichssicherheitshauptamt (\"ufficio centrale per la sicurezza del Reich\") che aveva avuto a capo il \"boia di Praga\" Reinhard Heydrich prima, ed il criminale nazista Ernst Kaltenbrunner poi, furono bruciati a Praga in Cecoslovacchia, in uno scantinato degli uffici dell'RSHA, ma molte copie di questi documenti furono ritrovati e recuperati in Germania dagli Alleati in molte sedi locali della \"polizia segreta di Stato\", la Gestapo. Alcuni di questi documenti furono in grado di provare anche nei processi di Norimberga che l'Olocausto era un fatto. Fra questi documenti i pi\u00f9 importanti furono: \"Il protocollo Conferenza di Wannsee\" che dimostrava come diverse agenzie di stato sotto la supervisione delle SS misero in atto la pianificazione dell'Olocausto, e i dettagliati rapporti delle famigerate \"Einsatzgruppen\", (letteralmente \u00abunit\u00e0 operative\u00bb, di fatto \"squadre della morte\"), unit\u00e0 operative mobili di sterminio. I rapporti dettagliati riguardavano il numero e la categoria degli uccisi da queste squadre.\nUno dei \"reperti\" presentato a Norimberga come prova delle responsabilit\u00e0 reali delle squadre della morte riguardava una \"mappa geografica\" della Bielorussia e di alcuni paesi del Baltico con il titolo: \"Esecuzioni di Ebrei effettuate dalla Squadra della Morte A\" e che era allegata ad un rapporto segreto. La mappa mostrava cinque bare situate in luoghi geografici diversi, ognuna con un numero relativo alle vittime soppresse e precisamente: Prima bara: 963 uccisi - Seconda bara: 3600 uccisi - Terza bara: 35.238 uccisi - Quarta bara: 136.421 uccisi - Quinta bara: 41.828 uccisi.\nProve basate su video e fotografie naziste.\nAi diversi processi di Norimberga furono presentati come prova dei crimini nazisti anche molti film e un numero considerevole di fotografie, opere non solo commissionate dalla propaganda di regime, ma anche foto e video di fotoamatori civili, militari e di nazisti \"sul luogo di lavoro\". Le riprese sulle \"prodezze\" naziste, documentate \"ufficialmente\", iniziarono gi\u00e0 negli anni venti, all'ascesa del Partito Nazista ed in seguito durante le occupazioni militari compiute dai tedeschi durante la guerra. Il fanatismo ideologico di regime aveva nei fotografi e cineoperatori nazisti validi collaboratori, tanto che questi avevano ripreso senza nessun pudore, semmai con orgoglio, molte delle atrocit\u00e0 naziste. Nell'ultimo periodo della guerra gli Alleati localizzarono questo materiale in diversi luoghi e lo catalogarono. Oltre a questo materiale \"di regime\" gli Alleati misero le mani anche su diverse fotografie e cortometraggi girati da privati i cui soggetti erano per lo pi\u00f9 ebrei perseguitati, la loro discriminazione ed umiliazione, la deportazione e il comportamento crudele dei loro aguzzini nel campi di concentramento e di sterminio.\nA Norimberga oltre a molti di questi filmati e fotografie furono presentate foto che corredavano il cosiddetto \"rapporto Stroop\" dal nome del criminale nazista J\u00fcrgen Stroop \u00abche documentava la distruzione del ghetto di Varsavia\u00bb nel 1943.\u00abSecondo i calcoli dello stesso Stroop, i suoi soldati catturarono pi\u00f9 di 55.000 ebrei e di questi ne uccisero 7.000, mentre 7.000 furono deportati nel centro di sterminio di Treblinka\u00bb\nOltre a queste prove fotografiche, nell'immediato dopoguerra, e mentre venivano raggiunti e liberati volta per volta i campi di concentramento nazisti, il \u00abCorpo Segnalatori dell'esercito americano\u00bb document\u00f2 con il lavoro di professionisti e fotografi di guerra come Arnold E. Samuelson e J. Malan Heslop le atrocit\u00e0 naziste con filmati e foto.\nDeposizioni processuali.\nTutti i processi di Norimberga, il primo ai \"principali criminali di guerra\", il Processo ai dottori e tutti gli altri 11 procedimenti che furono denominati come processi secondari di Norimberga, nonch\u00e9 anche i processi tenuti negli anni che seguirono a personaggi e criminali di spicco nazisti come per esempio quello tenuto in Israele ad Adolf Eichmann, ebbero una costante comune: nessuno degli imputati giudicati neg\u00f2 l'olocausto. La strategia di quasi tutti fu uno scaricabarile delle proprie responsabilit\u00e0 e la giustificazione che eseguivano solo ordini superiori\nTre fra gli esponenti principali al processo: Hermann G\u00f6ring, considerato il numero due del Terzo Reich (assieme a Joseph Goebbels), dopo Adolf Hitler, \u00abministro dell'interno della Prussia, istitu\u00ec il Geheimes Staatspolizeiamt che successivamente divenne la GeStaPo, potente polizia segreta del regime; [...] Presidente del Reichstag, [...] Feldmaresciallo e comandante della Luftwaffe\u00bb; Rudolf H\u00f6\u00df primo comandante del campo di concentramento di Auschwitz e Otto Ohlendorf generale delle SS (Gruppenf\u00fchrer) e capodipartimento all'interno del Reichssicherheitshauptamt (RSHA, Ufficio centrale per la sicurezza del Reich), negli interrogatori del processo non negarono l'Olocausto, anzi, fornirono su di esso prove fondamentali. Altri incriminati inoltre, come si evince dagli estratti degli interrogatori, ammisero di conoscere il reale uso fatto dalle camere a gas. Oswald Pohl, capo dell'\"Ufficio amministrativo centrale delle SS\" (WVHA) ed ispettore dei campi di concentramento, a uno dei Processi secondari di Norimberga a lui dedicato (Processo Pohl), senza nessuna reticenza, rispondendo alla domanda sollevata dal giudice Toms (che chiedeva se fosse a conoscenza del reale uso fatto dalle camere a gas), ammise: \u00abSo che gli ebrei venivano sterminati e che le camere a gas servivano per quello scopo\u00bb. \nHermann G\u00f6ring testimoni\u00f2 senza riserve sulla persecuzione degli ebrei tedeschi iniziata nel 1933 e proseguita fino al 1939 quando scoppi\u00f2 la guerra. \u00abSi difese con astuzia e teatralit\u00e0, affermando di non avere avuto alcuna responsabilit\u00e0 per i crimini compiuti dagli altri, dei quali non era a conoscenza\u00bb.\nRudolf H\u00f6\u00df al processo testimoni\u00f2 chiaramente \u00absull'uccisione durante il periodo della guerra, di pi\u00f9 di un milione di Ebrei\u00bb nel Campo di sterminio di Birkenau: \u00abCredetemi, non era sempre un piacere vedere quelle montagne di cadaveri, sentire continuamente l'odore di bruciato\u00bb. Egli disse pure, riconoscendo l'esistenza delle camere a gas, con \u00abstupita disapprovazione che i Sonderkommandos (reparti speciali) composti da ebrei erano pronti, per ottenere un prolungamento della loro vita, a prestare il loro aiuto nell'uccisione con il gas dei propri compagni\u00bb.. Lo storico tedesco Joachim C. Fest, commentando l'atteggiamento del criminale nazista, osserva: \u00abC'\u00e8 qualcosa dell'orgoglio professionale per la perfezione raggiunta nella dichiarazione di H\u00f6ss sul fatto che \"secondo la volont\u00e0 del RFSS [Heinrich Himmler], Auschwitz divenne il pi\u00f9 grande impianto di sterminio in massa che mai sia esistito\", oppure in quella dove, con la soddisfazione del funzionario cui \u00e8 riuscito bene un progetto, afferma che le camere a gas del proprio campo possedevano una capacit\u00e0 dieci volte superiore rispetto a quelle di Treblinka\u00bb\nNella sua autobiografia, H\u00f6ss riconoscendo lo sterminio degli ebrei perpetuato nell'Olocausto, ammise francamente: \u00abInconsapevolmente, ero diventato un ingranaggio nella grande \"macchina di sterminio\" del Terzo Reich. Il Reichsf\u00fchrer delle SS [Himmler] inviava spesso alti funzionari del Partito e delle SS ad Auschwitz, affinch\u00e9 assistessero alle operazioni di sterminio degli ebrei. Alcuni di costoro [...] diventavano molto silenziosi e pensosi\u00bb. \u00abEvidentemente erano colpiti dalla differenza tra le parole \"soluzione finale della questione ebraica\" e la realt\u00e0 delle camere a gas. Quando gli chiedevano come facesse a resistere, H\u00f6ss rispose: \"Tutte le emozioni umane devono tacere di fronte alla ferrea coerenza con la quale dobbiamo attuare gli ordini del F\u00fchrer\"\u00bb. A Norimberga, anche lui si giustific\u00f2 asserendo che aveva solo \u00abeseguito ordini superiori\u00bb\nOtto Ohlendorf afferm\u00f2 apertamente che una sua unit\u00e0, la Squadra della morte D (\"Einsatzgruppe\" D), nel giro di un anno in Ucraina, era stata responsabile della eliminazione di 90.000 ebrei \u00abcomprese donne e bambini\u00bb, anche lui si giustific\u00f2 asserendo che aveva soltanto \u00abeseguito ordini superiori.\nTestimonianze oculari.\nAi diversi processi di Norimberga furono ascoltate anche le testimonianze delle vittime e perseguitati dell'olocausto: gli internati. Al solo processo principale di Norimberga furono prodotte 200.000 dichiarazioni giurate e furono ascoltati 350 testimoni. Nel corso degli anni e fino ai nostri giorni sono state inoltre raccolte, classificate e registrate migliaia di testimonianze rese dalle vittime della Shoah. Riprese da musei, organizzazioni laiche e religiose, tutte queste testimonianze sono concordi sui metodi criminali adottati dal sistema concentrazionario nazista.\nGli esperimenti su cavie umane videro impegnati durante il regime nazista uno corposo staff di medici privi di ogni scrupolo. Questi condussero i loro esperimenti in campi attrezzati per questo scopo, su uomini e donne appartenenti secondo l'ideologia nazista a razze inferiori, \"indegni di vivere\", privilegiando cos\u00ec ebrei e zingari. Questi esperimenti condannarono un gran numero di internati a morte certa che sopraggiungeva dopo atroci sofferenze, ed altri, a esperimenti dolorosi e pericolosi, per lo pi\u00f9 senza nessuna anestesia, ad invalidit\u00e0 permanenti che condizionarono pesantemente le loro vite. Questi esperimenti riguardarono le reazioni all'altitudine, al gas, al freddo, ai sulfamidici, al veleno, alle bruciature e a malattie come la tubercolosi, il tifo petecchiale, la malaria, la febbre gialla, il vaiolo, il colera e la difterite sperimentando inoculazioni di batteri. Gli esperimenti avvennero in campi come quello di Sachsenhausen, Natzweiler-Struthof, Dachau, Auschwitz e Buchenwald.\nGli storici dell'Olocausto riportano nei loro saggi diversi esempi di molte vittime che trovarono la morte con questi esperimenti e di altri che sebbene scamparono alla morte non scamparono alle conseguenze di quegli esperimenti. Lo storico tedesco Reimund Schnabel, per esempio, nel suo libro \"Il disonore dell'uomo\" riporta otto testimonianze di detenute che furono costrette a subire nel campo di Auschwitz gli esperimenti sulla sterilizzazione del medico, professor Carl Clauberg.\nMolti medici criminali ed alcuni loro stretti assistenti subirono nei processi di Norimberga ed in alcuni altri processi che seguirono anni dopo un giudizio sul loro operato. Uno dei processi di Norimberga fu interamente dedicato a quei medici ed \u00e8 ricordato come Processo ai dottori. Furono processati e condannati a morte medici criminali come Karl Brandt, Viktor Brack, Karl Gebhardt, Waldemar Hoven, Wolfram Sievers, Joachim Mrugowsky, solo per citarne alcuni.\nUno dei testimoni oculari che depose a Norimberga sugli esperimenti medici fu Gerrit Hendrick Nales. La sua deposizione riguard\u00f2 gli zingari \"usati\" come cavie umane, ed eliminati a Birkenau. Alcuni stralci della sua deposizione furono:"}
{"id": "444619", "revid": "289247", "url": "https://it.wikipedia.org/wiki?curid=444619", "title": "Revisionismo della storiografia nazista", "text": ""}
{"id": "444627", "revid": "466539", "url": "https://it.wikipedia.org/wiki?curid=444627", "title": "Hartford Whalers", "text": "Gli Hartford Whalers furono una squadra professionistica statunitense di hockey su ghiaccio che gioc\u00f2 nella National Hockey League (NHL) dal 1979 al 1997.\nStoria.\nIn precedenza, con il nome di New England Whalers, avevano fatto parte della World Hockey Association (WHA) dal 1972 al 1979. Nel 1997 la franchigia si trasfer\u00ec a Raleigh, nella Carolina del Nord, e cambi\u00f2 nome in Carolina Hurricanes."}
{"id": "444628", "revid": "123233452", "url": "https://it.wikipedia.org/wiki?curid=444628", "title": "Gropada", "text": "Gropada (\"Grop\u00e0da\" in dialetto triestino, \"Grpe\u010d\" o \"G'rpe\u010d\" in sloveno) \u00e8 un quartiere del comune di Trieste e uno dei borghi pi\u00f9 antichi del Carso triestino. Situato circa 6\u00a0km a est della citt\u00e0, si trova a 397\u2013406\u00a0m s.l.m. e conta circa 300 abitanti.\nIl piccolo abitato rurale \u00e8 raggruppato intorno alla chiesetta di San Rocco, costruita forse nel Seicento, di certo anteriore al 1780, data di un suo restauro. I dintorni sono noti agli appassionati di speleologia per le varie grotte (\"abissi\") riconducibili non solo alla natura \"carsica\" del terreno ma probabilmente anche al corso sotterraneo del Timavo. A nord del paese si segnala pure la presenza di uno dei pochi stagni carsici sopravvissuti e anticamente usati per l'approvvigionamento idrico e come abbeveratoio del bestiame, oggi restaurato e di nuovo pieno di fauna.\nOgni anno, a partire dal 2008, a Gropada si svolge la gara promozionale di orienteering \"Senza confine\" nei boschi fra Italia e Slovenia che, oltre al significato sportivo, ha anche un alto valore simbolico nel superare la memoria di dolore e sangue che ha contrassegnato quella frontiera. Grazie al crescente numero e qualit\u00e0 dei partecipanti alle varie edizioni della gara, in pochi anni Gropada \u00e8 diventato un centro particolarmente conosciuto per l'orienteering e il 23 giugno 2011 vi \u00e8 stato inaugurato un percorso fisso per la pratica e l'avvicinamento a questo sport.\nStoria.\nL'archivio diplomatico del comune di Trieste conserva un documento in cui la localit\u00e0 viene menzionata gi\u00e0 nel 1150 come zona dove i Bonomo, antica casata nobile triestina, possedevano delle vigne. Certamente abitata nel 1278, fu prima possedimento del vescovo di Trieste e poi feudo dei conti di Gorizia.\nLo storico Ireneo della Croce, nella sua \"Historia di Trieste\" del 1698, segnala Gropada fra i centri del Carso triestino abitati dai \"Chichi\" (Cicci, istrorumeni).\nLa popolazione crebbe lentamente da poco pi\u00f9 di una quarantina di persone nel Quattrocento alle 112 unit\u00e0 del 1777, per conoscere poi un rapido incremento accompagnato dalla costruzione di nuove abitazioni nel corso dell'Ottocento fino a toccare il massimo di 445 abitanti nel 1936.\nLa grande maggioranza della popolazione originaria \u00e8 slovena. Secondo l'ultimo censimento austriaco del 1911, la quasi totalit\u00e0 (99,1%) della popolazione era di madrelingua slovena. I cognomi pi\u00f9 antichi, che si ritrovano nei documenti del XVII secolo, sono Goj\u010da, Kalc, Milkovi\u010d, Mu\u017eina e Pe\u010dar; a questi si sono aggiunti nel XIX secolo i cognomi Brce, Grgi\u010d, Kri\u017eman\u010di\u010d, Sosi\u010d e Vr\u0161e, spesso italianizzati sotto il regime fascista (Berzi per Brce, Goiza o Goicia per Goj\u010da, Gregori per Grgi\u010d, Calzi per Kalc, Crismani per Kri\u017eman\u010di\u010d, Milcovich ed Emiliani per Milkovi\u010d, Musina per Mu\u017eina, Pecchiar o Pecchiari per Pe\u010dar, Sossi per Sosi\u010d). Nell'ultimo decennio del XX secolo e nel primo del XXI vi \u00e8 stato un notevole afflusso di nuovi residenti di madrelingua italiana, ad oggi gia oltre il centinaio (circa il 35%), ben integrati nella comunit\u00e0.\nNel 1945, durante la breve occupazione jugoslava della Venezia Giulia, anche Gropada fu teatro dei cosiddetti massacri delle foibe. \u00abIl 12 maggio 1945 furono fatte precipitare nel bosco di Gropada trentaquattro persone, previa svestizione e colpo di rivoltella \"alla nuca\"\u00bb, cos\u00ec riporta l\"'Elenco foibe istriane\" dell'Associazione Nazionale Venezia Giulia e Dalmazia."}
{"id": "444629", "revid": "327773", "url": "https://it.wikipedia.org/wiki?curid=444629", "title": "Danni genetici stocastici", "text": "I danni genetici stocastici sono danni di natura genetica e casuali, non deterministici sull'individuo esposto.&lt;br&gt;\nEssi sono complicazioni dovute all'esposizione a radiazioni ionizzanti.&lt;br&gt;\nIl materiale genetico delle cellule riproduttive pu\u00f2 subire modificazioni nei geni e nei cromosomi.&lt;br&gt;\nEssi possono essere di due tipi:"}
{"id": "444630", "revid": "120808180", "url": "https://it.wikipedia.org/wiki?curid=444630", "title": "Tricholoma portentosum", "text": "\"Tricholoma portentosum\" (Fr.)Qu\u00e9l., M\u00e9m. Soc. \u00c9mul. Montb\u00e9liard, S\u00e9r. 2 5: 338 (1872).\nIl Tricholoma portentosum \u00e8 un apprezzato fungo commestibile, che si distingue per i riflessi e le sfumature gialle sul carpoforo e nella carne.\nDescrizione della specie.\nCappello.\n5\u201310\u00a0cm di diametro, convesso-campanulato, poi spianato e umbonato; di colore da grigio-cenere con finissime strie raggiate innate spesso volgenti al giallastro o al violaceo; margine involuto, talvolta fessurato.\nLamelle.\nDa biancastre a giallo-limone chiaro, spaziate, alte, unite al gambo.\nGambo.\nBianco, poi con sfumature giallo-limone; cilindrico, un po' ingrossato alla base, pieno ma a maturit\u00e0 midolloso e cavo; pu\u00f2 raggiungere fino a 12\u00a0cm circa di altezza e uno spessore di 1\u20133\u00a0cm.\nSpore.\nOvoidali o ellittiche, bianche in massa, 7-8 x 3-5\u00a0\u00b5m.\nCarne.\nBianca, scura sotto la cuticola.\nCommestibilit\u00e0.\nOttima perch\u00e9 la resa \u00e8 elevata.\nHabitat.\nCresce a gruppi di numerosi esemplari in boschi di conifere, raramente sotto latifoglie, fruttifica in autunno ed in inverno fino ai primi geli.\nEtimologia.\nDal latino \"portentosus\" = robusto, per l'aspetto robusto del carpoforo."}
{"id": "444632", "revid": "121813743", "url": "https://it.wikipedia.org/wiki?curid=444632", "title": "Piazza Strozzi", "text": "Piazza Strozzi \u00e8 lo spazio urbano collocato davanti a palazzo Strozzi a Firenze. \nIl palazzo non \u00e8 comunque l'unico possedimento degli Strozzi in questa area: vicinissima \u00e8 l'antica torre degli Strozzi e il palazzo dello Strozzino.\nStoria ed edifici.\nAnche questa area, al pari della vicina piazza della Repubblica fu sistemata nel corso del cosiddetto \"Risanamento\" ottocentesco, che mut\u00f2 il volto di questa parte della citt\u00e0 per permettere la nuova sistemazione urbanistica dell'intero centro.\nIl vecchio nome della piazza era detta in passato \"piazza delle Cipolle\", in riferimento ai prodotti del vicino Mercato Vecchio e in questa zona esisteva, per esempio, la chiesa di Santa Maria degli Ughi, accanto al palazzo dello Strozzino - nell'area dell'attuale cinema Odeon - fondata forse nel IX secolo e denominata anche \"Santa Maria Primerana\". La campana di questa chiesa segnava il cessare di tutti i lavori nel Mercato Vecchio, alle tre di notte. Venne demolita alla fine dell'Ottocento assieme alle costruzioni vicine. Al posto della chiesa nacque il palazzo Mattei, un \"palazzone\" ottocentesco piuttosto anonimo.\nPalazzo Strozzi fu realizzato Benedetto da Maiano a partire dal 1491 ed era il pi\u00f9 grande della Firenze rinascimentale. I costosissimi lavori subirono diverse battute d'arresto, in conseguenza delle alterne vicende familiari, e furono definitivamente interrotti nel 1523, restando incompiuto solo il cornicione, come si vede da via degli Strozzi. Sull'esterno del palazzo, dal tipico bugnato digradante, si possono ammirare i magnifici ferri battuti del Caparra il migliore artista-artigiano di questa arte che raggiunse una tale perizia da spingere il Vasari a menzionarlo nelle \"Vite\". Non lontano, all'angolo con via dei Vecchietti sul palazzo dei Vecchietti, si trova un'altra pregevole decorazione in metallo, il cosiddetto \"Diavolino\" del Giambologna, in realt\u00e0 un satiro realizzato dal maestro fiammingo per ringraziare la famiglia Vecchietti che lo aveva ospitato. Inizialmente faceva \"pendant\" con un altro uguale, ma dopo la demolizione di parte del palazzo Vecchietti, sempre nell'Ottocento, fu ricollocata solo una copia, che si ammira ancora oggi, mentre l'originale \u00e8 custodito al Museo Bardini. \nInteressante \u00e8 anche la lanterna pubblicitaria raffigurante un grifone, che riprende quelle del Caparra, collocata all'angolo con via de' Pescioni: venne fusa nel 1926 presso la fonderia fiorentina dei Fratelli Biondi.\nIl palazzo dello Strozzino fu iniziato nel 1458 da Michelozzo e continuato tra il 1462 e il 1465 da Benedetto da Maiano: oggi solo i primi due piani sono originali, mentre il secondo superiore \u00e8 frutto di un rifacimento. Agli Strozzi appartenne anche il palazzo in angolo con via Monalda, dove oggi resta solo lo stemma Palla Strozzi: l'aspetto attuale \u00e8 infatti dovuto a un rifacimento ottocentesco in stile neorinascimentale."}
{"id": "444633", "revid": "115398908", "url": "https://it.wikipedia.org/wiki?curid=444633", "title": "Tricholoma imbricatum", "text": "Tricholoma imbricatum , F\u00fchrer Pilzk.: 133 (1871), \u00e8 un fungo appartenente alla famiglia Tricholomataceae\nIl Tricholoma imbricatum si riconosce per le squamette ad embrice sul cappello.\nDescrizione della specie.\nCappello.\nDiametro 4-12 cm circa, da convesso a spianato con umbone pi\u00f9 o meno al centro, orlo involuto, di colore bruno o bruno-ruggine, ricoperto di fibrille scure, simulanti squamette sovrapposte.\nLamelle.\nBianche o bianco-rosate, macchiate di brunastro ne fungo maturo; quasi libere al gambo, non molto fitte.\nGambo.\nBiancastro, con fibrille e macchie di color ruggine con l'et\u00e0, alto, cilindrico pieno e sodo.\nSpore.\nSubglobose-ellittiche, 6-9 x 5-6 \u00b5m; bianche in massa.\nCarne.\nSoda e biancastra.\nCommestibilit\u00e0.\nDiscreta.\nHabitat.\nFruttifica dalla tarda estate all'autunno nei boschi di conifere.\nEtimologia.\nDal latino \"imbrex\" = sovrapposta, per la squamatura sovrapposta sul cappello."}
{"id": "444635", "revid": "287204", "url": "https://it.wikipedia.org/wiki?curid=444635", "title": "Ark (software)", "text": "Ark \u00e8 un programma per gestire archivi di dati digitali sviluppato per l'ambiente desktop KDE. \u00c8 incluso nel pacchetto \"kdeutils\"."}
{"id": "444636", "revid": "10652", "url": "https://it.wikipedia.org/wiki?curid=444636", "title": "Tricholoma georgii", "text": ""}
{"id": "444638", "revid": "112849062", "url": "https://it.wikipedia.org/wiki?curid=444638", "title": "Calocybe gambosa", "text": "\"Calocybe gambosa\" (Fr.) Donk, \"Nova Hedwigia\", Beih. 5: 43 (1962).\nIl Calocybe gambosa, gi\u00e0 Tricholoma georgii, chiamato comunemente prugnolo (pronuncia ), matura secondo la tradizione popolare il 23 aprile, giorno della ricorrenza di San Giorgio, ma ovviamente pu\u00f2 anticipare o posticipare la sua comparsa anche di alcune settimane a seconda dell'altitudine o dell'andamento stagionale.\nDescrizione della specie.\nCappello.\nNella prima fase dello sviluppo, il cappello sembra intimamente saldato al gambo e di forma rotondeggiante, poi prende forma emisferica, convessa pianeggiante, infine quasi piana; \u00e8 tipicamente bianco, ma si possono trovare esemplari di color nocciola chiaro, simile alla crosta di pane, liscio, con il margine involuto; diametro 5-10\u00a0cm con cuticola facilmente staccabile.\nLamelle.\nSmarginate al gambo oppure sinuoso-uncinate, fitte, intercalate da lamellule, di colore bianco tendenti al crema negli esemplari adulti, con filo irregolare.\nGambo.\nSodo, massiccio, talvolta tozzo, assottigliato alla base, misura da 3-8 x 1-3\u00a0cm. Di colore biancastro, talvolta con sfumature rosacee verso la base.\nMicroscopia.\nSpore: bianche in massa, lisce, ovato-ellittiche, 4-6 x 3-4\u00a0\u00b5m.\nBasidi: clavati, tetrasporici, con giunti a fibbia 17-22 x 4-5\u00a0\u00b5m.\nCarne.\nMolto soda e compatta, bianca.\nHabitat.\n\u00c8 un fungo saprofita, cresce in primavera, da aprile a maggio, nei prati o ai margini del bosco, spesso in cerchi. Lo si trova di sovente tra i cespugli di piante spinose come il biancospino (\"Crataegus monogyna\"), la rosa canina, il ginepro e il prugnolo (\"Prunus spinosa\") da cui deriva il nome volgare prugnolo oppure spinarolo.\nCommestibilit\u00e0.\nEccellente, il fungo primaverile pi\u00f9 apprezzato e ricercato, ben si presta ad essere conservato sott'olio.\nNote.\nLa cosa certa \u00e8 che in alcune zone d'Italia si celebrano delle \"sagre\" appositamente dedicate a questo fungo primaverile; in coincidenza di tali manifestazioni lo stesso viene cercato con una passione eguagliata solo da quella dei porcini.\nSpecie a rischio.\nIn alcune zone d'Italia la sua presenza \u00e8 stata gravemente ridotta a causa della raccolta troppo intensiva e dalle metodiche spesso distruttive. Anche nelle zone dove \u00e8 reperibile, sta diventando sempre pi\u00f9 raro.\nInfatti, dato che spesso questa specie cresce sotto cespugli o pruni selvatici (spinosi), i cercatori senza scrupoli sono soliti aiutarsi con utensili simili a \"rastrelli\"; operando in tal modo, non solo raccolgono i carpofori ma finiscono inevitabilmente per distruggere le micorrize presenti nel terreno. Oltre a ci\u00f2 troppo spesso vengono raccolti esemplari troppo giovani e quindi la sporulazione non pu\u00f2 avere luogo.\nPer i motivi sopra citati la specie in questione deve essere considerata in pericolo: pertanto se ne sconsiglia la raccolta oppure si raccomanda di prelevarne pochi carpofori e con l'ausilio dell'apposito coltello da cercatori di funghi.\nCollegamenti esterni.\nVideo Scheda Calocybe gambosa"}
{"id": "444639", "revid": "219110", "url": "https://it.wikipedia.org/wiki?curid=444639", "title": "QtParted", "text": "QtParted \u00e8 un software open source per il sistema operativo Linux che permette di creare, ridimensionare e gestire le partizioni.\nIl programma usa la libreria GNU Parted ed \u00e8 costruito con il toolkit grafico Qt.\nCome GNU Parted, QtParted supporta il ridimensionamento delle partizioni con file system NTFS, usando l'utility esterna ntfsresize."}
{"id": "444640", "revid": "8897", "url": "https://it.wikipedia.org/wiki?curid=444640", "title": "Qtparted", "text": ""}
{"id": "444641", "revid": "709565", "url": "https://it.wikipedia.org/wiki?curid=444641", "title": "Ultimate Adventures", "text": "Ultimate Adventures \u00e8 una miniserie pubblicata dalla Marvel Comics, tradotta in italiano dalla Panini Comics nell'aprile 2005. Il fumetto \u00e8 uscito in un unico volume di 144 pagine. Negli Stati Uniti il fumetto prese inizio nel novembre 2002 e termin\u00f2 nel gennaio 2005, a causa di alcuni ritardi dello scrittore Ron Zimmermann.\nInoltre anche il disegnatore Fegredo \u00e8 molto lento nel completare le tavole, cosa che ha posticipato parecchio l'uscita dei numeri originali. Gli ultimi tre episodi sono infatti inchiostrati da tre diversi artisti.\nProprio a causa di questi contrattempi, \"Ultimate Adventures\" \u00e8 stato pubblicato cos\u00ec in ritardo in Italia. I disegni sono di Duncan Fegredo, mentre i dialoghi sono di Ron Zimmermann.\nA differenza di tutti gli altri protagonisti dell'universo Ultimate, che sono dei riadattamenti di quelli ufficiali, Gufalco e il Picchio sono dei personaggi del tutto originali, cio\u00e8 non esistenti nell'Universo Marvel classico.\nNotiamo per\u00f2 alcune nette somiglianze con la storia di Batman e Robin, infatti a primo impatto la storia sembrerebbe un \"remake\" di quella gi\u00e0 conosciuta del Cavaliere Oscuro.\nTrama.\nIl giovane Hank Kipple \u00e8 un orfano solitario e triste, abbandonato in un orfanotrofio quasi da sempre. Ribelle e poco tranquillo, Hank risulta essere il ragazzo pi\u00f9 maleducato del riformatorio di Padre Joe.\nUna sera all'orfanotrofio si introducono due ladri che hanno da poco rapinato un negozio di liquori: il misterioso Gufalco, vigilante di Chicago atterra i due uomini dimostrando grande potenza. Durante la sua ronda notturna ha per\u00f2 notato il giovane ragazzo.\nQualche giorno dopo, l'alter-ego di Gufalco, Jack Danner, decide di voler prendere sotto la sua tutela uno dei giovani orfani del posto: la scelta ricade proprio su Hank Kipple. Il ragazzo non nega di voler andare a vivere in un posto migliore che quel vecchio orfanotrofio, ma non \u00e8 nemmeno entusiasta di andare da Jack. Trover\u00e0 per\u00f2 grandi amici nel maggiordomo Toliver, nella zia Ruth e nell'amico di Jack, Lee.\nIn uno dei noiosissimi pomeriggi a casa Danner, Hank scopre una base segreta piena di gufi, il nascondiglio del Gufalco. Ed \u00e8 qui che il giovane Hank capisce il piano che Jack ha per la sua vita: Hank deve diventare la sua spalla. Non appena si presenta l'occasione, il Picchio (Hank) scende in campo per salvare il Gufalco, formando un'alleanza che durer\u00e0 nel tempo."}
{"id": "444642", "revid": "767487", "url": "https://it.wikipedia.org/wiki?curid=444642", "title": "Tricholoma equestre", "text": "\"Tricholoma equestre\" (L.) P. Kumm., F\u00fchrer Pilzk.: 130 (1871).\nIl Tricholoma equestre \u00e8 stato considerato fino all'agosto del 2002 un fungo dal sapore squisito perch\u00e9 molto apprezzato e ricercato fin dall'antichit\u00e0.\nLe recenti notizie provenienti dalla Francia circa diversi avvelenamenti causati da questa specie, alcuni dei quali anche con esito mortale, inducono tuttavia a scoraggiare categoricamente il consumo della stessa.\nDescrizione della specie.\nCappello.\nCarnoso, campanulato poi spianato-ondulato, giallo olivastro, giallo-verdognolo o giallo-bruno, vischioso, coperto di squamette rossastre, separabili, diametro 8\u2013 12\u00a0cm, con cuticola facilmente staccabile.\nLamelle.\nFitte, libere, giallo solfino, acute verso il margine del cappello, orlo ondulato.\nGambo.\nMassiccio, tozzo, pieno, cilindrico, talvolta bulboso alla base, giallo o giallo citrino, alto 4\u20137\u00a0cm e largo 6\u201312\u00a0mm.\nSpore.\nBianche in massa, ellittiche; 6-8 x 4-5\u00a0\u00b5m.\nCarne.\nColor giallo paglierino, citrina sotto la cuticola.\nHabitat.\nCresce nei terreni sciolti, sabbiosi, sotto conifere e latifoglie, fruttifica in autunno.\nCommestibilit\u00e0.\nVivamente sconsigliato per una sua quasi certa velenosit\u00e0 da accumulo.\nHanno suscitato molto clamore negli ultimi tempi diversi avvelenamenti gravi, in Francia, dovuti ad un consumo eccessivo di T. equestre, che causerebbe una \"rabdomiolisi\", con esito anche mortale. I funghi sotto accusa furono raccolti in una pineta lungo la costa a sud-ovest della Francia, nel periodo che va dall'autunno fino alla primavera inoltrata. Sembra che nessuno dei pazienti avesse mai avuto in precedenza lesioni muscolari o ischemia muscolare.\nNon si \u00e8 tuttavia ben compreso quale sia la sostanza responsabile di detto avvelenamento da accumulo, anche se si sospetta che possa trattarsi di un micelio (una muffa) che crescerebbe sui carpofori di questa specie ma solamente in alcune regioni della Francia.\nIl sospetto che i casi di avvelenamento francesi siano ricollegabili ad una muffa (e quindi imputabili ad una micotossina), potrebbe essere avvalorato dal fatto che in Italia molte persone consumano regolarmente \"T. equestre\" e non sono mai stati documentati casi di avvelenamento (quasi a significare che nella penisola non sia presente il micelio parassita).\nUn'altra corrente di pensiero sostiene che i gravi avvelenamenti siano da attribuire ad altra specie morfologicamente simile, ossia \"Tricholoma auratum\", anche se non ci sono conferme a sostegno di questa ipotesi.\nSperimentazione sulle cavie.\nEstratti di \"T. equestre\" furono somministrati alle cavie in proporzioni equivalenti a quelle dei pazienti. Si ottennero risultati sovrapponibili a quelli osservati nei pazienti e pertanto i ricercatori francesi conclusero che ci\u00f2 dimostrava inequivocabilmente che la \"rabdomiolisi\" dei pazienti umani era stata causata dal consumo della specie in questione.\nVietata la vendita in Italia.\nIl \"T. equestre\" non \u00e8 pi\u00f9 annoverato fra le specie fungine per le quali \u00e8 consentita la vendita, in Italia; tale provvedimento \u00e8 stato adottato in via cautelativa, proprio in risposta ai preoccupanti casi verificatisi in Francia.\nEtimologia.\nDal latino \"equester, equestris, equestre\", equestre, dei cavalieri."}
{"id": "444644", "revid": "1429175", "url": "https://it.wikipedia.org/wiki?curid=444644", "title": "Tricholoma columbetta", "text": "Tricholoma columbetta , F\u00fchrer Pilzk.: 131 (1871), \u00e8 un buon fungo commestibile appartenente alla famiglia delle Tricholomataceae.\nDescrizione della specie.\nCappello.\nDa campanulato o convesso a spianato, spesso umbonato, carnoso, margine molto ondulato, cuticola facilmente separabile, viscido a tempo umido e setoso se asciutto, da 6 a 10\u00a0cm di diametro, di colore bianco-candido, talvolta il centro macchiato di vari colori.\nLamelle.\nFitte, ineguali, basse, erose presso il gambo, leggermente seghettate, di colore bianco.\nGambo.\nCilindrico, talvolta assottigliato alla base, spesso ricurvo, fibroso, pieno; di colore bianco con zone verde o blu o pi\u00f9 raramente rossastre al piede.\nCarne.\nSoda nel cappello, molto fibrosa nel gambo, di colore bianco-candido, immutabile.\nSpore.\n5-7 x 4-5\u00a0\u00b5m, bianche in massa, ellittiche lisce, non amiloidi.\nHabitat.\nFungo comune ma non abbondante, in vari tipi di bosco di latifoglie, da agosto a novembre, su terreno siliceo.\nCommestibilit\u00e0.\nBuona.\nSpecie simili.\n\u00c8 difficile confonderlo con specie tossiche, se si osservano le caratteristiche che lo contraddistinguono; infatti la presenza della tipica macchia blu-verde alla base del gambo, la mancanza di odore forte ed il gusto piccante dovrebbe evitare la confusione con Tricholoma album.\nLa mancanza di anello e volva evitano la confusione con funghi tossici di altri generi (Amanite, ecc.).\nEtimologia.\nDa \"columbetta\" = piccola colomba, per il colore bianco assomigliante a quello di certe colombe."}
{"id": "444647", "revid": "77358", "url": "https://it.wikipedia.org/wiki?curid=444647", "title": "MUD (gioco)", "text": ""}
{"id": "444648", "revid": "339392", "url": "https://it.wikipedia.org/wiki?curid=444648", "title": "Server di posta", "text": ""}
{"id": "444650", "revid": "13833", "url": "https://it.wikipedia.org/wiki?curid=444650", "title": "Mecklenburg", "text": ""}
{"id": "444652", "revid": "120552516", "url": "https://it.wikipedia.org/wiki?curid=444652", "title": "Kharga", "text": "Kharga o el-Kharga \u00e8 la pi\u00f9 meridionale oasi egiziana nel deserto libico e della citt\u00e0 che sorge nell'oasi, capoluogo del governatorato di Wadi al Jadid.\nOasi.\nIl nome (arabo \u0627\u0644\u062e\u0627\u0631\u062c\u0629, pronuncia \"classica\": \"al-Kh\u0101rija\", pron. colloquiale egiziana: \"al-Kh\u0101rga\") in arabo significa \"l'esterna\", in contrapposizione a \"Dakhla\", \"l'interna\".\nConosciuta nell'antichit\u00e0 come \"Oasi del sud\", el-Kharga occupa una depressione del deserto libico a circa 200\u00a0km dalla valle del Nilo, dalla forma allungata, che si estende in direzione nord-sud per circa 160\u00a0km ed \u00e8 larga da 20 a 80\u00a0km. La parte centrale anticamente era occupata da un lago. Kharga, un tempo, era conosciuta come una tappa lungo la \"pista dei 40 giorni\" che collegava il Nordafrica con la regione subsahariana, e che era la principale via di transito del traffico degli schiavi durante la dominazione araba.\nL'oasi, con i suoi 1.500\u00a0km\u00b2, \u00e8 una delle pi\u00f9 grandi del mondo.\nCitt\u00e0.\nAttualmente l'oasi ospita una popolazione di circa abitanti, di cui secondo stime 2007 circa nella citt\u00e0 di Kharga, che costituisce il suo centro pi\u00f9 importante, e capoluogo del governatorato di Wadi al-Jadid. Un servizio di autobus la collega alle altre oasi ed al resto dell'Egitto. Dal 1996 \u00e8 attiva una ferrovia Kharga - Qena (valle del Nilo) - Port Safaga (Mar Rosso).\nLe tracce pi\u00f9 antiche di presenza umana nell'oasi risalgono al Antico Regno ma i resti di maggior importanza sono di epoca tarda, tolemaica (Hebet) e romana."}
{"id": "444653", "revid": "466539", "url": "https://it.wikipedia.org/wiki?curid=444653", "title": "Draisina", "text": " \nLa draisina o draisine \u00e8 un veicolo ottocentesco, simile a una bicicletta, con due ruote allineate, di cui l'anteriore sterzante, ma senza pedali n\u00e9 freni, per la cui propulsione \u00e8 necessario che il guidatore, seduto sul sellino come nelle attuali biciclette, eserciti una spinta puntando i piedi sul terreno. Sempre tramite l'uso dei piedi, il guidatore pu\u00f2 anche frenare.\nIl materiale di costruzione era generalmente legno rinforzato con elementi di ferro.\nStoria.\nNonostante nel \"Codice Atlantico\" di Leonardo da Vinci compaia un disegno di un mezzo di trasporto del tutto simile alle odierne biciclette, l'invenzione della draisina, avvenuta nel 1816 dall'aristocratico tedesco Karl Christian Ludwig Drais von Sauerbronn, si basa sull'introduzione della ruota anteriore sterzante, applicata come perfezionamento di una precedente invenzione del conte Mede de Sivrac, chiamata celerifero.\nIl nome \"draisina\" deriva appunto da \"Drais\", il nome con cui l'inventore (fervente democratico) si faceva chiamare. Sempre nel nome della democrazia, Karl Drais sosteneva che tale mezzo poteva sostituire il cavallo, con un conseguente risparmio dei costi di gestione, allargando quindi la possibilit\u00e0 di trasporto personale veloce ad una pi\u00f9 larga fetta di popolazione. In realt\u00e0, nonostante le speranze del suo inventore, la draisina divenne un mezzo per il puro divertimento, utilizzato sia dai giovani borghesi che dagli aristocratici, tanto da essere chiamato, in Inghilterra, \"hobby horse\" (cavallo da divertimento).\nFu merito del costruttore di carrozze Denis Johnson se la draisina divent\u00f2 un mezzo sportivo, dato che fu lui ad organizzare una delle prime scuole per imparare a condurre tale mezzo, che chiam\u00f2 anche \"pedestrian curricle\" (calesse che cammina). Nei 50 anni in cui la draisine fu diffusa, i vari costruttori si sbizzarrirono ad inventare le forme pi\u00f9 varie e stravaganti, creando oggetti che rispondessero, pi\u00f9 che a criteri tecnici, ai dettami della moda di allora.\nUtilizzo.\nL'uso della draisina era tipicamente rivolto ai sempre pi\u00f9 diffusi \"ceti emergenti\", quindi non era raro, nella prima met\u00e0 dell'Ottocento, vedere eleganti signori transitare lungo le strade ed i parchi, praticando l\"hobby horses\". La velocit\u00e0 che poteva raggiungere la \"draisine\" non era elevata, causa la cattiva qualit\u00e0 delle strade e la bassa efficienza del sistema di propulsione adottato. Raramente si potevano superare i 15 km/h di media.\nGare.\nLa prima gara di draisine ebbe luogo nel 1819. Il vincitore fu il tedesco Semmler, che copr\u00ec i 10 km del percorso in 31 minuti e mezzo pari ad una media di quasi 20\u00a0km/h, media assolutamente rimarchevole vista la scarsa qualit\u00e0 delle strade e l'evidente sforzo necessario alla conduzione del mezzo.\nDraisina per bambini.\nVengono chiamate draisine anche le piccole biciclette a due ruote senza pedali utilizzate dai bambini a partire dai due anni per imparare a stare in equilibrio. L'utilizzo della draisina facilita l'acquisizione dell'equilibrio e facilita il passaggio alla bicicletta normale verso i quattro, cinque anni. Ne esistono di due tipi, con i freni e senza i freni. Nel caso della draisina senza i freni, si frena utilizzando i piedi facendoli strusciare per terra."}
{"id": "444655", "revid": "697352", "url": "https://it.wikipedia.org/wiki?curid=444655", "title": "Lactarius", "text": "Lactarius \u00e8 un genere della famiglia Russulaceae cui appartengono funghi che, al taglio, presentano la secrezione di un lattice di colore variabile, dal bianco candido all'aranciato oppure al rosso intenso.\nIl gambo \u00e8 gessoso ed ha una struttura granulare non fibrosa.\nSpecie di Lactarius.\nLa specie tipo del genere \u00e8 il \"Lactarius torminosus\" (Schaeff.) Gray, 1821.\nSi elencano di seguito altre specie appartenenti al genere \"Lactarius\":\nCommestibilit\u00e0 delle specie.\nDiscreta."}
{"id": "444656", "revid": "1632387", "url": "https://it.wikipedia.org/wiki?curid=444656", "title": "(N)utopia", "text": "(N)utopia \u00e8 il quinto album del gruppo symphonic black metal Graveworm pubblicato nel 2005 dalla Nuclear Blast."}
{"id": "444659", "revid": "363629", "url": "https://it.wikipedia.org/wiki?curid=444659", "title": "Sigma Octantis", "text": "Sigma Octantis (\u03c3 Oct/\u03c3 Octantis) \u00e8 una stella della costellazione dell'Ottante che ha la particolarit\u00e0 di essere la pi\u00f9 vicina al polo sud celeste tra gli astri conosciuti, motivo per cui talvolta \u00e8 chiamata Polaris Australis. Tuttavia essa si sta allontanando da esso dopo esserne giunta alla minima distanza nel 1872.\nDato che la sua magnitudine prossima a 5,5 la rende praticamente invisibile a occhio nudo, non viene usata come riferimento se non indirettamente utilizzando la luminosissima costellazione della Croce del Sud prolungando di 4,5 volte la linea formata dalle stelle Acrux e Gacrux.\nLa stella \u00e8 una variabile Delta Scuti ed \u00e8 classificata come gigante, anche se il raggio, non eccessivamente elevato, fa pensare che stia solo iniziando il suo passaggio da subgigante a quello di vera e propria gigante.\nSigma Octantis rappresenta sulla bandiera del Brasile la sua capitale Brasilia, il fatto prende valore simbologico in quanto le altre stelle sembrano ruotare intorno ad essa nel cielo australe, come del resto fanno altri astri che sono simboli di altrettanti stati del paese sudamericano."}
{"id": "444660", "revid": "287204", "url": "https://it.wikipedia.org/wiki?curid=444660", "title": "Apertura Larsen", "text": "L'apertura Larsen \u00e8 un'apertura del gioco degli scacchi caratterizzata dalla mossa:\nPrende il nome del GM danese Bent Larsen, che la adott\u00f2 frequentemente con successo (+35 \u20136 =6).\nLe risposte pi\u00f9 comuni sono\nLa variante 1. Cf3 d5 2. b3 \u00e8 nota come attacco Nimzovich-Larsen in quanto adottata con frequenza anche da Aaron Nimzovich. \nL'apertura, che mira al fianchettamento dell'alfiere di donna, risulta essere la sesta \"prima mossa\" per popolarit\u00e0. Il successo di questa apertura venne per un certo tempo a scemare quando Larsen perse nel 1970 una famosa partita contro Boris Spassky in sole 17 mosse.\nTra i Grandi Maestri che la utilizzarono con successo \u00e8 da segnalare il GM sovietico naturalizzato lettone Vladimir Bagirov, che ottenne con essa +50 \u20137 =36.\nAttualmente \u00e8 adottata frequentemente dal GM ungherese Rich\u00e1rd Rapport. \nNel 2018 il GM Wesley So ha pubblicato un DVD su questa apertura."}
{"id": "444663", "revid": "254401", "url": "https://it.wikipedia.org/wiki?curid=444663", "title": "Yona Friedman", "text": "Divenne celebre fra la fine degli anni cinquanta e i primi sessanta, cio\u00e8 nella cosiddetta et\u00e0 della megastruttura.\nBiografia.\nPrimi anni.\nCome ebreo Yona Friedman ha attraversato la II Guerra Mondiale sfuggendo ai rastrellamenti nazisti ed \u00e8 vissuto per circa un decennio in Israele nella citt\u00e0 di Haifa prima di trasferirsi stabilmente a Parigi nel 1957.\nNel 1956, al X Congresso Internazionale di Architettura Moderna di Dubrovnik, il suo \u201cManifeste de l'architecture mobile\u201d contribu\u00ec a mettere in discussione definitivamente le ardimentose volont\u00e0 pianificatorie della progettazione architettonica e urbanistica. Proprio durante quel congresso, e grazie soprattutto ai giovani del Team 10, si cominci\u00f2 a parlare di \u201carchitettura mobile\u201d nel senso di \u201cmobilit\u00e0 dell'abitare\u201d. Con l'esempio della Ville spatiale, Friedman ha esposto \u2013 per la prima volta \u2013 i principi di un'architettura capace di comprendere le continue trasformazioni che caratterizzano la \u201cmobilit\u00e0 sociale\u201d e basata su \u201cinfrastrutture\u201d che prevedono abitazioni e norme urbanistiche passibili di essere create e ricreate, secondo le esigenze degli abitanti e dei residenti. La sua attenzione per l'autoregolazione degli abitanti nasce dalla sua esperienza diretta di profugo e senzatetto, dapprima nelle citt\u00e0 europee disastrate dalla guerra e poi in Israele, dove nei primi anni di vita dello Stato sbarcavano ogni giorno migliaia di persone con conseguenti problemi di alloggio.\nLa maturit\u00e0.\nNel 1958 ha fondato il Groupe d'\u00e9tudes de architecture mobile (GEAM), scioltosi nel 1962.\nNel 1963 ha sviluppato l'idea di citt\u00e0 ponte e ha partecipato attivamente al clima culturale e utopico dell'architettura degli anni '60 nota come \u201cEt\u00e0 della megastruttura\u201d. Dalla met\u00e0 degli anni '60 ha insegnato presso numerose universit\u00e0 americane. Nel decennio successivo ha lavorato intensamente per le Nazioni Unite e l'Unesco, attraverso la diffusione di alcuni manuali di auto-costruzione nei Paesi africani, sudamericani e in India. Nonostante la perenne etichetta di utopista, Friedman ha dichiarato: \u201cHo sempre cercato, negli studi architettonici, di elaborare progetti che fossero realizzabili\u201d.\nNel 1978 gli \u00e8 stata commissionata la progettazione del Lyc\u00e9e Bergson ad Angers, in Francia, completato nel 1981. In questa occasione ha pubblicato un procedimento secondo il quale la distribuzione e la disposizione di tutti gli elementi architettonici erano pensate e decise dai futuri utenti. Perch\u00e9 anche i non professionisti dell'architettura potessero comprendere e applicare il suo metodo, ha scritto anche aiutandosi attraverso fumetti.\nL'interesse per il tema della partecipazione ha avvicinato Friedman ad architetti come Giancarlo De Carlo e Bernard Rudofsky.\nNel 1987 a Madras, in India, Friedman ha completato il Museum of Simple Technology in cui vengono applicati i principi di auto-costruzione a partire da materiali locali come il bamb\u00f9. \n\u00c8 inoltre autore di libri che trattano di argomento tecnico (\"Per una architettura scientifica\", Officina 1975), sociologico (\"L'architecture du survie\", L'\u00e9clat 2003) ed epistemologico (\"L'univers erratique\", Puf 1994).\nIl libro che per\u00f2 meglio rappresenta la tensione etica e civile di Friedman \u00e8 forse \"Utopie realizzabili\", pubblicato in Francia nel 1975 e pubblicato anche in italiano (Quodlibet 2003) nel quale \u00e8 sviluppata un'idea di ristrutturazione della societ\u00e0 in senso compiutamente democratico, volta a fuggire ogni elitarismo, attraverso la teoria del gruppo critico. Il libro \u00e8 anche una feroce critica al mito della comunicazione globale.\nVi si pu\u00f2 leggere infatti: \u201cL'analisi delle utopie sociali presentate in questo libro comporta, in maniera implicita, l'atto d'accusa e la critica di quei due \u2018cattivi\u2019 dei nostri tempi che sono: \u2018lo Stato mafia\u2019 e la \u2018mafia dei media\u2019 (stampa, televisione ecc.). L'esistenza di uno Stato mafia deriva dall'impossibilit\u00e0 di conservare la forma dello Stato democratico classico non appena le sue dimensioni oltrepassano certi limiti e la \u2018mafia dei media\u2019 ne \u00e8 una diretta conseguenza dovuta all'impossibilit\u00e0 della comunicazione globale (mondiale) di esplicarsi come dovrebbe. Internet pu\u00f2 essere portato ad esempio del fatto che questa impossibilit\u00e0 non \u00e8 il risultato di difficolt\u00e0 tecniche, ma deriva invece dalla fondamentale inabilit\u00e0 umana alla comunicazione generalizzata (di tutti verso tutti). Il fallimento di queste due utopie generose, la democrazia e la \u2018comunicazione globale\u2019 tra gli uomini, comporta logicamente il formarsi di mafie che agiscono in nostro nome, contro i nostri interessi.\nOltre che un atto d'accusa questo libro vuole contemporaneamente essere un atto di incoraggiamento: l'individuo va incoraggiato a non dare il proprio aiuto n\u00e9 il proprio tacito consenso a queste due mafie. Non \u00e8 un invito alla rivoluzione, bens\u00ec un invito alla resistenza.\u201d\nNel terzo millennio cre\u00f2 su internet il proprio blog."}
{"id": "444666", "revid": "1573940", "url": "https://it.wikipedia.org/wiki?curid=444666", "title": "Palais de l'Isle", "text": "Il Palais de l'\u00cele fu la residenza del castellano di Annecy dal XII secolo. Dal 1900 \u00e8 classificato Monumento storico di Francia.\nStoria e descrizione.\nIl forte venne edificato per volere del conte di Ginevra nel 1132 e fu realizzato in pi\u00f9 fasi fino al XVI secolo. Il palazzo fu collocato nel mezzo del fiume Thiou su una piccola isola. La curiosit\u00e0 \u00e8 che questo palazzo ha una forma triangolare ed \u00e8 rivolto verso il lago di cui il fiume \u00e8 un emissario naturale. La sua forma evoca l'immagine di una nave ancorata tra le case che con la sua prua divide instancabilmente le acque. \nAcquistato dalla famiglia De Gineve nel XIII secolo, la fortezza dopo divenne la residenza della famiglia Monthoux. Nel 1355 Palais De L'\u00cele fu sede della Zecca, fino a quando fu acquistato da Janus di Savoia. Successivamente, quando i conti di Ginevra si stabilirono ad Annecy, il palazzo fu utilizzato come centro amministrativo e sede del governo fino al 1659. Dopo il 1713 divent\u00f2 sede del palazzo di giustizia e fu anche utilizzato in modo meno prestigioso, come casa di cura per persone anziane. Le autorit\u00e0 rivoluzionarie lo trasformarono nella prigione della citt\u00e0 nel 1864. Durante la seconda guerra mondiale venne utilizzato di nuovo come carcere e divenne tristemente famoso perch\u00e9 durante la resistenza fu usato dai nazisti per rinchiudervi molti partigiani. \nIl palazzo, che stava per essere demolito, fu salvato grazie alla sua classificazione come Monumento Storico Francese nel 1900 e poi come museo nel 1952. \nA causa del lungo periodo impiegato per ultimare l'edificio, il palazzo si presenta come un complesso di edifici comunicanti tutti su una piccola corte, al fondo della quale si trova una piccola cappella ortodossa. Come ogni castello ha anche alcuni segreti, infatti secondo alcuni esperti e appassionati \"Palais de l'\u00cele\" ha un lungo sotterraneo comunicante con un altro castello: Ch\u00e2teau de Nemours; mentre molti ricercatori sospettano l'esistenza di un altro sotterraneo che porterebbe a una vecchia citt\u00e0 che era stata sepolta dal lago. \nOggi \u00e8 sede del museo municipale della citt\u00e0 e ospita il \"Centro d'interpretazione dell'architettura e del patrimonio\", che \u00e8 dedicato alle vicende storiche della citt\u00e0 e dell'Alta-Savoia con raccolte lapidarie ma ospita anche mostre contemporanee."}
{"id": "444670", "revid": "709565", "url": "https://it.wikipedia.org/wiki?curid=444670", "title": "Apertura Dunst", "text": "L'\u00a0apertura Dunst \u00e8 un'apertura degli scacchi caratterizzata dalla mossa\nDeve il suo nome allo statunitense Theodore Alexander Dunst (1907-1985). \n\u00c8 nota anche come apertura van Geet (dall'olandese Dick van Geet) e apertura del cavallo di donna.\n\u00c8 un'apertura adottata raramente nei tornei. Le statistiche mostrano che, tra le venti possibili mosse iniziali, \u00e8 ottava per popolarit\u00e0. La simmetrica 1. Cf3 (apertura R\u00e9ti) \u00e8 giocata circa 50 volte pi\u00f9 spesso.\nQuesto \u00e8 dovuto al fatto che la mossa iniziale 1. Cf3 previene, tramite il controllo della casa e5, la mossa 1\u2026e5, mentre 1. Cc3 permette al nero di rispondere con 1\u2026d5, minacciando la spinta 2\u2026d4 che costringerebbe il cavallo a spostarsi, lasciando il nero in vantaggio di spazio. \nNonostante ci\u00f2 non \u00e8 stata mai trovata alcuna confutazione di questa apertura. Il fatto che, per esempio, Dick van Geet la abbia adottata molte volte, e con successo, in forti tornei per corrispondenza, lascia intendere che essa sia del tutto giocabile.\nSe il nero risponde con 1\u2026e5 il bianco pu\u00f2 giocare 2. e4, rientrando nella partita viennese. "}
{"id": "444676", "revid": "1437331", "url": "https://it.wikipedia.org/wiki?curid=444676", "title": "Abulfeda (storico)", "text": "Biografia.\nAbulfeda era discendente di Ayy\u016bb, padre del sultano ayyubide Saladino. Era figlio di al-Malik al-Af\u1e0dal \u02bfAl\u012b e cugino del signore di Ham\u0101, al-Mu\u1e93affar Ma\u1e25m\u016bd III.\nFu testimone diretto, perch\u00e9 attore non secondario, del periodo in cui i Crociati si scontrarono con i Mamelucchi in Terra Santa e al loro servizio di questi ultimi egli rest\u00f2 anche quando fu da costoro abolito l'emirato ayyubide di Ham\u0101, fino a diventare collaboratore del sultano mamelucco Mu\u1e25ammad ibn Qal\u0101\u02be\u016bn da cui fu infine insignito nel 1310 del governo di Ham\u0101, anche se nel 1314 fu posto sotto l'autorit\u00e0 del governatore di Damasco.\nNel 1320 per\u00f2 gli fu attribuito dal sultano mamelucco il \"laqab\" di al-Malik al-Mu\u02beayyad, con autorit\u00e0 su tutti i governatori della Siria.\nLa sua attivit\u00e0 politica e la sua cultura lo aiutarono nella sua passione storica, che gli consent\u00ec di realizzare importanti contributi sul periodo di cui fu testimone ma che non gli imped\u00ec di scrivere anche manuali riguardanti la storia arabo-islamica passata, come avvenne col \"Mukhta\u1e63ar ta\u02ber\u012bkh al-bashar\" (Compendio di storia umana), anche se il suo capolavoro rimane il lavoro geografico intitolato \"Taqw\u012bm al-buld\u0101n\" (La determinazione astronomica della posizione dei Paesi), che riprendeva opere anche non islamiche di geografia, come quelle di Claudio Tolomeo, e che sar\u00e0 ampiamente ripresa dalle generazioni successive degli studiosi musulmani.\nL'edizione del testo arabo del \"Taqw\u012bm al-buld\u0101n\" avvenne nel 1840 grazie al Barone Mac Guckin de Slane e a J. T. Reinaud. Quest'ultimo ne cur\u00f2 la traduzione otto anni dopo. Alcuni estratti furono tradotti e pubblicati autonomamente da Michele Amari.\nGli \u00e8 stato dedicato il cratere Abulfeda sulla Luna di 62 km di diametro."}
{"id": "444677", "revid": "119993558", "url": "https://it.wikipedia.org/wiki?curid=444677", "title": "A (Jethro Tull)", "text": "A \u00e8 un album della band progressive rock inglese Jethro Tull, pubblicato nel 1980.\nDescrizione.\n\"A\" \u00e8 uno degli album emblematici del gruppo, non tanto per l'ispirazione (non \u00e8 certamente uno dei pi\u00f9 apprezzati in assoluto dai fans), quanto per il fatto che ha segnato la fine dell'epoca \"folk\".\nNel 1980 la Chrysalis Records chiese a Ian Anderson di realizzare un album solista contenente alcune delle canzoni acustiche registrate durante gli anni precedenti. Tuttavia Anderson pens\u00f2 che sarebbe stato pi\u00f9 opportuno comporne anche di nuove. L'album inizialmente fu pensato come primo album solista di Anderson e fu cos\u00ec che inizi\u00f2 il lavoro servendosi di Martin Barre alla chitarra e Dave Pegg al basso. Anderson, sfruttando la possibilit\u00e0 di fare un disco solista, voleva per\u00f2 un album basato essenzialmente sul suono delle tastiere e dei sintetizzatori, tipico di quegli anni, tuttavia decisamente rivoluzionario per quanto riguarda il classico \"suono Jethro\". Fu cos\u00ec che decise di contattare Eddie Jobson, ex Roxy Music e Frank Zappa, il quale port\u00f2 con s\u00e9 l'amico batterista Mark Craney.\nUna volta finite le registrazioni per\u00f2 la casa discografica decise che l'album confezionato non avrebbe dovuto essere un lavoro solista di Anderson. Fu cos\u00ec che \"A\" divenne il nuovo album dei Jethro Tull prima ancora che Anderson stesso potesse effettivamente parlarne con gli allora membri della band \"John Evan\", \"Barriemore Barlow\" e \"David Palmer che\", fortemente irritati dall'avvenimento, decisero di abbandonare il gruppo. Anderson, come spiega lui stesso nelle note di copertina della versione rimasterizzata dell'album, sperava che, concluso il tour di \"A\", si sarebbero riaperte le possibilit\u00e0 per i tre ex-membri di ritornare nella band ma nessuno di loro ne volle sapere. Di conseguenza questo segn\u00f2 lo scioglimento definitivo della formazione storica dei Jethro Tull e del suo periodo d'oro.\n\"A\" sta sia per Anderson, ma anche per Alert, come dimostra la copertina, nella quale si vedono Ian Anderson e compagni in una base aeronautica mentre avvistano un disco volante in avvicinamento. La copertina \u00e8 tratta dal videoclip della canzone \"Fylingdale Flyer\".\nTracce.\nLe spiegazioni che seguono sono tratte da affermazioni che lo stesso Ian Anderson fece durante la tourn\u00e9e del 1980 per la promozione dell'album.\nCrossfire.\nLa canzone con cui si apre l'album, che significa \"fuoco incrociato\", prende spunto da un fatto di cronaca avvenuto proprio mentre la band stava provando: l'ambasciata iraniana a Londra era stata presa d'assalto e il testo \u00e8 scritto dal punto di vista dell'agente di polizia Trevor Locke, presente all'interno dell'ambasciata durante il fatto.\nLa Browning menzionata nella canzone \u00e8 un tipo di pistola automatica, che prende il nome dal suo inventore.\nFylingdale Flyer.\nAnche questo pezzo prende spunto da un fatto di cronaca: si tratta di un disguido tecnico che ebbero gli Americani in uno dei loro vecchi sistemi di allarme il quale salt\u00f2 facendo loro credere che i Russi stessero attaccando. Il testo \u00e8 scritto dal punto di vista dei militari di base alla Fylingdale Early Warning Station (da cui il titolo), situata nello Yorkshire.\nWorking John, Working Joe.\nIl testo di questa canzone punta a delegittimare in un certo senso la convinzione secondo la quale i cosiddetti colletti bianchi tenderebbero a faticare di meno sul posto di lavoro rispetto ai colletti blu.\n\u00c8 facile che il primo (John) sia all'apparenza pi\u00f9 curato del secondo (Joe), che si rechi al lavoro in Rolls-Royce, ma non \u00e8 comunque esente dagli imbottigliamenti del traffico, mentre il prezzo che deve pagare per il suo alto tenore di vita sono ulcere e problemi di cuore (\"two ulcers and a heart disease\").\nLe \"unions\" menzionate nel testo corrispondono ai sindacati.\nBlack Sunday.\nLa canzone, che a chi non ha molta familiarit\u00e0 con la lingua inglese potrebbe sembrare un vero e proprio scioglilingua per la velocit\u00e0 con cui \u00e8 cantata, \u00e8 stata scritta da Anderson poco prima di partire per la tourn\u00e9e; si tratta di una serie di immagini visive a cui lo stesso Anderson assiste normalmente quando \u00e8 in viaggio.\nProtect and Survive.\nIl titolo del pezzo \u00e8 preso da un opuscolo pubblicato dal Governo Britannico che aveva appunto lo stesso nome: tale opuscolo dava indicazioni ai cittadini su come comportarsi nell'eventualit\u00e0 di un attacco nucleare, indicazioni per\u00f2 molto scarne e quindi praticamente inutili.\nIl testo \u00e8 una sottile critica al governo per non aver dato alla popolazione informazioni sufficienti.\nLa sigla E.M.P. presente nel testo sta ad indicare l'impulso elettromagnetico (\"Electro Magnetic Pulse\" in inglese), quell'onda elettromagnetica che si verifica immediatamente dopo un'esplosione nucleare e che fa saltare qualsiasi congegno elettrico nei dintorni.\nBatteries Not Included.\nIl testo riflette l'identificazione che pu\u00f2 provare un bambino nei confronti del suo giocattolo. Nella fattispecie, il giorno di Natale, un bambino si alza alle 6 del mattino trovando un bellissimo giocattolo meccanico giapponese ai piedi del letto, ma non funzionante dato che le batterie non sono ancora state inserite. Quando i genitori si alzano un'ora dopo, trovano il bambino divenuto uguale al giocattolo, \"spenti\" entrambi.\nLa voce infantile presente ad un certo punto della canzone \u00e8 quella del figlio di Anderson, James Duncan.\nUniform.\nCome suggerisce il titolo, la canzone \u00e8 una critica nei confronti dei modi di vestire della gente, apparentemente tutti uguali, assumendo ruoli sociali in base agli abiti indossati.\nPeculiarit\u00e0 di questa canzone \u00e8 il raro, seppur breve, assolo di violino presente al suo interno.\n4.W.D. (Low Ratio).\nLa sigla \"4.W.D. (4 Wheel Drive)\" corrisponde all'italiano trazione integrale. Il testo semplicemente riflette le affinit\u00e0 che possono nascere fra questo genere di veicolo e il suo proprietario.\nThe Pine Marten's Jig.\nUnico pezzo interamente strumentale dell'album, una giga molto frenetica e con numerosissimi cambi di ritmo e indubbia complessit\u00e0 esecutiva. Il \"pine marten\" del titolo \u00e8 il nome anglofono della Martora eurasiatica.\nAnd Further On.\nPer quanto riguarda l'ultimo pezzo dell'album, Anderson si limita a dire che si tratta di uno dei pi\u00f9 ambigui mai scritti e che sta all'ascoltatore interpretarlo a suo modo, poich\u00e9 l'immaginario raccolto dal testo, nelle intenzioni dell'autore, avrebbe dovuto funzionare in maniera diversa a seconda dell'ascoltatore.\nA - A La Mode - The 40th Anniversary Edition.\nIl 16 aprile 2021, in occasione del 40\u00ba anniversario del disco, \u00e8 stato pubblicato il box set \"A La Mode - The 40th Anniversary Edition\". L'album venne riproposto in un cofanetto comprendente 3 CD e 3 DVD, contenenti tutti i brani remixati da Steven Wilson, brani extra e dal vivo del 1980 e il video \"Slipstream\" del 1981."}
