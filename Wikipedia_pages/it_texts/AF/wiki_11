{"id": "402717", "revid": "125814687", "url": "https://it.wikipedia.org/wiki?curid=402717", "title": "Reial Club Deportiu Espanyol de Barcelona", "text": "Il Reial Club Deportiu Espanyol de Barcelona, noto come RCD Espanyol o Espanyol, \u00e8 una societ\u00e0 calcistica spagnola con sede nella citt\u00e0 di Barcellona. Milita ne La Liga, massima serie del campionato spagnolo.\nDisputa le partite interne nell'Estadi Cornell\u00e0-El Prat (40.500 spettatori). Anche se attualmente esiste soltanto la sezione calcistica, il club \u00e8 formalmente una societ\u00e0 polisportiva, avendo avuto in passato anche le sezioni di pallacanestro e hockey su pista.\nAl 2021-2022 ha militato per 86 stagioni in Primera Divisi\u00f3n ed \u00e8 il quinto club spagnolo con pi\u00f9 presenze nella massima serie del campionato nazionale. Il miglior risultato che ha ottenuto in tale competizione \u00e8 il terzo posto, raggiunto quattro volte (1932-33, 1966-67, 1972-73 e 1986-87). Vanta nel proprio palmar\u00e8s la conquista di 4 Coppe di Spagna (1928-29, 1940, 1999-2000 e 2005-06). Il club ha partecipato sette volte alla Coppa UEFA, raggiungendo la finale nelle edizioni 1987-88 e 2006-07 e perdendo, in entrambi i casi, il trofeo ai tiri di rigore.\nStoria.\nLa fondazione e gli inizi (1900-1906).\nLa societ\u00e0 fu fondata il 28 ottobre 1900 con il nome di Sociedad Espa\u00f1ola de Football da Octavi Aball\u00ed, Llu\u00eds Roca e \u00c0ngel Rodr\u00edguez Ruiz, tre studenti di ingegneria dell'Universit\u00e0 di Barcellona, con l'intenzione di creare un club sportivo formato solamente da giocatori spagnoli, sul modello del Catal\u00e0. Con quest'ultima squadra l'Espa\u00f1ol disput\u00f2 i primi incontri della sua storia, di cui per\u00f2 non sono stati documentati i risultati. Nel 1901 la squadra, assorbendo la fallita Deportiva Santanach, assunse il nome di Club Espa\u00f1ol de Foot-Ball. L'anno seguente l'Espa\u00f1ol esord\u00ec nella neonata Coppa di Spagna, di cui detiene il primato di essere la prima squadra a segnare nella manifestazione, mentre nel 1903 ebbe il primo incontro con una squadra straniera, il Tolosa.\nSospensione e ripresa delle attivit\u00e0 (1906-1920).\nNel 1906, a causa dell'abbandono della squadra da parte dei giocatori per motivi prevalentemente di studio, l'Espa\u00f1ol interruppe la propria attivit\u00e0 per riprenderla tre anni dopo, sotto forma di societ\u00e0 polisportiva (le prime sezioni ad essere attivate furono, assieme a quella calcistica, quella di ju-jitsu, scherma e boxe) con il nome di Club Deportivo Espa\u00f1ol. Nel 1911 la squadra acquist\u00f2 i primi calciatori stranieri, mentre l'anno successivo il re Alfonso XIII confer\u00ec alla societ\u00e0 il titolo di \"Real\". Negli anni successivi l'Espa\u00f1ol inizi\u00f2 ad affermarsi in campo regionale vincendo quattro volte (1904, 1912, 1915 e 1918) il campionato di Catalogna, mentre negli anni venti la squadra cominci\u00f2 ad affermarsi anche a livello internazionale grazie a dei tour disputati in Europa e in Sudamerica (dove sfid\u00f2 anche le nazionali argentina e uruguayana), durante i quali si misero in luce diversi giocatori, tra cui il portiere Ricardo Zamora. Altro avvenimento degno di nota fu l'apertura, nel 1923, dello stadio di Sarri\u00e1, destinato ad ospitare gli incontri in casa della squadra.\nLa vittoria in Coppa del Re e i primi campionati (1920-1936).\nL'Espa\u00f1ol fu iscritto di diritto alla prima edizione del campionato spagnolo di massima divisione: la squadra, che detiene il primato di aver segnato il primo gol della storia del campionato, concluse al settimo posto, riscattandosi per\u00f2 in coppa nazionale, in cui si afferm\u00f2 dopo aver sconfitto per 2-1 il . Nelle stagioni successive l'Espa\u00f1ol disput\u00f2 campionati di classifica medio-alta, con picchi nelle stagioni 1929-30 e 1932-33, in cui conquist\u00f2 rispettivamente il quarto e il terzo posto. Da notare che, durante questo periodo la squadra perse la denominazione \"Real\" a causa dell'istituzione della repubblica in Spagna.\nIl dopoguerra (1940-1960).\nInterrotta l'attivit\u00e0 nel 1936 a causa della guerra civile, l'Espa\u00f1ol torn\u00f2 attiva al termine delle ostilit\u00e0 centrando nel 1940, alla prima stagione dopo la fine del conflitto, la sua seconda vittoria in Coppa del Re (all'epoca Copa del General\u00edsimo), ottenuta sempre ai danni del Real Madrid (2-1).\nA questo trionfo seguirono due decenni di piazzamenti di media classifica, con un'impennata all'inizio degli anni cinquanta, in cui l'Espa\u00f1ol conquist\u00f2 due quarti posti consecutivi nelle stagioni 1952-53 e 1953-54.\nL'esordio in Europa e le prime retrocessioni (1960-1980).\nNella stagione 1961-62 l'Espa\u00f1ol esord\u00ec in Europa giocando la Coppa delle Fiere: alle buone prestazioni offerte dalla squadra (che fu eliminata ai quarti di finale) in campo europeo fece da contraltare un campionato sottotono che cost\u00f2, al termine della stagione, la prima retrocessione in Segunda Divisi\u00f3n.\nRiguadagnata prontamente la massima serie, l'Espa\u00f1ol, trascinato da Alfredo Di St\u00e9fano, rigioc\u00f2 la Coppa delle Fiere nella stagione 1965-66 (in cui venne eliminato ancora una volta ai quarti di finale in un derby barcellonese con il Barcellona) e guadagn\u00f2 il terzo posto nella stagione seguente. A questo risultato per\u00f2 segu\u00ec un calo delle prestazioni da parte della squadra, che al termine della stagione 1968-69 retrocesse nuovamente in seconda categoria.\nRisalito subito in massima serie, l'Espa\u00f1ol disput\u00f2 durante gli anni settanta dei campionati di media classifica, partecipando per due volte alla Coppa UEFA grazie ad un terzo e quarto posto, ottenuti rispettivamente durante le stagioni 1972-73 e 1975-76.\nLa prima finale di Coppa UEFA (1980-1989).\nPer tutti gli anni ottanta l'Espa\u00f1ol continu\u00f2 a navigare in posizioni di centro-classifica, con un'impennata nella stagione 1986-87. La squadra, guidata da Javier Clemente al suo primo anno sulla panchina catalana, concluse la stagione regolare al terzo posto, per poi mantenere la posizione nel girone finale, guadagnandosi l'accesso in Coppa UEFA 1987-1988 dopo dieci anni di assenza dal palcoscenico europeo.\nNella competizione europea l'Espa\u00f1ol, dopo aver eliminato anche Milan e Inter, raggiunse la finale che la vide opporsi al . Dopo aver vinto la gara di andata a Barcellona per 3-0 i catalani si fecero rimontare il risultato al ritorno, che vide il Bayer Leverkusen prevalere per 3-0 al termine dei tempi regolamentari, e persero la coppa ai tiri di rigore a causa degli errori in sequenza di Urquiaga, Z\u00fa\u00f1iga e Losada.\nNel 1988-1989 la squadra incapp\u00f2 in una stagione negativa che si concluse con la retrocessione della squadra in Segunda Divisi\u00f3n, avvenuta dopo aver perso i play-out contro il .\nLa risalita, l'arrivo di Camacho e il cambio di nome (1989-1995).\nLa risalita in Primera Divisi\u00f3n (avvenuta vincendo ai play-off promozione/salvezza contro il ) fu immediata, ma l'Espa\u00f1ol, nonostante l'avvicendarsi di allenatori titolati (tra cui Luis Aragon\u00e9s e Ljubomir Petrovi\u0107, appena laureatosi Campione d'Europa e del mondo con la ), continu\u00f2 poi a navigare in posizioni di classifica medio-bassa della Primera Divisi\u00f3n, fino a retrocedere per una seconda volta al termine della stagione 1992-93, dopo aver perso di misura i play-out contro il .\nLa svolta si ebbe con l'ingaggio di Jos\u00e9 Antonio Camacho: al suo primo anno sulla panchina catalana riport\u00f2 la squadra in massima serie concludendo il campionato al primo posto. Verso la fine della stagione 1994-1995, che si concluse con il sesto posto finale da parte della squadra, fu deciso il cambio di nome della societ\u00e0 che, gi\u00e0 divenuta nel 1992 una \"Sociedad Anonima Deportiva\", assunse il nome di Reial Club Deportiu Espanyol de Barcelona. La parola \"Deportiu\" (che \u00e8 una catalanizzazione della parola \"Deportivo\") non esiste in catalano, infatti il corretto sarebbe \"Esportiu\". Tale scelta fu fatta per mantenere l'acronimo RCD. Alla sua prima stagione con il nuovo nome, l'Espanyol miglior\u00f2 ulteriormente la propria posizione in classifica concludendo il campionato al quarto posto, che valse l'accesso in Coppa UEFA.\nVerso il centenario e oltre (1995-2003).\nNella stagione successiva all'abbandono di Camacho, il 1996-1997, la squadra disput\u00f2 un anonimo campionato che si concluse con l'uscita dalla Coppa UEFA ai sedicesimi di finale contro il e con un dodicesimo posto finale. Unico avvenimento degno di nota \u00e8 il cambio di stadio: la squadra si trasfer\u00ec infatti al termine della stagione nello stadio Olimpico Llu\u00eds Companys. L'ultima partita giocata nello stadio di Sarri\u00e1 fu disputata il 21 giugno 1997 contro il e vide la vittoria dei catalani per 3-2.\nNella stagione 1999-00 la squadra festeggi\u00f2 invece il centenario della sua fondazione (celebrato anche con un match amichevole contro la selezione argentina vinto per 2-0 dai catalani). Al termine del campionato l'Espanyol torn\u00f2, dopo sessant'anni, al successo in Coppa del Re, grazie alla vittoria in finale per 2-1 contro l'.\nNelle stagioni seguenti a questa vittoria l'Espanyol continu\u00f2 a navigare nelle posizioni basse della classifica, toccando il punto pi\u00f9 basso nella stagione 2002-03, quando concluse al diciassettesimo posto.\nAnni duemila e seconda finale di Coppa UEFA (2000-2009).\nNella stagione 2004-05, con Miguel \u00c1ngel Lotina in panchina, l'Espanyol torn\u00f2 a disputare un campionato di buon livello, concludendo al quinto posto, ad un solo punto dalla zona Champions League. L'anno successivo la squadra si classific\u00f2 solo al quindicesimo posto, ma si assicur\u00f2 la qualificazione in Coppa UEFA (da cui era stata eliminata, durante la stagione, ai sedicesimi di finale) per il secondo anno consecutivo grazie alla vittoria della quarta Coppa del Re, grazie alla vittoria in finale per 4-1 sul .\nAl termine della stagione Lotina lasci\u00f2 la panchina dell'Espanyol ad Ernesto Valverde (gi\u00e0 giocatore della squadra ai tempi della prima finale di Coppa UEFA). L'Espanyol concluse il campionato a met\u00e0 classifica, ma riusc\u00ec a raggiungere la finale di Coppa UEFA per la seconda volta nella sua storia, dopo aver vinto tutte le partite del girone eliminatorio, e aver eliminato in sequenza il , il , il e il ed arrivando in finale senza avere perso alcuna partita. La finale, che vide opposti i catalani al detentore della coppa, vide di nuovo l'Espanyol perdere ai rigori: dopo essere passata due volte in svantaggio (tra cui una durante i tempi supplementari), la squadra riusc\u00ec in entrambi i casi a pareggiare (giocando gran parte della partita in dieci a causa dell'espulsione di Hurtado al 68') e ad arrivare ai rigori, dove per\u00f2 i tiratori si fecero parare tre dei quattro rigori.\nNel giugno 2007 il bomber Ra\u00fal Tamudo divenne il miglior marcatore nella storia dell'Espanyol.\nNella stagione 2008-2009 il ritorno sulla panchina della squadra di Mauricio Pochettino salv\u00f2 l'Espanyol dalla retrocessione.\nAnni duemiladieci: il nuovo stadio (2010-oggi).\nDopo dodici stagioni trascorse allo stadio olimpico Llu\u00eds Companys, all'inizio della stagione 2009-2010 il club si trasfer\u00ec in un nuovo impianto, lo stadio Cornell\u00e0-El Prat. Il match inaugurale, disputato il 2 agosto 2009, coincise con una vittoria dell'Espanyol per 3-0 contro il . L'8 agosto 2009, mentre era in ritiro con la squadra per preparare delle amichevoli in Italia, si spense a Coverciano all'et\u00e0 di 26 anni il capitano della squadra Dani Jarque per un asistolia. In suo onore l'Espanyol decise di ritirare la maglia numero 21 che gli apparteneva e da allora in occasione di ogni partita casalinga al minuto 21 parte un minuto di applauso in suo onore.\nIl 10 settembre 2009 l'IFFHS diram\u00f2 la classifica dei migliori club europei del XX secolo, collocando l'Espanyol al 98\u00ba posto.\nLe stagioni seguenti, con Pochettino in panchina, furono caratterizzate da comode salvezze e da un progetto di lancio dei giovani cresciuti nel settore giovanile del club. Talvolta l'Espanyol giunse anche a lottare per una qualificazione in Europa League. Nel 2012-2013, con il club ultimo in classifica a novembre, Pochettino fu per\u00f2 esonerato e sostituito con il messicano Javier Aguirre, che condusse la squadra alla salvezza con sei giornate di anticipo e nella stagione seguente ottenne la seconda salvezza consecutiva, prima di lasciare il club.\nNel 2014 giunse sulla panchina dell'Espanyol Sergio Gonz\u00e1lez, allenatore della squadra B, che port\u00f2 la squadra al decimo posto e alla semifinale di Coppa del Re. Nel dicembre 2015, con la squadra dodicesima in classifica, Gonz\u00e1lez fu sollevato dall'incarico e rimpiazzato da Constantin G\u00e2lc\u0103, ex calciatore della squadra. Parallelamente si verificarono dei cambiamenti nell'assetto societario. Il presidente Joan Collet e il consiglio di amministrazione si dimisero il 20 gennaio 2016 per consentire l'insediamento del nuovo proprietario, il cinese Chen Yanseng. G\u00e2lc\u0103 condusse la squadra al tredicesimo posto e fu esonerato. Al suo posto fu chiamato Quique S\u00e1nchez Flores, che condusse i suoi all'ottavo posto nel 2016-2017, mentre nella stagione seguente fu esonerato nell'aprile 2018 dopo quattro sconfitte in cinque partite, a cinque giornate dalla fine del campionato e con la squadra otto punti sopra la zona retrocessione. La squadra concluse l'annata all'undicesimo posto sotto la guida dell'allenatore delle giovanili, David Gallego, mentre nel 2018-2019, allenata da Rub\u00ed, chiuse settima, tornando cos\u00ec in UEFA Europa League. La stagione 2019-2020 si rivel\u00f2 problematica sin dall'inizio, con la squadra coinvolta nella lotta per non retrocedere. Al pessimo cammino in campionato fece da contraltare un buon rendimento in Europa League, competizione nella quale l'Espanyol, dopo aver vinto il proprio girone, giunse fino ai sedicesimi di finale, stabilendo il record di 26 partite consecutive senza sconfitte nelle coppe europee (non considerando i tiri di rigore della finale di Coppa UEFA del 2006-2007). Sul fronte nazionale a nulla valsero tre cambi della guida tecnica (David Gallego fu avvicendato da Pablo Mach\u00edn e questi da Abelardo, poi esonerato per fare posto a Francisco Rufete): il pessimo rendimento in campionato caus\u00f2, stante la sconfitta nel derby contro il , la retrocessione in Segunda Divisi\u00f3n con tre giornate di anticipo, dopo ventisei stagioni consecutive di permanenza in massima serie; nella giornata seguente giunse anche la certezza aritmetica dell'ultimo posto finale in classifica. La permanenza in Segunda Divisi\u00f3n dur\u00f2 per\u00f2 solamente una stagione: sotto la guida di Vicente Moreno, l'Espanyol vinse il campionato e torn\u00f2 immediatamente in Primera Divisi\u00f3n.\nColori e simboli.\nEvoluzione della divisa.\nLa divisa della squadra di calcio \u00e8 bianca con strisce azzurre, i calzoncini azzurri e i calzettoni bianchi. La seconda maglia \u00e8 invece rossa con una croce bianca, con calzoncini bianchi e calzettoni rossi. Il colore attuale (scelto in onore dell'ammiraglio Ruggiero di Lauria) della squadra \u00e8 stato adottato ufficialmente nel 1910. In precedenza la squadra giocava con una maglia gialla.\nSimbolo.\nIl primo simbolo della squadra, adottato fino al 1910, \u00e8 stato un cerchio rosso con al centro un'ellisse gialla. All'interno di questa figura vi sono le iniziali del nome della societ\u00e0, di colore nero. Nel 1910 lo stemma acquisisce un aspetto pi\u00f9 simile a quello attuale, divenendo un cerchio rosso con riempimento a righe azzurre e blu (in questo spazio erano inoltre incluse le iniziali del nome della societ\u00e0), mentre due anni dopo, con l'acquisizione del titolo \"Real\", assume lo stesso aspetto del logo attuale, ovvero un cerchio rosso con all'interno il nome esteso della societ\u00e0, con all'interno delle linee oblique rosse e blu, il tutto sovrastato da una corona. Questo stemma \u00e8 rimasto quasi invariato fino ai giorni nostri: nel 1931, con l'istituzione della repubblica, perde la corona e il nome \"Real\", per poi riacquisirli con l'avvento della dittatura franchista. Tra il 1998 e il 2005 infine lo stemma subisce alcune modifiche per quanto riguarda la corona, ora pi\u00f9 stilizzata.\nStrutture.\nStadio.\nIl club gioca nell'RCDE Stadium, impianto di propriet\u00e0 che sorge tra i comuni di Cornell\u00e0 e di El Prat. \u00c8 stato inaugurato nel 2009 ed \u00e8 capace di contenere 40.500 spettatori.\nIn precedenza l'Espanyol disput\u00f2 i suoi incontri casalinghi in diversi stadi:\nSociet\u00e0.\nSezioni scomparse.\nLa sezione di basket venne fondata nel 1923 e disciolta nel 1989, vincendo una Coppa de Espana ed avendo militato complessivamente per 11 stagioni al massimo campionato nazionale. La sezione femminile vinse invece la Coppa di Spagna nella stagione 1942-43.\nLa sezione di atletica leggera fu in attivit\u00e0 tra il 1918 ed il 1972. Nel 2006 un movimento interno del club ha dato vita ad una squadra di atletica chiamata AE Blanc i Blau Pro-Seccions, affiliata alla Federazione catalana di atletica che gareggia con i colori e lo stemma dell'Espanyol.\nLa squadra di baseball fu la vincitrice del primo campionato nazionale, nel 1944, successo bissato nel 1953.\nLa sezione di rugby che fu fondata nell'aprile 1923. La prima partita fu giocata contro il Santboiana vincendo per 11-3. Il maggiore risultato della sezione fu ottenuto nel 1941 quando perse la finale di Coppa del Re. Ubach e i fratelli Rocha sono stati alcuni dei giocatori pi\u00f9 importanti. Il 21 maggio 1911 si tenne a Barcellona la prima partita di rugby. L'RCD Espanyol, con diversi giocatori della sua squadra di calcio come Pere Gibert, Santiago Massana e Emilio Sampere, Affront\u00f2 il \"Soci\u00e9t\u00e9 Patrie\", una squadra creata dalla colonia francese in citt\u00e0. La partita, giocata al Parc Velodrome Sport, si concluse con la sconfitta degli spagnoli per 0-7. Per questo motivo e per celebrare il centenario dell'arrivo del rugby in Catalogna, il RCD Espanyol ha giocato un'amichevole il 5 giugno 2011 contro la \"Soci\u00e9t\u00e9 Patrie\" con il punteggio finale di nuovo a favore dei francesi, 12-40.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Daniel Jarque a quota 22, mentre il miglior marcatore \u00e8 Walter Pandiani con 11 gol.\nIl pi\u00f9 giovane esordiente con la maglia dei bianco-blu in una competizione ufficiale \u00e8 stato Branko Kubala, figlio del pi\u00f9 noto L\u00e1szl\u00f3. Branko esord\u00ec in campionato il 3 aprile 1965 allo stadio San Mam\u00e9s di Bilbao contro all'et\u00e0 di sedici anni ed 83 giorni.\nStatistiche di squadra.\nA livello internazionale la miglior vittoria \u00e8 il 6-2 ottenuto contro lo nella fase a gruppi della Coppa UEFA 2006-2007, mentre la peggior sconfitta \u00e8 un 3-0, subito in quattro occasioni: contro il nel primo turno della Coppa UEFA 1973-1974, contro il nel ritorno della finale della Coppa UEFA 1987-1988, contro il nel secondo turno della Coppa UEFA 1996-1997 e contro lo nei sedicesimi della Coppa UEFA 2005-2006.\nRosa 2021-2022.\n\"Rosa e numerazione sono aggiornate al 9 novembre 2021.\""}
{"id": "402720", "revid": "287204", "url": "https://it.wikipedia.org/wiki?curid=402720", "title": "Thorr", "text": ""}
{"id": "402777", "revid": "21880", "url": "https://it.wikipedia.org/wiki?curid=402777", "title": "Valerianaceae", "text": "Le Valerianacee (Valerianaceae ) sono una famiglia di piante dell'ordine Dipsacales.\nRiconosciuta dalla classificazione tradizionale (Sistema Cronquist, 1981 ), la famiglia non \u00e8 pi\u00f9 ritenuta valida dalla classificazione APG IV (2016) che la include tra le Caprifoliacee.\nLa famiglia ha avuto origine circa 60 milioni di anni fa.\nDescrizione.\nLa famiglia comprende erbe con foglie opposte.\nI fiori, piccoli e riuniti in infiorescenze, possiedono corolla simpetala regolare o quasi regolare e possiedono un ovario infero.\nSi tratta dell'unico caso di fiore mancante di simmetria.\nTassonomia.\nLa famiglia comprende i seguenti generi:"}
{"id": "402783", "revid": "767487", "url": "https://it.wikipedia.org/wiki?curid=402783", "title": "Ian Wallace", "text": "Dopo aver conosciuto Robert Fripp attraverso Jon Anderson, con il quale aveva suonato tra il 1963 e il 1967, si unisce ai King Crimson per registrare \"Islands\" ed andare in tourn\u00e9e per circa un anno. La militanza nel gruppo inglese, che ha reso celebre molti musicisti, lo fa subito diventare un batterista richiestissimo, soprattutto nell'ambito del folk-rock americano. Suona con Graham Bell, Alexis Korner, Ten Years After, Humble Pie, prima di suonare, a partire dal 1977 in alcuni album di Bob Dylan col quale collaborer\u00e0 per alcuni anni.\nLa sua sconfinata discografia lo vede suonare in dischi di Ron Wood, Don Henley, Stevie Nicks, Crosby, Stills &amp; Nash, Jackson Browne, Bonnie Raitt, Traveling Wilburys, Roy Orbison, Tim Buckley.\nRimasto in forte amicizia con Robert Fripp, ha formato il Crimson Jazz Trio, che ripropone in chiave jazz alcuni pezzi dei King Crimson. Si \u00e8 inoltre unito ad altri ex-membri del gruppo nella 21st Century Schizoid Band, proponendo il repertorio dei Crimson nel periodo 1968-1972.\n\u00c8 deceduto per cancro all'esofago il 22 febbraio 2007."}
{"id": "402791", "revid": "120056883", "url": "https://it.wikipedia.org/wiki?curid=402791", "title": "Cattedrale di Worcester", "text": "La cattedrale di Worcester (Inghilterra), \u00e8 situata a Worcester su una sponda prospiciente il fiume Severn. Il suo nome ufficiale \u00e8 Chiesa cattedrale del Cristo e della Beata Vergine Maria.\nStoria.\nLa cattedrale fu fondata nel 680 con il vescovo Bosel come suo capo. La prima cattedrale fu costruita in questo periodo, ma nulla \u00e8 rimasto di questa. La cripta esistente \u00e8 databile al X secolo al tempo di Oswald, vescovo di Worcester. La cattedrale, invece, \u00e8 del XII-XIII secolo.\nLa cattedrale era una prioria benedettina prima della dissoluzione dei monasteri e fu quindi \"ristabilita\" come cattedrale del clero secolare. Fu ampiamente restaurata da George Gilbert Scott e A. E. Perkins negli anni sessanta del XIX secolo. Sono entrambi sepolti nella cattedrale.\nLa cattedrale contiene la tomba di re Giovanni d'Inghilterra nel proprio \"chancel\". Prima della sua morte a Newark nel 1216, Giovanni chiese di essere sepolto a Worcester. Fu tumulato tra i sacrari di san Wulstan e di sant'Oswald (ora distrutti).\nLa cattedrale ha anche un monumento dedicato al giovane principe Arturo Tudor, fratello maggiore di Enrico VIII d'Inghilterra. Quest'ultimo risparmi\u00f2 la cattedrale dalla distruzione delle chiese da lui voluta durante la riforma anglicana perch\u00e9 vi era sepolto il fratello."}
{"id": "402813", "revid": "1940251", "url": "https://it.wikipedia.org/wiki?curid=402813", "title": "Lodi mattutine", "text": "Le Lodi mattutine rappresentano una delle due maggiori ore canoniche della \"Liturgia delle Ore\" della Chiesa cattolica: sono recitate nelle prime ore del mattino, preferibilmente non lontano dall'alba.\nStruttura della celebrazione.\nA partire dalla riforma liturgica successiva al Concilio Vaticano II, le Lodi sono celebrate in questa forma:\nTutti i salmi e cantici - salvo pochissime eccezioni, generalmente ben segnalate sul testo liturgico - sono chiusi dalla \"dossologia\" del \"Gloria\".\nI salmi e le letture sono distribuiti in un ciclo di quattro settimane, detto salterio, che si usa, con piccole variazioni, durante tutto l'anno, e che forma il cuore della Liturgia delle Ore\nVariazioni alla celebrazione delle quattro settimane.\nSono previste variazioni alla celebrazione della Liturgia delle Ore, in correlazione con le solennit\u00e0, le Memorie dei Santi ed i tempi forti.\nNelle solennit\u00e0 tutti i testi sono propri della festa, il salmo mattutino \u00e8 sempre il Salmo 62 (), il cantico \u00e8 il \"Canto dei Tre giovani\" (Daniele ; ), ed il salmo di lode \u00e8 il .\nNei tempi forti dell'anno liturgico, come Quaresima o Pasqua, molte preghiere sono proprie per ogni settimana o giorno. Durante Quaresima, Natale, Settimana santa, Ottava di Pasqua, e gli ultimi otto giorni di Avvento, la celebrazione di giorni festivi \u00e8 in un certo modo ristretta. In alcuni di questi giorni, una memoria pu\u00f2 essere celebrata come \"commemorazione\", aggiungendo quindi una preghiera particolare alla fine dell'Ufficio dell'ora, mentre in altri casi addirittura la memoria \u00e8 completamente rimossa dal calendario.\nLiturgia precedente la riforma di Paolo VI.\nNella liturgia tradizionale secondo il rito romano antico, quest'ora si chiama semplicemente Lodi (\"Laudes\") e viene recitata dopo il Mattutino e prima di Prima e si articola nel modo seguente: \nSecondo le rubriche del 1962, qualora l'ufficio non sia celebrato pubblicamente, i saluti \"Dominus vobiscum\" sono sostituiti dall'invocazione \"\u2123 Domine exaudi orationem meam. \u211f Et clamor meus ad te veniat.\"\nDifferenze nel rito ambrosiano.\nNella liturgia delle ore di rito ambrosiano l'ufficio dell'ora di Lodi presenta alcune differenze nella struttura:\nSviluppo delle Lodi nella storia.\nIl termine \"Lodi\" e l'ora dell'Ufficio.\nIl termine \"Lodi\" illustra chiaramente il peculiare carattere di questo Ufficio, il cui fine \u00e8 lodare Dio. Tutte le Ore Canoniche hanno, certamente, lo stesso oggetto, ma si pu\u00f2 affermare che le Lodi possiedono questa caratteristica per eccellenza. Il nome deriva dai tre ultimi salmi dell'Ufficio nella sua celebrazione antica (, , ), nei quali la parola \"laudate\" \u00e8 ripetuta frequentemente: dunque, originariemente, il termine non indicava, come al giorno d'oggi, l'Ufficio intero, ma soltanto la sua fine, ossia appunto tali tre salmi, seguiti dalla conclusione.\nAnche San Benedetto impiega tale termine per indicare i tre ultimi salmi: \"\u00abpost haec [i.e., il Cantico] sequantur Laudes\u00bb\" . Nei sec. V-VI, L'Ufficio delle Lodi era chiamato \"Matutinum\", termine che per\u00f2 pass\u00f2 ad identificare un altro Ufficio, quello notturno, o \"Vigiliae\" (oggi non pi\u00f9 utilizzato). Poco a poco, il termine \"Lodi\" venne applicato all'intero Ufficio, e soppiant\u00f2 il nome di \"Mattutino\". Negli autori antichi, comunque, fra il IV ed il VI-VII secolo, i titoli di \"Matutinum\", \"Laudes matutinae\" e \"Matutini hymni\" sono utilizzati per designare l'Ufficio dell'alba o del primo mattino, mentre l'Ufficio notturno mantiene il suo nome di \"Vigiliae\". La ragione di tale confusione di nomi consta, forse, nel fatto che originariamente \"Mattutino\" e \"Lodi\" formavano solo un singolo Ufficio, con l'Ufficio notturno che terminava solo all'alba.\nL'antichit\u00e0 cristiana e le origini dell'Ufficio delle Lodi.\nL'Ufficio delle Lodi o, pi\u00f9 precisamente, l'Ufficio della Mattina o Ufficio dell'Aurora \u00e8 senza dubbio uno dei pi\u00f9 antichi uffici, del quale si pu\u00f2 trovar traccia fin dai tempi degli Apostoli: gi\u00e0 nel II-III secolo si parla di questo Ufficio nei Padri Apostolici, nei Canoni di Ippolito di Roma ed in San Cipriano.\nNei due secoli successivi, varie descrizioni dell'Ufficio si possono trovare in Giovanni Cassiano, in Melania la giovane, nella \"Peregrinatio Aetheriae\", in Giovanni Crisostomo, in Ilario di Poitiers, in Eusebio di Cesarea.\nNelle differenti province cristiane, con il tempo fu un fatto naturale il costituirsi di ulteriori variet\u00e0 della forma dell'Ufficio, che andava dunque assumendo anche nomi diversi: \"Ufficio dell'alba\" (\"Aurora\"), \"Ufficio del sorger del sole\", \"Ufficio della mattina\", \"Preghiera del mattino\", \"Ufficio del canto del gallo\" (\"Gallicinium\", \"ad galli cantus\"), \"Ufficio della Risurrezione di Cristo\". Le caratteristiche generali, tuttavia, restavano le stesse.\nNella \"Peregrinatio Aetheriae\" ci viene la descrizione della grandiosit\u00e0 della celebrazione degli \"Hymni matutinales\" a Gerusalemme: solitamente era presieduta dal Vescovo alla presenza di tutto il suo clero, e si svolgeva attorno alla Grotta del Santo Sepolcro; dopo il canto dei salmi e dei cantici e l'intonazione delle litanie, il vescovo benediceva il popolo.\nMa, senza dubbio, la celebrazione in cattedrale era comune ovunque, in quanto ancora nei secoli IV-VI il clero era raggruppato in citt\u00e0, attorno al proprio Vescovo: il centro della vita cristiana, della liturgia e dell'evangelizzazione di tutta la diocesi era solo la cattedrale.\nNel VI secolo Benedetto da Norcia ne fornisce una descrizione molto dettagliata nella sua \"Regola\" : i salmi, il cantico, i tre salmi finali, il \"capitulum\", l'inno, il versetto, il cantico del \"Benedictus\", e la parte conclusiva. I monaci, vivendo separati dal mondo, e non immersi in tutte le faccende della vita mondana, potevano organizzare l'intera Liturgia delle Ore in modo che la preghiera risultasse ben distribuita, praticamente ininterrotta, a imitazione del canto incessante delle schiere angeliche.\nColombano di Bobbio, con alcuni altri documenti irlandesi, ci d\u00e0 solo un'informazione molto vaga di questo Ufficio (\"Regula Sancti Columbani\"). Una possibile ricostruzione \u00e8 stata tentata, anche se con esito minore dello sperato, sulla base dell\"'Antifonario di Bangor\": tale documento costituisce un buon saggio dell'Ufficio, pur non essendo l'Ufficio completo.\nAnche Gregorio di Tours fa diverse allusioni a questo Ufficio, che chiama \"Matutini hymni\": ci riferisce, come parti costitutive, il Salmo 1, il \"Benedicite\", i tre salmi (, , ), ed i versetti (\"Historia Francorum\", II, cap. VII)\nDal Medioevo al Vaticano II.\nLa storia dell'Ufficio delle Lodi segue poi le alterne vicende dell'intera Liturgia delle Ore: nel Medioevo venne in un primo momento arricchito (ma anche appesantito) da sempre pi\u00f9 Salmi e preghiere devozionali da renderlo difficile da recitare, successivamente di nuovo abbreviato. La sua pesantezza, insieme ad una perdita di spiritualit\u00e0 anche fra gli stessi chierici e monaci, fece s\u00ec che sempre pi\u00f9 ci si allontanasse dalla sua pratica, che veniva relegata allo spazio personale: verso il XIII secolo si cominci\u00f2 a giustificare la recita privata della Liturgia delle Ore, in luogo di quella comunitaria; ci si avvaleva di piccoli libretti contenenti una sua forma ridotta, abbreviata: da qui, il nome \"breviario\" per indicare il sussidio per la recita delle Ore. L'Ufficio gi\u00e0 non era dunque un necessario strumento di santificazione, piuttosto un obbligo da assolvere sotto pena di peccato mortale.\nIl Concilio di Trento pubblic\u00f2 il libro della Liturgia delle Ore con il titolo di \"Breviario\", ratificandone la celebrazione privata, come devozione obbligatoria riservata (prevalentemente) al clero; anche fra i monaci, gli unici tenuti alla recita dell'Ufficio sono solo quelli ordinati. Il popolo veniva coinvolto dal clero nella recita solenne e pubblica ma, in congregazioni laicali e confraternite, entrarono in uso sezioni del Breviario come il Piccolo Ufficio della Madonna o quello dei Defunti, ai quali si aggiungevano debiti inni e cantici in lingua volgare. \nIl Concilio Vaticano II, nella Costituzione liturgica Sacrosanctum Concilium, esprime la radicale riforma del \"Breviario\" , volta a ridare valore alla Liturgia delle Ore: \u00abLe Lodi, come preghiera del mattino, e i Vespri come preghiera della sera, che secondo la venerabile tradizione di tutta la Chiesa, sono il duplice cardine dell'Ufficio quotidiano, devono essere ritenute le Ore principali e come tali celebrate\u00bb .\nLa Liturgia delle Ore non deve dunque pi\u00f9 essere una preghiera privata riservata al clero, ma celebrazione di alto valore pastorale, aperta a tutti, quindi anche alla comunit\u00e0 di laici: anzi, la forma comunitaria \u00e8 da ritenersi privilegiata.\nNella \"Costituzione Apostolica\" che definisce i \"Principi e Norme per la Liturgia delle Ore\" si legge che \u00absi devono quindi tenere in grandissima considerazione le Lodi mattutine e i Vespri come preghiera della comunit\u00e0 cristiana: la loro celebrazione pubblica e comune sia incoraggiata specialmente presso coloro che fanno vita in comune. Anzi, la loro recita sia raccomandata anche ai singoli fedeli che non possono partecipare alla celebrazione comune\u00bb.\nSimbolismo e motivi dell'Ufficio.\nNon \u00e8 difficile, anche sulla base di quanto visto finora, dedurre i motivi che determinarono la costituzione di questo Ufficio, e con quale significato: per un Cristiano, il primo pensiero che dovrebbe essere presente nella mente la mattina \u00e8 il pensiero di Dio, ed il suo primo atto della giornata dovrebbe essere una preghiera.\n\"\u00abNotte, tenebre e nebbia, fuggite: entra la luce, viene Cristo Signore.\u00bb\" Il primo chiarore dell'alba ci ricorda Cristo, la vera luce, che viene per diradare le tenebre nel nostro spirito e per regnare in tutto il mondo. Fu all'alba, fu di buon mattino che si diede il grande annuncio che Ges\u00f9 era risorto, vincitore della morte e delle tenebre, \"Artefice e Signore della terra e del cielo, aurora inestinguibile, giorno senza tramonto\". \u00c8 dunque questo pensiero della sua Risurrezione che d\u00e0 all'Ufficio il suo pieno significato.\nInfine, questa ora tranquilla, prima che inizi il giorno e prima che l'uomo si ponga nel suo fiume di preoccupazioni e di faccende, \u00e8 la pi\u00f9 adatta alla contemplazione ed alla preghiera: al far memoriale degli eventi della salvezza e riattualizzarli, al consacrare a Dio la giornata che si accinge ad iniziare.\nCome dice san Basilio Magno: \"\u00abIl Mattutino \u00e8 fatto per consacrare a Dio i primi moti della nostra mente e del nostro spirito in modo da non intraprendere nulla prima di esserci rinfrancati col pensiero di Dio, come sta scritto: \"Mi sono ricordato di Dio e ne ho avuto letizia\" (Sal ); n\u00e9 il corpo si applichi al lavoro prima di aver fatto ci\u00f2 che \u00e8 stato detto: \"Ti prego, Signore. Al mattino ascolta la mia voce; fin dal mattino t'invoco e sto in attesa\" (Sal )\u00bb\" ."}
{"id": "402831", "revid": "15756", "url": "https://it.wikipedia.org/wiki?curid=402831", "title": "Personaggi shakespeariani", "text": "Questo \u00e8 un elenco di personaggi che appaiono nei drammi di William Shakespeare.\nC.\nCarruba (vedi Dogberry)\nP.\nPhoebe pastora, in Come vi Piace \u00e8 amata da Silvio, ma si innamora di Ganimede, non sapendo che in realt\u00e0 si tratta di una donna. Alla fine sposa Silvio."}
{"id": "402833", "revid": "51127", "url": "https://it.wikipedia.org/wiki?curid=402833", "title": "Pete Sinfield", "text": ""}
{"id": "402836", "revid": "1543377", "url": "https://it.wikipedia.org/wiki?curid=402836", "title": "Bridge over Troubled Water", "text": "Bridge over Troubled Water \u00e8 il quinto e ultimo album del duo statunitense Simon &amp; Garfunkel, pubblicato il 26 gennaio 1970.\nGrazie all'apporto del produttore Roy Halee, l'album segu\u00ec stilisticamente \"Bookends\", abbandonando in parte le sonorit\u00e0 collaudate del duo in favore di un \"sound\" pi\u00f9 creativo, combinando rock, R&amp;B, gospel, jazz, world music, pop ed altri generi musicali. Dopo aver terminato le riprese di \"Comma 22\", Art Garfunkel torn\u00f2 in studio insieme a Paul Simon per incidere circa 14 tracce, tre delle quali non finirono sull'album. L'inclusione di un dodicesimo brano fu a lungo discussa ma alla fine si decise per undici canzoni. Il disco \u00e8 stato descritto sia come il loro \"album pi\u00f9 immediato\" sia come il \"pi\u00f9 ambizioso\".\n\"Bridge over Troubled Water\" venne pubblicato il 26 gennaio 1970, e seguirono numerose successive ristampe. L'album fu mixato e distribuito sia in formato stereo che quadrofonico. L'8 marzo 2011, la Columbia Records ha pubblicato un'edizione speciale per il 40\u00ba anniversario del disco, con inclusi 2 DVD con lo speciale TV \"Songs of America\" (1969), il documentario \"The Harmony Game\", note aggiuntive e un booklet. Altre ristampe contengono tracce aggiuntive, come l'edizione datata 2001, con cover e nastri demo di \"Feuilles-O\" e \"Bridge over Troubled Water\".\nNonostante il grosso successo riscosso dall'album, il duo decise di separarsi; Garfunkel prosegu\u00ec la sua carriera cinematografica, mentre Simon continu\u00f2 a lavorare nel music business. Entrambi gli artisti pubblicarono album solisti negli anni seguenti. \"Bridge over Troubled Water\" include due delle canzoni pi\u00f9 celebri ed acclamate di Simon &amp; Garfunkel, \"Bridge over Troubled Water\" e \"The Boxer\", inserite dalla rivista \"Rolling Stone\" nella lista dei 500 migliori brani musicali di tutti i tempi da loro redatta. Successo sia di critica che di pubblico, il disco raggiunse la vetta delle classifiche in pi\u00f9 di dieci nazioni e vinse due Grammy Awards, pi\u00f9 altri quattro per la title track. Il disco ha venduto circa 25 milioni di copie, ed \u00e8 stato inserito alla posizione numero 51 nella lista dei 500 migliori album secondo \"Rolling Stone\".\nLa storia del making of dell'album \u00e8 stata raccontata nel documentario \"The Harmony Game\" (2011), con interviste a Simon &amp; Garfunkel e a vari collaboratori.\nIl disco.\nOrigine e storia.\nNel 1969 Simon &amp; Garfunkel, inizialmente \"Tom &amp; Jerry\", erano gi\u00e0 un duo di successo nell'industria musicale. I loro album \"Parsley, Sage, Rosemary and Thyme\", la colonna sonora del film \"Il laureato\" di Mike Nichols, e \"Bookends\" avevano raggiunto rispettivamente le posizioni numero 3, 2 e 1 nella classifica statunitense \"Billboard\" 200, con il primo e il terzo che avevano venduto nei soli Stati Uniti milioni di copie. Art Garfunkel ottenne la parte del Capitano Nately in un altro film di Nichols, \"Comma 22\", basato sul romanzo omonimo. Inizialmente Paul Simon avrebbe voluto interpretare il personaggio di Dunbar nel film, ma lo sceneggiatore Buck Henry ritenne che la storia era gi\u00e0 troppo piena di personaggi e tagli\u00f2 via del tutto la sua parte. La lavorazione inaspettatamente lunga del film mise alla prova la relazione artistica tra Simon e Garfunkel; e lo stesso Garfunkel motiv\u00f2 la sua scelta in un'intervista del 1990 concessa a Paul Zollo di \"SongTalk\": \u00abil nostro modo di lavorare era che Paul scriveva mentre registravamo. Quindi, saremmo stati in studio per la maggior parte dei due mesi di lavoro sulle tre o quattro canzoni che Paul aveva scritto, registrandole, e quando finito, avremmo interrotto per un paio di mesi mentre Paul lavorava sul prossimo gruppo di tre o quattro canzoni. [...] piuttosto che aspettare che Paul scrivesse le prossime canzoni, me ne andai e feci questo film\u00bb.\nLe riprese di \"Comma 22\" iniziarono nel gennaio 1969 e proseguirono per circa otto mesi. Simon non aveva completato nessuna nuova canzone a questo punto, e il duo decise di finire l'album alla fine del film. Roy Halee si occup\u00f2 della produzione discografica, e come nel caso del precedente \"Bookends\", diede alle registrazioni un sound sperimentale, prendendo le distanze dal tipico stile folk rock del duo per esplorare nuovi generi.\n\"Bridge over Troubled Water\" fu il primo album della coppia a contenere la lista dei musicisti di supporto nelle note interne del disco.\nEssendo molto occupati nella lavorazione dell'album, Simon &amp; Garfunkel furono costretti a rifiutare l'invito di esibirsi al festival di Woodstock.\nDescrizione dei brani.\n\"Bridge over Troubled Water\".\nSimon scrisse \"Bridge over Troubled Water\" in quanto voleva un brano dalla sonorit\u00e0 gospel, e quindi scrittur\u00f2 il session man Larry Knechtel affinch\u00e9 suonasse il pianoforte nel pezzo. La canzone aveva in origine un testo pi\u00f9 corto costituito da sole due strofe, ma Garfunkel ritenne il brano troppo corto e chiese a Knechtel di suonare una terza strofa, sulla quale Simon avrebbe aggiunto le parole. Simon &amp; Garfunkel tornarono poi a New York per incidere le parti vocali. Lo stile vocale in \"Bridge over Troubled Water\" si ispir\u00f2 a quanto fatto dal produttore Phil Spector in \"Old Man River\" dei The Righteous Brothers. Dopo due mesi il brano pot\u00e9 dirsi completato. Simon stesso ammise che la canzone era un po' in stile Beatles e poteva ricordare nelle atmosfere \"Let It Be\", ma ribad\u00ec anche di essere comunque del tutto soddisfatto del risultato ottenuto. La composizione di \"Bridge over Troubled Water\" venne influenzata dalla musica gospel ascoltata all'epoca da Simon, in special modo da \"Mary Don't You Weep\" degli Swan Silvertones.\n\"El c\u00f3ndor pasa (If I Could)\".\n\"El c\u00f3ndor pasa (If I Could)\" si basa su una canzone tradizionale peruviana. Simon pens\u00f2 erroneamente che la melodia del brano fosse di pubblico dominio, ma in realt\u00e0 era stata composta da Daniel Alom\u00eda Robles (morto nel 1942). Il figlio di Robles intent\u00f2 causa alla casa discografica di Paul Simon, dichiarando di detenere i diritti di copyright del brano negli Stati Uniti. Il tribunale gli diede ragione, e la casa discografica fu costretta a pagare i diritti d'autore per permettere a Simon di inserire la canzone nel disco. Egli scrisse un testo in inglese sulla registrazione strumentale dei [[Los Incas]], e la canzone divenne una delle pi\u00f9 celebri dell'album.\n\"Cecilia\".\nNell'estate del 1969, Simon, la moglie Peggy e Garfunkel affittarono una casa a Blue Jay Way a [[Los Angeles]], dato che Garfunkel non voleva fare avanti e indietro dal set di \"Comma 22\", che si girava appunto sulla West Coast. In questa sessione, il duo speriment\u00f2 di creare una canzone mettendo insieme suoni inusuali di vari oggetti. Garfunkel aveva un registratore portatile a cassette dotato di effetto di riverbero, cos\u00ec ogni suono avrebbe ricevuto una eco. Una volta finito, Simon diede il nastro a Halee, che si mise a lavorare sulla traccia. Il risultato fu la canzone \"Cecilia\" che fin\u00ec sull'album.\n\"Keep the Customer Satisfied\".\nIn stile [[rockabilly]] alla [[The Everly Brothers|Everly Brothers]], \"Keep the Customer Satisfied\" racconta degli estenuanti tour dei quali Simon era stufo, tematica gi\u00e0 trattata in \"[[Homeward Bound (Simon &amp; Garfunkel)|Homeward Bound]]\".\n\"So Long, Frank Lloyd Wright\".\n\"So Long, Frank Lloyd Wright\" \u00e8 un omaggio all'architetto [[Frank Lloyd Wright]] ma anche a Garfunkel stesso, che avrebbe voluto studiare architettura. Simon vi suona la chitarra in stile [[Latin jazz]] e [[Bossa nova]].\n\"The Boxer\".\nLa registrazione della ballata folk \"[[The Boxer (Simon &amp; Garfunkel)|The Boxer]]\", canzone che era gi\u00e0 stata in parte composta da Simon nel 1968 e pubblicata su singolo nel marzo 1969, divenne uno dei maggiori successi della carriera della coppia. La lavorazione dell'incisione dur\u00f2 oltre 100 ore e si svolse in varie location. La maggior parte della traccia venne incisa a [[Nashville]], ai Columbia Studios, dal 6 all'8 dicembre 1968. La parte conclusiva e la sezione fiati furono registrate all'interno della [[St. Paul's Chapel (Columbia University)|St. Paul's Chapel]] della [[Columbia University]], e gli archi nuovamente ai Columbia Studios.\n\"Baby Driver\".\n\"Baby Driver\", un [[rock and roll]] vivace, gi\u00e0 pubblicato come [[B-side]] del [[45 giri]] \"The Boxer\", narra la storia di un ragazzo che vive una vita agiata tra le pareti della propria casa, ma che sogna di vivere delle avventure erotiche e un bel giorno decide di evadere in cerca della prima esperienza sessuale. L'incisione contiene rumori d'auto, una parte cantata alla [[The Beach Boys|Beach Boys]] e parole inventate.\n\"The Only Living Boy in New York\".\n\"The Only Living Boy in New York\", secondo quanto affermato da Bill Janovitz di [[AllMusic]], possiede caratteristiche simili ad alcune canzoni di [[Elton John]], specialmente \"Rocket Man\". In un'intervista concessa a \"SongTalk\", Simon disse che per incidere il verso \"aaah\" furono sovraincise dalle 12 alle 15 voci, mentre Garfunkel ricord\u00f2 che durante la registrazione della canzone, [[Bob Dylan]] venne a trovarli in studio. Simon compose \"The Only Living Boy in New York\" mentre Garfunkel stava recitando in Messico impegnato nelle riprese del film \"Comma 22\", e il testo del brano riflette la sua solitudine e il senso di isolamento che provava a New York.\n\"Why Don't You Write Me\".\n\"Why Don't You Write Me\", parla della separazione di Simon dalla moglie Peggy. In questa canzone Simon sperimenta per la prima volta con il nascente genere [[reggae]], stile che avrebbe approfondito ancora nel corso della sua carriera solista.\n\"Bye Bye Love\".\nVerso la fine delle riprese di \"Comma 22\" in ottobre, Simon &amp; Garfunkel si esibirono dal vivo ad [[Ames (Iowa)|Ames]], [[Iowa]]. Il concerto incluse in scaletta una reinterpretazione del celebre brano \"[[Bye Bye Love]]\" degli Everly Brothers, esecuzione accompagnata dal ritmico battito delle mani da parte del pubblico. Simon &amp; Garfunkel restarono affascinati dal risultato, e quindi vollero replicare l'effetto in studio ed inserire la cover in \"Bridge over Trouble Water\".\n\"Song for the Asking\".\nL'ultima traccia dell'album, \"Song for the Asking\", rappresenta un \"gesto di pace\" l'uno verso l'altro da parte di Simon &amp; Garfunkel, tenendo cos\u00ec aperta la possibilit\u00e0 di una riconciliazione e di ulteriori collaborazioni.\n[[Outtake]]s.\nLe canzoni \"Cuba Si, Nixon No\", \"Groundhog\", e la demo \"Feuilles-O\" furono tutte registrate durante le sessioni di registrazione del disco ma non furono incluse come tracce. \"Cuba Si, Nixon No\" fu successivamente inserita in una copia del concerto dell'11 novembre 1969 di Simon &amp; Garfunkel alla Miami University, mentre la demo di \"Feuilles-O\" fu commercializzata solo il 4 ottobre 1997 nel box completo \"Old Friends\".\nPubblicazione.\nDopo la pausa per il Natale, la coppia continu\u00f2 a lavorare al disco agli inizi del 1970 terminandolo alla fine di gennaio. Undici brani furono inclusi nell'album. Pubblicato negli [[Stati Uniti]] il 26 gennaio 1970, \"Bridge over Troubled Water\" raggiunse la vetta della classifica in oltre dieci paesi, inclusi Stati Uniti e [[Gran Bretagna]]. Fu il maggior successo discografico del 1970, 1971 e 1972 e divenne l'album pi\u00f9 venduto dell'epoca. Rimase il maggior successo della [[CBS Records]] fino all'uscita di \"[[Thriller (album Michael Jackson)|Thriller]]\" di [[Michael Jackson]] nel 1982. L'album rest\u00f2 in vetta alla [[Billboard 200|\"Billboard\" 200]] per 10 settimane e rimase in classifica per 85 settimane complessivamente.\nAccoglienza.\nIl disco riscosse un grande successo a livello mondiale, vendendo solo negli [[Stati Uniti d'America|Stati Uniti]] otto milioni di copie, raggiungendo la prima posizione e rimanendo ininterrottamente nella [[Official Albums Chart]] dal 1970 al 1975. \u00c8 risultato essere il disco pi\u00f9 venduto dell'anno in Australia, Canada, Francia, Germania, Paesi Bassi, Spagna, Stati Uniti e per due anni nel Regno Unito, dove \u00e8 anche il disco pi\u00f9 venduto negli [[anni 1970|anni settanta]]. In Italia raggiunse la quarta posizione classificandosi come ottavo maggiore successo del 1970. Si stima che abbia venduto in tutto il mondo oltre venti milioni di copie. L'album ricevette sei [[Grammy Award]], tra cui quello per il [[Grammy Award all'album dell'anno|miglior album dell'anno]] e il [[Grammy Award alla registrazione dell'anno]]. Una voce fuori dal coro del plauso generale fu quella di [[Chris Charlesworth]], autore di \"The Complete Guide to the Music of Paul Simon and Simon &amp; Garfunkel\", il quale in una recensione posteriore dell'album, diede al disco un giudizio misto, facendo notare come solo sette tracce su undici (\"Bridge over Troubled Water\", \"El c\u00f3ndor pasa\", \"So Long, Frank Lloyd Wright\", \"The Boxer\", \"The Only Living Boy in New York\", \"Bye Bye Love\" e \"Song for the Asking\") fossero veramente buone, mentre le restanti, secondo lui, erano solo degli \"riempitivi\". Si dichiar\u00f2 inoltre sorpreso dal successo riscosso dall'album.\nNel 2003 l'album fu annoverato nella [[I 500 migliori album secondo Rolling Stone|lista dei 500 migliori album secondo \"Rolling Stone\"]] al 51\u00ba posto. Nello stesso anno il network televisivo [[VH1]] lo proclam\u00f2 33\u00b0 miglior album del secolo."}
{"id": "402840", "revid": "125261875", "url": "https://it.wikipedia.org/wiki?curid=402840", "title": "Edmontosaurus", "text": "Edmontosaurus (il cui nome significa \"lucertola di Edmonton\") \u00e8 un genere estinto di dinosauro hadrosauride edmontosaurino vissuto nel Cretaceo superiore, circa 75-65 milioni di anni fa, in Nord America. Il genere contiene due specie vissute in periodi diversi: \"E. regalis\" vissuto 75 milioni di anni fa in Nord America occidentale e \"E. annectens\" vissuto 65 milioni di anni fa nella stessa area geografica. L\"Edmontosaurus\" \u00e8 stato uno degli ultimi dinosauri a evolversi prima della grande estinzione di massa, vivendo al fianco di dinosauri famosi come \"Triceratops\" e \"Tyrannosaurus\".\nL\"Edmontosaurus\" \u00e8 anche uno dei pi\u00f9 grandi hadrosauridi conosciuti, arrivando ad una lunghezza massima di circa 12 metri (39 piedi) per un peso di circa 4,0 tonnellate. \u00c8 anche uno dei dinosauri meglio conservati in quanto i suoi fossili non contengono solo ossa ma anche impressioni di pelle e il possibile contenuto intestinale. \u00c8 classificato come un genere della sottofamiglia dei saurolophinae, un membro del gruppo degli hadrosaurinae, grossi dinosauri erbivori a becco d'anatra che per\u00f2 mancavano di grandi creste ossee cave, avendo invece creste pi\u00f9 piccole e solide fatte di tessuto molle e squame, e con una vela carnosa molto bassa che correva lungo la schiena (un tempo creduta una serie di spine ossee lungo la schiena).\nI primi fossili di \"Edmontosaurus\" furono scoperti nel sud dell'Alberta (la cui capitale Edmonton, ha dato il nome all'animale), all'interno della Formazione Horseshoe Canyon (precedentemente chiamata Formazione Edmonton inferiore). Le specie tipo, \"E. regalis\", \u00e8 fu descritta da Lawrence Lambe, nel 1917, anche se diversi fossili oggi classificati come \"Edmontosaurus\", erano gi\u00e0 stati scoperti ma assegnati ad altre specie. Il pi\u00f9 noto di questi casi comprende la specie \"E. annectens\", nominata da Othniel Charles Marsh, nel 1892, come \"Claosaurus agilis\", conosciuto per molti anni come una specie di \"Trachodon\", e poi come \"Anatosaurus annectens\". Oggi in realt\u00e0, sia \"Anatosaurus\" sia \"Anatotitan\" sono considerati sinonimi di \"Edmontosaurus\".\nL\"Edmontosaurus\" era un animale molto comune nel Nord America occidentale. La distribuzione geografica dei fossili di \"Edmontosaurus\" suggerisce che l'animale preferiva le coste e le pianure costiere. L'animale era in grado di muoversi sia sulle due zampe posteriori sia a quattro zampe a seconda della situazione, inoltre, dalla scoperta di numerosi letti d'ossa contenenti ossa di \"Edmontosaurus\" si pu\u00f2 dedurre che era un animale gregario che effettuava migrazioni stagionali. La ricchezza dei fossili di \"Edmontosaurus\" ha permesso ai ricercatori di studiare la sua intera paleobiologia in dettaglio, tra cui le funzioni del cervello, i suoi metodi di nutrizione, possibili lesioni e patologie, come la scoperta i segni di morsi di tyrannosauride sulle vertebre caudali di un esemplare.\nDescrizione.\nGrazie all'incredibile quantit\u00e0 di fossili raccolti, l'anatomia di \"Edmontosaurus\" \u00e8 molto ben conosciuta. Come tutti gli altri hadrosauridae, l' \"Edmontosaurus\" era un animale dalla grande mole, provvisto di una lunga coda muscolosa e appiattita lateralmente, un collo corto e robusto che sorreggeva la lunga e pesante testa che terminava in un becco, vagamente simile a quello delle anatre. A differenza di alcuni saurolophini, il cranio di \"Edmontosaurus\" era privo di cresta ossea, sfoggiando invece una piccola cresta di tessuto molle e squame. Le gambe anteriori erano pi\u00f9 sottili e corte di quelle posteriori pur essendo in grado di far camminare l'animale in posizione quadrupede. L\"Edmontosaurus\" \u00e8 stato tra i pi\u00f9 grandi adrosauridi conosciuti: a seconda della specie, un esemplare adulto poteva raggiungere i 9 metri (30 piedi) di lunghezza, anche se alcuni esemplari hanno raggiunto anche i 12 metri (39 piedi) e i 13 metri (43 piedi) di lunghezza. Il peso ordinario dell'animale i aggirava intorno alle 4,0 tonnellate. Tradizionalmente, la specie \"E. regalis\" \u00e8 considerata la specie pi\u00f9 grande, anche se ci\u00f2 potrebbe essere smentito dall'ipotesi che l'hadrosauride \"Anatotitan copei\" sia un sinonimo di \"Edmontosaurus annectens\", come proposto da Jack Horner \"et al.\", nel 2004, e supportato dagli studi di Campione e Evens, nel 2009 e nel 2011. L'esemplare tipo di \"E. regalis\", NMC 2288, \u00e8 stimato essere lungo tra i 9 e i 12 metri (da 30 a 39 piedi). Invece, la specie \"E. annectens\" \u00e8 spesso vista come la specie pi\u00f9 piccola. Due scheletri completi e montati dell'animale, i campioni USNM 2414 e YPM 2182, misurano rispettivamente 8 (26.25\u00a0ft) e 8,92 metri (29,3 piedi), di lunghezza. Tuttavia, si tratta quasi certamente di individui subadulti, inoltre Si conoscono esemplari parziali di \"E. annectens\" molto pi\u00f9 grande di quanto si pensi che possono aver raggiunto i 12 metri (39 piedi) di lunghezza. Inoltre i campioni parziali MOR 1609 e MOR 1142, originariamente conosciuti come \"Anatosaurus\", potrebbero aver raggiunto le titaniche dimensioni di ben 15 metri (49 piedi) di lunghezza, per un peso di ben 10 tonnellate. Tali stime si basano principalmente sull'esemplare MOR 1142 (soprannominato \"X-rex\" poich\u00e9 inizialmente pensato essere un \"Tyrannosaurus\"), costituito da una coda completa che da sola misura ben 7,6 metri. Tuttavia tali titanici individui erano piuttosto rari e la maggior parte dei fossili di \"E. annectens\", provenienti dalla Formazione Hell Creek, hanno una taglia media di 8,5 metri di lunghezza. L'analisi delle ossa di questi individui ha rivelato che nonostante le ragguardevoli dimensioni l'animale era a circa la met\u00e0 delle sue dimensioni adulte. Ci\u00f2 sarebbe dovuto all'alto tasso di mortalit\u00e0 infantile, con il 90% dei neonati che morivano ancor prima di raggiungere il primo anno di vita.\nCranio.\nIl cranio di un \"Edmontosaurus\" completamente sviluppato superava il metro di lunghezza. Il cranio della specie \"E. annectens\" (ex \"Anatotitan\") misurava 1,18 metro (3,87\u00a0ft) di lunghezza. La forma del cranio, vista di profilo, era vagamente triangolare, senza contare la piccola cresta cranica. Visto dall'alto, invece, la parte anteriore e posteriore del cranio erano molto allargate, donando il caratteristico profilo da anatra all'animale. Il becco era senza denti, e sia il becco superiori sia quello inferiore erano coperti da uno strato di cheratina, i cui resti sono stati ritrovati nell'esemplare \"Mummia\", conservato al Naturmuseum Senckenberg. In questo esemplare, lo strato di cheratina che copriva il becco era spesso ben 8\u00a0cm (3,1 pollici), proiettandosi verso il basso in senso verticale. Le aperture nasali di \"Edmontosaurus\" erano molto allungate e ospitavano profonde depressioni circondate da cerchi ossee distinti sopra, dietro e sotto. L'esemplare \"mummia\" presenta anche gli anelli sclerotici dell'animale, e la staffa (l'osso dell'orecchio dei rettili), entrambe ossa che si fossilizzano raramente.\nI denti erano presenti solo nella mascelle (guance superiori) e nei dentari (l'osso principale della mandibola). I denti erano continuamente sostituiti e non appena uno di questi si usurava veniva rimpiazzato da un altro. I denti erano composti da ben sei tipi di tessuti, rivaleggiando con la complessit\u00e0 dei denti dei mammiferi. I denti crescevano in colonne, con una massima osservata di sei ciascuno, e il numero di colonne variava in base alle dimensioni dell'animale. I conteggi della colonna noti delle due specie sono: 51 a 53 colonne per mascellare e da 48 a 49 per dentario (denti della mascella superiore sono leggermente pi\u00f9 stretti rispetto a quelli della mascella in basso) per \"E. regalis\"; e 52 colonne per mascellare superiore e 44 per dentario per \"E. annectens\" (tale dato viene dall'esemplare tipo della presunta specie \"E. saskatchewanensis\").\nScheletro.\nIl numero di vertebre della colonna vertebrale di \"Edmontosaurus\" \u00e8 diversa tra i vari campioni. L' \"E. regalis\" avevano tredici vertebre del collo, diciotto vertebre della schiena, nove vertebre alle anche e un numero imprecisato di vertebre della coda. Il campione A, una volta identificato come appartenente ad \"Anatosaurus edmontoni\" (ora considerato sinonimo di \"E. regalis\") aveva 10 vertebre alle anche e ben 85 vertebre caudali. Altri hadrosauridi posseggono solo tra le 50 e le 70 vertebre caudali, quindi il numero dell'esemplare A sembra essere stato sovrastimato. L'anteriore posteriore era curvata verso il suolo, con il collo flesso verso l'alto e il resto della schiena e la coda tenuto orizzontalmente. La maggior parte del dorso e la coda erano resi rigidi da tendini ossificati disposti in un reticolo lungo le spine neurali delle vertebre. Ci\u00f2 rendeva la groppa e la coda dell'animale pi\u00f9 rigidi e mantenendolo stabile durante la locomozione.\nLe scapole erano lunghe e piatte ossa a lama, tenute, approssimativamente, parallele alla colonna vertebrale. I fianchi erano composti da tre elementi ciascuno: un ileo allungato sopra l'articolazione della gamba, l'ischio sotto e dietro con una lunga asta sottile e il pube posto anteriormente svasato in una struttura piastriforme. La struttura dell'anca impediva all'animale di assumere una posizione eretta, perch\u00e9 in tale posizione il femore avrebbe spinto contro il giunto dell'ileo e del pube, invece di spingere solo contro dell'ileo solido. Le nove vertebre fuse delle anche fusa fornivano supporto all'anca.\nLe zampe anteriori erano pi\u00f9 corte e meno massicce rispetto alle zampe posteriori. La parte superiore del braccio aveva una grande cresta deltopettorale per l'attacco dei muscoli, mentre l'ulna e radio avevano una cresta parecchio sottosviluppata. La parte superiore del braccio e dell'avambraccio erano simili in lunghezza. Il polso era semplice, con sole due piccole ossa. Ogni mano aveva quattro dita, senza pollice (primo indice). Il secondo indice, terzo e quarto dito avevano circa la stessa lunghezza ed erano uniti tra loro in vita da un involucro carnoso. Sebbene il secondo e terzo dito avessero zoccoli simile simili a quelli degli ungulati, queste ossa erano contenute anch'esse nell'involucro carnoso. Il mignolo, era il dito pi\u00f9 discostato dagli altri tre ed era il pi\u00f9 breve. Il femore era robusto e dritto, con un importante flangia a circa met\u00e0 del lato posteriore. Questa cresta era usata per il fissaggio dei muscoli che collegavano i fianchi e la coda che trainavano le cosce (e quindi le zampe posteriori) all'indietro e contribuito a mantenere l'utilizzo della coda come organo di bilanciamento. Ogni piede aveva tre dita, senza alluce o mignolo. Le dita avevano artigli simili a zoccoli.\nPelle.\nNegli ultimi anni sono stati ritrovati diversi fossili di \"E. annectens\" che mostravano diverse impressioni di pelle. Diversi di questi fossili sono stati anche ben pubblicizzati, come ad esempio la \"mummia di \"Trachodon\"\" del XX secolo, e il campione soprannominato \" Dakota \", la quale potrebbe addirittura contenere rimanenti composti organici di pelle. Grazie a questi ritrovamenti la copertura del corpo di \"Edmontosaurus\" \u00e8 nota ai paleontologi. Vi sono stati casi di ritrovamenti di impressioni di pelle anche della specie \"E. regalis\", ma sono meno comuni. L'esemplare pi\u00f9 noto di pelle fossilizzata di \"E. regalis\" \u00e8 stata la distintiva cresta cranica di tessuti molli e squame. Non \u00e8 noto se tale cresta era presente anche in \"E. annectens\", o se fosse un indicatore di dimorfismo sessuale. Una pelle cos\u00ec era ideale per un animale che viveva in un clima caldo, poich\u00e9 non si inaridiva e non seccava sotto il sole cocente.\nClassificazione.\nL\"Edmontosaurus\" era un hadrosauridae (i cosiddetti dinosauri dal becco d'anatra), una famiglia di dinosauri vissuti nel Cretaceo superiore. \u00c8 ulteriormente classificato come un Saurolophinae (alternativamente come Hadrosaurinae), un \"clade\" di hadrosauridi sprovvisti di cresta ossea cava. Gli altri membri del gruppo comprendono \"Brachylophosaurus\", \"Gryposaurus\", \"Lophorhothon\", \"Maiasaura\", \"Naashoibitosaurus\", \"Prosaurolophus\" e \"Saurolophus\". Altro dinosauro strettamente imparentato con \"Edmontosaurus\" \u00e8 l\"Anatosaurus annectens\" (oggi sinonimizzato come \"Edmontosaurus annectens\"), un grande hadrosauride vissuto nel Cretaceo superiore, in Nord America. L'hadrosaurino gigante cinese \"Shantungosaurus giganteus\" \u00e8 pressoch\u00e9 identico anatomicamente ad \"Edmontosaurus\"; MK Brett-Surman ha riscontrato che i due generi differiscono soltanto per dimensioni e condividono molte caratteristiche anatomiche.\nMentre lo stato di \"Edmontosaurus\" come saurolophino \u00e8 accettata da buona parte dei paleontologi, la sua precisa collocazione all'interno del \"clade\" \u00e8 piuttosto incerta. Le prime filogenesi, come quello presentato da RS Lull e l'influente monografia di Nelda Wright nel 1942, consideravano l\"Edmontosaurus\" e le varie specie di \"Anatosaurus\" (la maggior parte dei quali sarebbero poi state sinonimizzate come specie e/o esemplari di \"Edmontosaurus\") come un lignaggio di \"adrosauri dalla testa piatta\". Tale lignaggio comprendeva anche i generi \"Shantungosaurus\" e i relativi \"Brachylophosaurs\" e \"Gryposaurs\". Uno studio del 2007, condotto da Terry Gates e Scott Sampson hanno dato risultati, sostanzialmente, simili in quanto \"Edmontosaurus\" \u00e8 rimasto vicino a \"Saurolophus\" e \"Prosaurolophus\" e distante da \"Gryposaurus\", \"Brachylophosaurus\" e \"Maiasaura\". Tuttavia, la revisione pi\u00f9 recente di Hadrosauridae, da parte di Jack Horner e colleghi (2004), ha dato un risultato completamente diverso: \"Edmontosaurus\" \u00e8 stato affiancato a \"Gryposaurus\" e \"Brachylophosaurs\" e distanziato da \"Saurolophus\".\nDi seguito il cladogramma di Horner \"et al.\" (2004). \nDi seguito il cladogramma di Gates &amp; Sampson (2007).\nSpecie e distribuzione.\nAttualmente, al genere \"Edmontosaurus\", sono ascritte solo due specie considerate valide: tipo specie \"E. Regalis\" e \"E. annectens\".\nLe due specie differiscono per la forma del cranio che in \"E. annectens\" era pi\u00f9 bassa e allungata e anche meno robusto che in \"E. regalis\". Anche se Brett-Surman consider\u00f2 per lungo tempo \"E. regalis\" e \"E. annectens\" rispettivamente come maschio e femmina dell stessa specie, ma ci\u00f2 non pu\u00f2 essere possibile visto che i due animali sono vissuti in due epoche diverse e quindi non si sono mai potuti incontrare.\nGli esemplari di Edmontosaurini provenienti dalla Formazione Prince Creek, dell'Alaska, precedentemente classificati come una nuova specie di \"Edmontosaurus\" nota come \"Edmontosaurus sp.\" \u00e8 stata riassegnata, nel 2015, ad un nuovo genere, \"Ugrunaaluk kuukpikensis\". Un'altra fantomatica nuova specie di \"Edmontosaurus\" fu segnalata nella Formazione Javelina, del Parco nazionale di Big Bend, in Texas, ma i resti in questione furono in seguito descritti come \"Kritosaurus cf. navajovius\" da Wagner (2001), mentre uno di questi esemplari si rivel\u00f2 essere una nuova specie di \"Gryposaurus\", \"G. alsatei\".\nStoria della scoperta.\n\"Claosaurus annectens\".\nLa storia tassonomica di \"Edmontosaurus\" \u00e8 molto lunga e complicata, avendo passato decenni classificato sotto il nome di altri generi. La sua storia tassonomica si intreccia pi\u00f9 volte con i generi \"Agathaumas\", \"Anatosaurus\", \"Anatotitan\", \"Claosaurus\", \"Hadrosaurus\", \"Thespesius\" e \"Trachodon\", e spesso dal 1980 \u00e8 stato spesso sinonimizzato o frainteso con i generi sopracitati \"Anatosaurus\", \"Claosaurus\", \"Thespesius\" e \"Trachodon\" (esclusa la specie \"E. regalis\"). Anche se l\"Edmontosaurus\" \u00e8 stato nominato solo nel 1917, la sua pi\u00f9 antica specie ben supportata (\"E. annectens\") \u00e8 stato nominato solo nel 1892, come una specie di \"Claosaurus\".\nLa prima specie ufficiale di \"Edmontosaurus\" fu nominata descritta nel 1892, sotto il nome di \"Claosaurus annectens\" da Othniel Charles Marsh. Questa specie si basa sull'elemento USNM 2414, composto dal tetto cranico e uno scheletro parziale, a ci si poi aggiunto l'esemplare YPM 2182 composto da un secondo cranio e un secondo scheletro parziale, designato a paratipo. Entrambi i fossili sono stati raccolti nel 1891 da John Bell Hatcher, in una formazione rocciosa risalente alla fine del Maastrichtiano, Cretaceo superiore, la Formazione Lance della Contea di Niobrara (allora parte della Contea di Converse), Wyoming. L'animale \u00e8 diventato in breve tempo un dinosauro piuttosto famoso: fu uno dei primi dinosauri a ricevere un restauro scheletrico, oltre ad essere stato il primo hadrosauride il cui scheletro \u00e8 stato ricostruito. Gli esemplari YPM 2182 e UNSM 2414 furono i primi scheletri di dinosauro ad essere esposti negli Stati Uniti. L'esemplare YPM 2182 fu esposto nel 1901, mentre USNM 2414 fu esposto nel 1904.\nA causa della poca conoscenza delle caratteristiche diagnostiche di hadrosauridae di allora la classificazione dell'animale fu molto complicata, soprattutto dopo la morte di Marsh nel 1897, la specie \"Claosaurus annectens\" fu in seguito classificato come una specie di \"Claosaurus\", \"Thespesius\" e \"Trachodon\". Le opinioni dell'epoca variavano notevolmente da autore a autore; i libri di testo e le enciclopedie difficilmente riuscivano a trovare una distinzione tra i dinosauri \"simili all\"Iguanodon\"\" e i dinosauri dal becco d'anatra (basati su resti ora conosciuti come esemplari adulti di \"Edmontosaurus annectens\"), mentre Hatcher identificava esplicitamente \"C. annectens\" come un sinonimo di hadrosauridae. La revisione di Hatcher, pubblicato nel 1902, divenne in breve molto popolare: egli considerava quasi tutti i generi di hadrosauridae, come sinonimi di \"Trachodon\". Ci\u00f2 includeva i generi \"Cionodon\", \"Diclonius\", \"Hadrosaurus\", \"Ornithotarsus\", \"Pteropelyx\" e \"Thespesius\", cos\u00ec come \"Claorhynchus\" e \"Polyonax\", generi frammentari ora considerati appartenenti a ceratopsidi. Il lavoro di Hatcher fu accolto da molti, fino al 1910 quando del nuovo materiale dal Canada e dal Montana mostr\u00f2 una maggiore diversit\u00e0 tra gli hadrosauridae di quanto precedentemente si sospettasse. Charles W. Gilmore, nel 1915, riesamin\u00f2 il caso degli hadrosauridae, ripristinando i generi di \"Thespesius\", a cui assegno tutti i resti di hadrosauridae rinvenuti nella Formazione Lance e nelle unit\u00e0 di roccia di et\u00e0 equivalente, e di \"Trachodon\", a cui assegn\u00f2 i resti di hadrosauridae rinvenuti nella Formazione Judith River e nelle unit\u00e0 di roccia di et\u00e0 equivalente. Per quanto riguardava \"Claosaurus annectens\", Gilmore stabil\u00ec che si trattava della stessa specie di \"Thespesius occidentalis\". Il ripristino di \"Thespesius\" come unico hadrosauride dell'et\u00e0 Lance ebbe ulteriori conseguenze sulla tassonomia di \"Edmontosaurus\" nei decenni successivi.\nDurante questo lasso di tempo (1902-1915), due ulteriori importanti esemplari di \"C. annectens\" vennero riportati alla luce. Il primo, la \"mummia di \"Trachodon\"\" (AMNH 5060), fu scoperta nel 1908 da Charles Hazelius Sternberg ed i suoi figli, nelle rocce della Formazione Lance, vicino Lusk, Wyoming. Sternberg lavorava per il Museo di Storia Naturale di Londra, ma Henry Fairfield Osborn dell'American Museum of Natural History fu in grado di acquistare il campione per $ 2,000. Gli Sternbergs recuperarono un secondo esemplare simile della stessa area nel 1910, non molto ben conservato, ma dove furono ritrovate impressioni di pelle. Anche questo esemplare (SM 4036) fu venduto al Naturmuseum Senckenberg.\nCome nota a margine, \"Trachodon selwyni\", descritto da Lawrence Lambe nel 1902 per una mascella inferiore, rinvenuta nella Formazione Dinosaur Park, in Alberta, fu erroneamente descritta da Glut (1997) come \"Edmontosaurus regalis\" da Lull e Wright, tuttavia questa classificazione \u00e8 stata considerata di \"dalla dubbia validit\u00e0\". Solo recensioni pi\u00f9 recenti sugli hadrosauridae hanno attestato la validit\u00e0 di tale classificazione.\nScoperte canadesi.\nIl nome \"Edmontosaurus\" fu coniato nel 1917 da Lawrence Lambe, per descrivere due scheletri parziali trovate nella Formazione Horseshoe Canyon (ex Formazione Edmonton), lungo il Red Deer, nel sud dell'Alberta, Canada. Queste rocce sono pi\u00f9 vecchie da quelle da cui sono stati estratti \"Claosaurus annectens\". La Formazione Edmonton prestava ad \"Edmontosaurus\" il suo nome. La specie tipo, \"E. regalis\" (\"regale\", o, pi\u00f9 liberamente, \"dalle dimensioni regali\"), si basa sull'esemplare NMC 2288, costituito da un teschio, articolato a delle vertebre fino alla sesta vertebra della coda, le costole, anche parziali, l'osso del braccio e la maggior parte di un arto posteriore. L'esemplare fu scoperto nel 1912 da Levi Sternberg. Il secondo esemplare, il paratipo NMC 2289, costituito da un cranio senza il becco, la maggior parte della coda e parte dei piedi, fu scoperto nel 1916 da George F. Sternberg. Lambe confront\u00f2 il suo nuovo dinosauro con il meglio conosciuto \"Diclonius\" (esemplare ora conosciuto come \"Edmontosaurus annectens\") e not\u00f2 le dimensioni e la robustezza di \"Edmontosaurus\". Inizialmente, Lambe descrisse solo i teschi dei due scheletri, ma li restitu\u00ec al genere nel 1920, per descrivere lo scheletro di NMC 2289. Lo scheletro postcraniale del campione tipo rimase non descritto.\nIn seguito furono scoperti altri due esemplari in seguito identificati come \"Edmontosaurus\", ma inizialmente classificati come \"Thespesius\", nel 1920. Gilmore nomin\u00f2 il primo esemplare come \"Thespesius edmontoni\", nel 1924. \"T. edmontoni\" veniva dalla Formazione a Horseshoe Canyon. Esso si basa sull'esemplare NMC 8399, un altro scheletro quasi completo che manca della maggior parte della coda. L'esemplare NMC 8399 fu scoperto sul fiume Deer Red, nel 1912 da un gruppo di Sternberg. Le sue zampe anteriori, i tendini fossilizzati e le impressioni di pelle furono brevemente descritti nel 1913 e nel 1914 da Lambe, che in un primo momento lo classific\u00f2 come una nuova specie che chiam\u00f2 \"Trachodon marginatus\", ma poi cambi\u00f2 idea. Come per gli Stati Uniti, anche questo esemplare fu il primo scheletro di dinosauro montato in un museo canadese. Gilmore scopr\u00ec che le sue nuove specie confrontate da vicino a quello che lui chiamava \"Thespesius annectens\", erano molto simili sebbene mancassero alcune parti delle braccia e delle mani. Egli ha anche notato che la sua specie avevano pi\u00f9 vertebre che Marsh nella schiena e sul collo, ma propose che Marsh si era sbagliato nel presumere che gli esemplari di \"annectens\" erano completi in quelle regioni.\nNel 1926, Charles Mortram Sternberg coni\u00f2 il nome \"Thespesius saskatchewanensis\" per l'esemplare NMC 8509, composto da un cranio e scheletro parziale, rinvenuto a Wood Mountain, nel sud del Saskatchewan. Egli aveva raccolto questo esemplare nel 1921, da rocce della Formazione Lance, (oggi conosciuta come Formazione Frenchman). NMC 8509 costituito da un cranio quasi completo, numerose vertebre, le guaine della spalla, un'anca parziale e gli arti posteriori parziali che rappresentano i primi sostanziali esemplare di dinosauro recuperati dallo Saskatchewan. Sternberg decise di assegnarlo al genere \"Thespesius\" perch\u00e9 era l'unico genere di hadrosauridae noto della Formazione Lance. A quel tempo, \"T. saskatchewanensis\" era insolito a causa delle sue piccole dimensioni, stimate tra i 7 e i 7,3 metri (da 23 a 24 piedi) di lunghezza.\nDa \"Anatosaurus\" al presente.\nNel 1942, Lull e Wright tentarono di risolvere la tassonomia complessa degli hadrosauridi senza cresta nominando un nuovo genere, \"Anatosaurus\", in cui vennero classificati diversi esemplari. \"Anatosaurus\", il cui nome significa \"lucertola anatra\", a causa della sua ampia bocca con il becco simile a quello di un'anatra, venne affidata come specie tipo \"Claosaurus annectens\". A questo genere vennero assegnati anche i generi \"Thespesius edmontoni\", \"T. saskatchewanensis\", \"Trachodon longiceps\", \"Anatosaurus copei\" e \"Diclonius mirabilis\". Pertanto, le varie specie divennero \"A. annectens\", \"A. copei\", \"A. edmontoni\", \"A. longiceps\" e \"A. saskatchewanensis\". Da allora \"Anatosaurus\" divenne lo stereotipo del \"classico dinosauro dal becco d'anatra\".\nQuesto sistema tassonomico perdur\u00f2 per diversi decenni, fino a quando Michael K. Brett-Surman riesaminarono il materiale pertinente per i suoi studi universitari negli anni 70 e 80, concludendo che la specie tipo di \"Anatosaurus\", \"A. annectens\", era in realt\u00e0 una specie di \"Edmontosaurus\" e che \"A. copei\" era abbastanza diverso da giustificare un proprio genere. Sebbene le tesi e le dissertazioni di Surman non furono considerate valide dalla Commissione Internazionale sulla nomenclatura zoologica, che regola la denominazione degli organismi, le sue conclusioni erano note a molti altri paleontologi, e furono adottate da diverse opere popolari del tempo. Brett-Surman e Ralph Chapman designarono un nuovo genere per \"A. copei\" (\"Anatotitan\"), nel 1990. Tra le specie rimanenti, \"A. saskatchewanensis\" e \"A. edmontoni\" furono assegnate ad \"Edmontosaurus\", e \"A. longiceps\" venne riclassificato come \"Anatotitan longiceps\", sia come una specie o come sinonimo di \"A. copei\". Poich\u00e9 la specie tipo di \"Anatosaurus\", \"A. annectens\" fu sopraffatta da \"Edmontosaurus\", il nome \"Anatosaurus\" venne abbandonato e d'ora in avanti usato solo come sinonimo junior di \"Edmontosaurus\".\nIl genere \"Edmontosaurus\" ora comprendeva tre specie valide: la specie tipo \"E. regalis\", \"E. annectens\" (che comprendeva \"Anatosaurus edmontoni\", emendato a \"edmontonensis\") e \"E. saskatchewanensis\". Il dibattito circa la corretta tassonomia degli esemplari di \"A. copei\" continua ancora oggi: tornando all'argomento di Hatcher del 1902, Jack Horner, David B. Weishampel e Catherine Forster considerano \"Anatotitan copei\" come il rappresentante degli esemplari di \"Edmontosaurus annectens\" con i teschi schiacciati. Nel 2007 un'altra \"mummia\" fu annunciata; soprannominata \" Dakota \", il campione era stato scoperto nel 1999, da Tyler Lyson proveniente dalla Formazione Hell Creek, del Dakota del Nord.\nIn uno studio del 2011, condotto da Nicol\u00e1s Campione e David Evans, gli autori hanno condotto le prime analisi morfometriche per confrontare i vari esemplari assegnati a \"Edmontosaurus\". Essi hanno concluso che solo due specie sono da considerarsi valide: \"E. regalis\", del tardo Campaniano, e \"E. annectens\", del tardo Maastrichtiano. Il loro studio ha fornito un'ulteriore evidenza che \"Anatotitan copei\" \u00e8 un sinonimo di \"E. annectens\"; in particolare, che il lungo e basso cranio di \"A. copei\" \u00e8 il risultato di un cambiamento ontogenetico e rappresenta un esemplare adulto di \"E. annectens\".\nPaleobiologia.\nCrescita.\nIn uno studio del 2011, Campione e Evans registrarono e studiarono molti dei crani di \"Edmontosaurus\" noti, provenienti sia dal Campaniano sia dal Maastrichtiano, per ricostruirne l'ontogenesi, le variazioni individuali e le dimensioni del cranio. Il risultato del loro studio ha dimostrato che in entrambe le specie di \"Edmontosaurus\", molte caratteristiche precedentemente utilizzate per classificare le specie addizionali o i generi sono stati direttamente correlati con le dimensioni del cranio. Campione e Evans hanno interpretato questi risultati affermando che la forma del cranio di questi animali cambiava fortemente durante la crescita. Ci\u00f2 ha fatto reinterpretare numerosi errori di classificazione del passato. Le specie del Campaniano, \"Thespesius edmontoni\", precedentemente considerata un sinonimo di \"E. annectens\" per via delle piccole dimensioni e la forma del cranio, \u00e8 stato riclassificato come un esemplare subadulto del contemporaneo \"E. regalis\". Allo stesso modo, i tre generi di edmontosaurini del Maastrichtiano precedentemente pensati essere tre generi differenti si sono rivelati essere solo i tre stadi di crescita della specie \"E. annectens\", con \"E. saskatchewanensis\" che rappresentava gli esemplari giovani, \"E. annectens\" gli esemplari subadulti e \"Anatotitan copei\" che rappresentava gli individui completamente maturi. Durante la crescita il muso pi\u00f9 corto e alto dei giovani diventava pi\u00f9 lungo e basso durante la crescita.\nSistema nervoso.\nIl cervello dell\"Edmontosaurus\" \u00e8 stato descritto in diversi documenti ed estratti attraverso lo studio della cavit\u00e0 cranica, in cui il cervello alloggiava. Tramite questo studio si sono potuti studiare le dimensioni e le funzioni principali del cervello di \"E. annectens\" e di \"E. regalis\", cos\u00ec come esemplari non identificati per specie. Il cervello di questi animali non era molto grande a confronto con la loro massa corporea e con le loro dimensioni. Lo spazio dov'era contenuto il cervello rappresentava circa un quarto della lunghezza del cranio, e varie endocasti sono stati misurati spostando da 374 millilitri (13 US fl oz) a 450 millilitri (15 US fl oz), non tenendo conto che il cervello possa occupare un minimo del 50% dello spazio del calco, il resto dello spazio era occupato dalla dura madre che circondava il cervello. Ad esempio, il cervello del campione con il calco 374 millilitro si stima di aver avuto un volume cerebrale di 268 millilitri (9 US fl oz). Il cervello era una struttura allungata, e come in altri animali non-mammiferi, era presente la neocorteccia. Come in \"Stegosaurus\" il tubo neurale era ampliato nei fianchi, ma non nella stessa misura: lo spazio endosacrale di \"Stegosaurus\" aveva 20 volte il volume del suo endocranio, mentre lo spazio endosacrale di \"Edmontosaurus\" era solo 2,59 volte pi\u00f9 grande in termini di volume.\nDieta.\nAdattamenti alimentari.\nCome tutti gli hadrosauridi, l'Edmontosaurus era una grande erbivoro terrestre. I suoi denti erano continuamente sostituiti e ordinati in lunghe batterie dentali che contenevano centinaia di denti, di cui solo una manciata relativa erano in uso in qualsiasi momento. L'animale usava il vasto becco per recidere il cibo, oppure per chiuderlo a tenaglia intorno ai ramoscelli per poi defogliarli completamente. Essendo le batterie dei denti poste nel retro della bocca ci\u00f2 implica che l'Edmontosaurus e animali simili possedessero guance simili a quelle degli odierni cavalli, la cui funzione era quella di mantenere il cibo in bocca mentre veniva masticato. Grazie alla postura sia quadrupede sia bipede che poteva assumere la portata verticale del cibo che poteva raggiungere l'animale era superiore ai 4 metri (13\u00a0ft).\nPrima degli anni 1960 e 1970, l'opinione popolare sull'alimentazione degli hadrosauridi, tra cui \"Edmontosaurus\", era che questi fossero animali semi-acquatici e che di conseguenza si cibassero di piante acquatiche. Un esempio fu l'interpretazione del 1970 di William Morris, che osservando il un cranio di edmontosaurino mancante dei resti di cheratina sul becco, propose che l'animale avesse una dieta simile a quella delle moderne anatre, che filtrano dall'acqua piccoli invertebrati acquatici come molluschi e crostacei, grazie alla lunga faccia interna a V del becco superiore. Questa interpretazione fu in seguito respinta in quanto i solchi e le creste del becco erano molto pi\u00f9 simili a quelle del becco delle tartarughe, rispetto alle strutture flessibili viste negli uccelli filtratori.\nTra la met\u00e0 del 1980 e il primo decennio degli anni 2000, l'interpretazione prevalente dell'alimentazione degli hadrosauridi si bas\u00f2 molto sul modello proposto, nel 1984, da David B. Weishampel. Egli propose che la struttura del cranio permetteva alla mandibola di compiere un movimento orizzontale e laterale, permettendo cos\u00ec la masticazione. I denti della mascella macinavano il cibo contro i denti della mascella inferiore come raspe, riducendo il materiale vegetale in poltiglia che veniva mantenuto all'interno delle guance. Un tale movimento ricorda la masticazione dei moderni mammiferi, pur realizzando gli effetti in modo completamente diverso. Tuttavia, nel 2008, uno studio di Holliday e Lawrence Witmer ha messo in discussione il modello di Weishampel. Secondo i due scienziati infatti la masticazione negli ornithopodi era impossibilitata dall'assenza di specifici giunti presenti nei mammiferi in grado di masticare, assenti in rettili e uccelli. Tuttavia \u00e8 stato dimostrato che tali giunti erano presenti sotto forma di cartilagine. Ad avvalorare l'idea di Weishampel sono i graffi presenti sul becco e sui denti dell'animale le cui direzioni fanno pensare ad un determinato tipo di masticazione. Vincent Williams \"et al.\" (2009) ha pubblicato un lavoro supplementare sulla microusura dei denti degli hadrosauridi. Gli studi hanno classificato ben quattro classi di graffi sui denti di \"Edmontosaurus\". La classe pi\u00f9 comune \u00e8 stato interpretato come il risultato di un movimento obliquo, e non un semplice movimento su e gi\u00f9 o avanti e dietro, coerentemente con il modello di Weishampel. Questo movimento si pensa sia stato il movimento primario per la macinazione cibo. Due classi di graffi sono stati interpretati come il risultato di movimento in avanti o indietro delle ganasce. L'altra classe era variabile e probabilmente \u00e8 il risultato dell'apertura delle ganasce. La combinazione dei movimenti \u00e8 pi\u00f9 complesso di quanto si pensasse.\nWeishampel svilupp\u00f2 il suo modello con l'ausilio di una simulazione al computer. Natalia Rybczynski e colleghi ha aggiornato il lavoro avvalendosi di un modello di animazione tridimensionale molto pi\u00f9 sofisticato, grazie alla scansione di un cranio di \"E. regalis\" al laser. Grazie a questo metodo sono stati in grado di replicare i movimenti proposti per il loro modello, anche se hanno scoperto che erano necessari ulteriori movimenti secondari tra altre ossa, con separazioni massime di 1,3 a 1,4 centimetri (0,51-,55 a) tra alcune ossa durante il ciclo di masticazione. Rybczynski e colleghi non erano convinti che il modello Weishampel fosse fattibile, ma osservarono che tale sistema permetteva diversi miglioramenti per implementare la loro animazione. I miglioramenti previsti incorporano tessuti molli e graffi e segni sui denti, che dovrebbe meglio vincolato i movimenti. Essi rilevano che ci sono diverse altre ipotesi da testare. Un'ulteriore ricerca, pubblicata nel 2012, di Robin Cuthbertson e colleghi ha scoperto che i movimenti necessari per il modello di Weishampel erano improbabile, e ha favorito un modello in cui i movimenti della mascella inferiore producevano una rettificazione. La congiuntazione della mandibola con la mascella superiore consentirebbe un movimento antero-posteriore insieme alla solita rotazione e articolazione anteriore delle due met\u00e0 della mascella inferiore consentendo inoltre un movimento; in combinazione, le due met\u00e0 della mandibola potrebbe muoversi leggermente avanti e indietro e ruotando leggermente lungo i loro lunghi assi. Questi movimenti potrebbero spiegare l'usura dei denti osservati e un cranio pi\u00f9 solidamente costruito del modello di Weishampel.\nPoich\u00e9 i graffi dominano la trama della microusura dei denti, Williams \"et al.\" ha suggerito che tali segni fossero procurati da ci\u00f2 che l'animale mangiava, suggerendo che l\"Edmontosaurus\" fosse un animale da pascolo anzich\u00e9 un animale che si nutre di arbusti, che avrebbe invece procurato meno graffi sui denti dovuti al consumo di materiali meno abrasivi. I candidati per le abrasioni dei denti sono la silice, presente in piante come l'Equisetum e nel suolo che talvolta poteva essere ingerito per errore dall'animale quando brucava dal suolo. Tuttavia la struttura dei denti \u00e8 pi\u00f9 indicata per l'atto di affettare e macinare.\nLa scoperta di gastroliti, e/o pietre nello stomaco dell'hadrosauride \"Claosaurus\" sono in realt\u00e0 basate su una probabile doppia errata identificazione. In primo luogo, il campione \u00e8 in realt\u00e0 un esemplare di \"E. annectens\". Barnum Brown, che scopr\u00ec il campione nel 1900, si riferiva ad esso come \"Claosaurus agilis\" poich\u00e9 all'epoca si pensava che l\"E. annectens\" fosse solo una specie di \"Claosaurus\". Inoltre, \u00e8 pi\u00f9 probabile che i presunti gastroliti rappresentino ghiaia inglobata nel fossile durante la fossilizzazione.\nContenuto intestinale.\nEntrambi i campioni \"mummia\" raccolti dagli Sternbergs, potrebbero effettivamente contenere dei possibile contenuti intestinali. Charles H. Sternberg segnal\u00f2 la presenza di contenuti intestinali carbonizzati presso l'esemplare esposto all'American Museum of Natural History, ma tale materiale non \u00e8 ancora stato descritto. Al contrario, il contenuto intestinale dell'esemplare \"mummia\" presso il Senckenberg Museum, \u00e8 stato descritto ma si \u00e8 dimostrato di difficile interpretazione. Le piante ritrovate nella carcassa includevano aghi delle conifera Cunninghamites elegans, rametti di conifere e alberi latifoglie e numerosi piccoli semi e/o frutti. La loro descrizione nel 1922, \u00e8 stata oggetto di dibattito nel giornale di lingua tedesca \"Pal\u00e4ontologische Zeitschrift\". Kr\u00e4usel, che ha descrisse il materiale, interpret\u00f2 il contenuto intestinale degli animali, mentre Abel non poteva escludere che le piante si fossero insediate nella carcassa dopo la morte dell'animale.\nA quel tempo, si credeva ancora che gli hadrosauridi fossero animali acquatici, e Kr\u00e4usel non manc\u00f2 di far notare che tale scoperta non metteva in discussione il fatto che gli hadrosauridi mangiassero anche piante acquatiche. La scoperta di possibili contenuti intestinali, ebbe un impatto minore nei circoli scientifici inglesi, dove non se ne fece menzione per anni tranne che per un breve accenno nella dicotomia acquatica terrestre, finch\u00e9 non venne ripresa da John Ostrom nel corso di un articolo scientifico per rivalutare la vecchia interpretazione dello stile di vita degli hadrosauridi. Ostrom, invece di cercare di adattare la scoperta alla vecchia teoria degli animali acquatici, lo us\u00f2 proprio per eliminare tale credenza usandola come prova per asserire che gli hadrosauridi erano erbivori terrestri. Anche se la sua interpretazione sugli hadrosauridi come animali terrestri \u00e8 stata completamente accettata, i fossili vegetali di Senckenberg rimangono equivocati. Kenneth Carpenter sugger\u00ec che essi possono effettivamente rappresentare il contenuto intestinale di un animale morto di fame, invece che la tipica dieta dell'animale stesso. Altri autori hanno notato che, poich\u00e9 i fossili vegetali sono stati rimossi dal loro contesto originale nel campione, non \u00e8 pi\u00f9 possibile seguire il lavoro originale, lasciando aperta la possibilit\u00e0 che le piante si possano essere fossilizzate con l'animale ma che non facessero parte della sua dieta.\nLocomozione.\nCome tutti gli altri hadrosauridi, si pensa che anche l\"Edmontosaurus\" fosse un bipede facoltativo, nel senso che durante la vita si spostava prevalentemente su quattro zampe ma in caso di necessit\u00e0 potesse deambulare velocemente anche sulle due zampe posteriori. Probabilmente l'andatura quadrupede era un movimento lento usata dall'animale mentre si nutriva, mentre l'andatura bipede veniva usata durante la corsa magari per sfuggire ai predatori. Una ricerca del 2007, condotta grazie a dei modelli al computer suggerisce che l\"Edmontosaurus\", in posizione bipede, poteva raggiungere una velocit\u00e0 di ben 45\u00a0km/h (28\u00a0mph). Ulteriori simulazioni al computer, utilizzando come modello degli esemplari subadulti del peso di 715\u00a0kg (1.576\u00a0lb), ha dimostrato che l'animale poteva correre in posizione bipede, andare al trotto, al passo o in una semplice andatura piede simmetrica, o anche spostarsi a galoppo. I ricercatori hanno scoperto con sorpresa che l'andatura pi\u00f9 veloce dell'animale era data dal saltellamento dell'animale (in maniera simile ad un canguro) raggiungendo una massima velocit\u00e0 di 17,3 metri al secondo (62\u00a0km / h; 39\u00a0mph)), ma tale modello \u00e8 piuttosto improbabile vista la mole dell'animale e l'assenza di impronte di questo tipo di locomozione, ed \u00e8 stato interpretato come un'imprecisione della loro simulazione. Probabilmente, le andature pi\u00f9 veloci erano la galoppata con cui potevano raggiungere una velocit\u00e0 massima di 15,7 metri al secondo (57\u00a0km/h) e la corsa bipede con una velocit\u00e0 massima di 14,0 metri al secondo (50\u00a0km/h).\nMentre oggi sappiamo che gli hadrosauridi erano animali prettamente terrestri, per lungo tempo si \u00e8 pensato che questi animali fossero acquatici o semi-acquatici. Tuttavia questi animali non erano affatto equipaggiati al nuoto come altri dinosauri (in particolare i teropodi, che una volta si pensava fossero in grado di inseguire le loro prede anche in acqua). Le mani degli hadrosauridi avevano dita corte e sottili, rendendo i loro arti anteriori inefficaci per il nuoto e la coda era rigida ai movimenti laterali rendendola inutile alla propulsione acquatica. \u00c8 possibile che durante gli spostamenti questi animali attraversassero corsi d'acqua, come fanno gnu e zebre durante le migrazioni, ma in questo caso \u00e8 pi\u00f9 probabile che si servissero delle forti zampe posteriori per nuotare.\nStudi isotopici.\nLa dieta e la fisiologia dell\"Edmontosaurus\" sono stati studiati utilizzando isotopi stabili di carbonio e ossigeno ritrovati nello smalto dei denti. Durante attivit\u00e0 come mangiare, bere e respirare, l'animale aspira carbonio e ossigeno, che vengono incorporati nel tessuto osseo dell'organismo. Gli isotopi di questi due elementi sono determinati da vari fattori interni ed esterni, quali il tipo di cibo di cui si nutrivano, la fisiologia dell'animale, la salinit\u00e0 e il clima. Se i rapporti isotopici dei fossili non sono alterati dalla fossilizzazione o da successive modifiche, possono essere studiati per stabilire come l'animale viveva; gli animali a sangue caldo avranno una composizioni isotopica diversa in base al loro ambiente, ci\u00f2 di cui si nutrono gli animali e il processo con cui digeriscono tali alimenti sono tutti dati estrapolabili dalla composizione isotopica. Lo smalto dei denti viene tipicamente usato perch\u00e9 \u00e8 la struttura che si deteriora di meno durante la fossilizzazione.\nNel 2004, Kathryn Thomas e Sandra Carlson hanno portato avanti uno studio sugli isotopi stabili di questi animali utilizzando i denti dalla mandibola superiore di tre individui interpretati come un esemplare minore, subadulto e adulto, recuperati in un letto d'ossa nella Formazione Hell Creek, nella Contea di Corson, Dakota del Sud. Da questo studio si \u00e8 scoperto che i denti degli edmontosaurini si formassero in meno di 0,65 anni, leggermente pi\u00f9 velocemente negli edmontosaurini pi\u00f9 giovani. I denti di tutti e tre i soggetti sembravano mostrare variazioni in rapporti di isotopi di ossigeno che potrebbe corrispondere a variazioni di clima che andavano dal caldo asciutto al fresco e periodi umidi; ci\u00f2 ha fatto supporre a Thomas e Carlson che gli animali stessero migrando, ma una successiva interpretazione ha favorito l'ipotesi che tale cambiamento fosse favorito dalle variazioni stagionali locali, inoltre se l'ipotesi della migrazione fosse esatta i cambiamenti di isotopi sarebbero pi\u00f9 omogenei, difatti gli animali migrano per rimanere entro intervalli di temperatura specifici, o vicino a particolari fonti di cibo.\nGli edmontosaurini mostrato valori isotopici arricchiti di carbonio, che nei mammiferi moderni indica una dieta mista a base di piante C3 (la maggior parte delle piante) e piante C4 (erbe); tuttavia, la categoria di piante C4 era estremamente rara, nel Cretaceo superiore. Thomas e Carlson hanno in seguito proposto una diversa ipotesi, affermando che pi\u00f9 probabile la dieta di questi animali consisteva principalmente in gimnosperme, consumando le piante al sale presenti nelle zone costiere adiacenti al Mare interno occidentale, e una differenza fisiologica tra dinosauri e mammiferi. Una combinazione dei due fattori \u00e8 inoltre possibile.\nPaleopatologia.\nNel 2003, si sono trovate le tracce di diversi tumori, tra cui emangiomi, fibroma desmoplastico, metastasi e osteoblastoma, in alcune ossa di \"Edmontosaurus\". Lo studioso Rothschild \"et al.\" ha condotto uno studio sui tumori ossei nelle vertebre di alcuni dinosauri grazie ad una tomografia computerizzata e al fluoroscopio. Molti altri dinosauri, tra cui gli hadrosauridi \"Brachylophosaurus\", \"Gilmoreosaurus\" e \"Bactrosaurus\" hanno dato risultati positivi ai test. Sebbene siano stati studiati ben pi\u00f9 di 10.000 fossili per trovare patologie di questo tipo, i tumori sono stati limitati al genere \"Edmontosaurus\" e a generi strettamente correlati. I tumori possono anche essere stati causati da fattori ambientali o propensione genetica.\nL'osteocondrosi, formazione bolle superficiali ossee in luoghi dove le ossa articolavano, sono state ritrovate in alcuni fossili di \"Edmontosaurus\". Questa condizione, causata dalla cartilagine che non viene sostituita dal tessuto osseo durante la crescita, \u00e8 risultato essere presente nel 2,2% dei 224 delle ossa dei piedi degli \"Edmontosaurus\". La causa di fondo di questa condizione \u00e8 sconosciuta. La predisposizione genetica, i traumi, un'intensa alimentazione, l'alterazioni nella fornitura di sangue, eccesso di ormoni della tiroide e le carenze in diversi fattori di crescita sono tutte ipotesi proposte a questo fenomeno. Tra i dinosauri, l'osteocondrosi (come i tumori) \u00e8 pi\u00f9 comune negli hadrosauridi.\nPredazione dei teropodi.\nL\"Edmontosaurus\", o meglio la specie \"E. annectens\" visse nello stesso periodo e negli stessi luoghi del tyrannosauride \"Tyrannosaurus\" e un esemplare adulto di \"E. annectens\", in mostra al Denver Museum of Nature and Science, mostra segni di morsi di un teropode sulla coda, dimostrando una relazione di predatore e preda tra i due animali. Contando dai fianchi, dalla tredicesima alla diciassettesima vertebra caudale vi sono profondi segni di morsi in linea orizzontale che puntano verso la parte posteriore dell'animale. Parte della colonna vertebrale \u00e8 stata tranciata via, e la parte rimanente s\u00ec \u00e8 deformata; Vi sono ben tre punti in cui sono visibili i segni dei denti. Quando l'animale si muoveva la coda rimaneva a circa 2,9 metri (9,5\u00a0ft) da terra e vi \u00e8 solo un teropode della stessa formazione geologica abbastanza alto per fare un danno simili, ossia il \"Tyrannosaurus\". Le ossa sono parzialmente guarite, tuttavia suggeriscono che l\"Edmontosaurus\" sopravvisse all'attacco ma morendo poco tempo dopo, infatti le ossa mostrano segni di un'infezione ossea. Studiando il campione il paleontologo Kenneth Carpenter ha notato che l'animale presentava una frattura guarita sul fianco sinistro, precedente all'attacco poich\u00e9 era pi\u00f9 completamente guarita. Probabilmente il \"Tyrannosaurus\" aveva scelto l'esemplare perch\u00e9 zoppicava a causa di tale infortunio, ma riusc\u00ec a scampare all'attacco riuscendo a correre pi\u00f9 velocemente del suo aggressore, ma \u00e8 stato morso alla coda nel tentativo di scappare o di usare la sua coda per difendersi.\nUn altro esemplare di \"E. annectens\", lungo circa 7,6 metri (25 piedi), ritrovato nel South Dakota, mostra dei segni di denti di piccoli teropodi sulla sua mascella inferiore. Alcuni dei segni erano parzialmente guariti. Secondo Michael Triebold l\"Edmontosaurus\" era stato attaccato da dei piccoli teropodi che lo avevano morso alla gola; l'animale sarebbe sopravvissuto all'attacco iniziale ma sarebbe deceduto in seguito a causa delle ferite subite. Alcune ossa di \"Edmontosaurus\", ritrovate in alcuni letti d'ossa, sono state oggetto di saprofagia, da parte di teropodi come \"Albertosaurus\" e \"Saurornitholestes\", i cui segni dei denti sono comuni nei letti d'ossa dell'Alberta, e \"Daspletosaurus\" che si nutriva sia di carcasse sia di esemplari vivi di \"Edmontosaurus\" e dell'hadrosauride \"Saurolophus\", sempre in Alberta.\nComportamenti sociali.\nLe prove di un comportamento sociali di questi animali vengono dai grandi letti d'ossa spesso saturi di ossa di \"Edmontosaurus\", e tali resti vengono in genere usati come prova del comportamento sociale degli hadrosauridi in generale. Nel 2007 sono state identificate ben tre letti d'ossa contenenti resti di \"Edmontosaurus\" in Alberta (Formazione Horseshoe Canyon), in Dakota del Sud (Formazione Hell Creek) e in Wyoming (Formazione Lance). Il letto d'ossa della Formazione Lance in particolare si estende per pi\u00f9 un chilometro quadrato, anche se i resti di \"Edmontosaurus\" sono perlopi\u00f9 concentrati in 40 ettari (0.15 sq mi), nella sottosezione di questo sito. Si stima che resti dissociati appartenenti dai 10.000 ai 25.000 esemplari di \"Edmontosaurus\" siano tutti concentrati in questa formazione.\nA differenza di molti altri hadrosauridi, l\"Edmontosaurus\" mancava di una cresta ossea. Tuttavia ci\u00f2 non esclude la presenza di tessuti molli ornamentali sul cranio. Difatti le ossa intorno alle aperture nasali avevano profonde rientranze che le circondavano, e questa coppia di cellette potrebbe aver fornito l'aggancio a due sacche di pelle gonfiabili, che l'animale avrebbe potuto gonfiare a piacimento come segnale uditivo o visivo, in una struttura nasale simile a quella dell'odierna foca dal cappuccio. L\"Edmontosaurus\" potrebbe essere stato dimorfico, con esemplari pi\u00f9 robusti e altri pi\u00f9 esili, ma non \u00e8 possibile stabilire se ci\u00f2 \u00e8 legato ad un qualche tipo di dimorfismo sessuale.\nSecondo alcuni inoltre l\"Edmontosaurus\" potrebbe essere stato a tutti gli effetti un animale migratore. Nel 2008, alcuni studi, condotti da Phil R. Bell e Eric Snively, hanno revisionato le attitudini migratorie di questi animali e hanno proposto che l\"E. regalis\" era capace di una migrazione annuale di ben 2.600 chilometri (1.600 miglia), andata e ritorno, in quanto aveva un efficace metabolismo e una veloce deposizione del grasso. Un viaggio del genere avrebbe richiesto una velocit\u00e0 da 2 a 10 chilometri all'ora (da 1 a 6\u00a0mph), e lo avrebbe portato dall'Alaska all'Alberta. In contrasto con Bell e Snively, vi sono gli studi di Anusuya Chinsamy e colleghi che hanno concluso da uno studio sulla microstruttura delle ossa degli \"Edmontosaurus\" polari, che quest'ultimi svernavano.\nPaleoecologia.\nL\"Edmontosaurus\" possedeva un ampio areale sia geografico sia temporale. I suoi fossili si possono essere classificati in base all'et\u00e0 della formazione in cui sono stati ritrovati: i pi\u00f9 antichi vengono dalla Formazione Horseshoe e dalla Formazione S. Mary River, mentre i pi\u00f9 recenti vengono dalla Formazione Frenchman, dalla Formazione Hell Creek e dalla Formazioni Lance. L'intervallo di tempo coperto dalla Formazione Horseshoe alla Formazione Hell Creek \u00e8 anche conosciuto come Edmontonian, e l'intervallo di tempo coperto dalle unit\u00e0 pi\u00f9 giovani \u00e8 anche conosciuto come Lancian. Gli intervalli di tempo Edmontonian e Lancian avevano distinte faune.\nSebbene l'et\u00e0 dell'Edmontonian \u00e8 iniziata prima dell'apparizione dell\"Edmontosaurus regalis\" nei reperti fossili, essa \u00e8 esclusiva della prima et\u00e0 del Maastrichtiano, mentre nella Formazione Horseshoe \u00e8 durata maggiormente. La deposizione di tale formazione \u00e8 iniziata circa 75 milioni di anni fa, alla fine del Campaniano, e si \u00e8 concluso tra i 68,0 e il 65,0 milioni di anni fa. L\"Edmontosaurus regalis\" \u00e8 conosciuto dai livelli pi\u00f9 bassi di cinque unit\u00e0 all'interno della Formazione Horseshoe ma \u00e8 assente dal secondo livello verso l'alto, rappresentando ben tre quarti dei campioni di dinosauro provenienti dai calanchi vicino a Drumheller, in Alberta.\nL'intervallo di tempo Lancian era l'ultimo intervallo prima che l'evento dell'estinzione Cretaceo-Paleogene sterminasse tutti i dinosauri non-aviari. L\"Edmontosaurus\" era una dei dinosauri erbivori pi\u00f9 comuni durante questo periodo. Robert Bakker afferma che un settimo dei campioni di dinosauro di grandi dimensioni erbivori appartengono a \"Edmontosaurus\", superato in numero dal pi\u00f9 comune \"Triceratops\". La pianura costiera dove vivevano sia i \"Triceratops\" sia gli \"Edmontosaurus\", (sebbene i \"Triceratops\" fossero in maggioranza) si estendeva dal Colorado al Saskatchewan.\nL'habitat della Formazione Lance, come dimostrato da diversi fossili scoperti in 100 chilometri (62 miglia) a nord di Fort Laramie nel Wyoming orientale, era costituita in prevalenza da un bayou, molto simile a quello delle pianure costiere della moderna Louisiana. La formazione si trovava vicino ad un grande delta rispetto all'impostazione di deposizione della Formazione Hell Creek a nord che in confronto riceveva meno sedimenti. Conifere tropicali del tipo araucarian e palme componevano il paesaggio della formazione, differenziando la flora dalla pianura costiera settentrionale. Il clima era umido e subtropicale, con conifere, palme nane, felci nelle paludi e conifere come il frassino, leccio e arbusti nelle foreste. La piccola fauna del sottobosco pullulava di pesci d'acqua dolce, salamandre, tartarughe, lucertole, serpenti, uccelli limicoli e piccoli mammiferi. I piccoli dinosauri non sono molto noti in cos\u00ec grande di abbondanza come nelle rocce di Hell Creek, ma il \"Thescelosaurus neglectus\" un piccolo erbivoro bipede, sembra essere stato piuttosto comune, mentre il \"Triceratops\" rappresentava l'erbivoro dominante del territorio.\nNella cultura di massa.\nGrazie all'enorme abbondanza di fossili ritrovati l\"Edmontosaurus\" \u00e8 uno dei dinosauri meglio conosciuti dai paleontologi che hanno di conseguenza potuto ricostruire la sua intera ecologia, dal modo in ci si muoveva a quello in cui si alimentava. Per questo \u00e8 stato protagonista di diversi documentari, serie tv e speciali sui dinosauri. Le sue prime apparizioni ufficiali avvengono nei documentari \"Nel mondo dei dinosauri\" e \"L'impero dei dinosauri\" dove per\u00f2 viene erroneamente chiamato \"Anatotitan\" o \"Anatotitano\".\nAltre sue apparizioni avvengono nei documentari: \"Planet Dinosaur\" dove un branco di \"E. annectens\" vengono attaccati da un gruppo di Troodon giganti dell'Alaska; La specie \"E. regalis\" fa, invece, un'apparizione nel film del 2013 \"A spasso con i dinosauri\" dove per\u00f2 \u00e8 sprovvisto di cresta cos\u00ec come nel film documentario del 2011 \"La marcia dei dinosauri\" dove il protagonista \u00e8 un giovane esemplare di nome Sfregio, che deve sopravvivere alla dura migrazione dei suoi simili.\nUn'immagine promozionale di un \"E. regalis\" (nuovamente con l'errore anatomico privo di cresta) \u00e8 apparsa sul sito promozionale di Jurassic World, ma l'animale non \u00e8 comparso nel film definitivo se non con un breve cameo in una scena eliminata."}
{"id": "402843", "revid": "363629", "url": "https://it.wikipedia.org/wiki?curid=402843", "title": "Bicarbonato di calcio", "text": "L'idrogenocarbonato di calcio (i termini bicarbonato di calcio e anche carbonato acido di calcio sono stati eliminati dalla IUPAC) \u00e8 un sale di calcio dell'acido carbonico.\nQuesto composto esiste solamente in soluzione. Se la soluzione evapora, avviene la reazione:\nIl bicarbonato di calcio si forma quando dell'acqua contenente biossido di carbonio in soluzione (acido carbonico) reagisce con il carbonato di calcio.\nQuesta reazione \u00e8 molto importante per la formazione di stalattiti, stalagmiti e altre strutture presenti nelle grotte. L'acqua contenente anidride carbonica atmosferica attraversa il calcare, o del carbonato di calcio contenente altri minerali, e converte parte del carbonato di calcio in bicarbonato, che possiede un'alta solubilit\u00e0.\nLa reazione dipende in gran parte dalla temperatura, in quanto un aumento di questa porta alla degassazione del biossido di carbonio in soluzione. Ci\u00f2 causa il deposito del carbonato di calcio."}
{"id": "402853", "revid": "4541", "url": "https://it.wikipedia.org/wiki?curid=402853", "title": "Ufficio delle Lodi", "text": ""}
{"id": "402859", "revid": "1953061", "url": "https://it.wikipedia.org/wiki?curid=402859", "title": "Worcester", "text": ""}
{"id": "402870", "revid": "4541", "url": "https://it.wikipedia.org/wiki?curid=402870", "title": "Ufficio delle lodi", "text": ""}
{"id": "402877", "revid": "125771166", "url": "https://it.wikipedia.org/wiki?curid=402877", "title": "Ignazio Danti", "text": "Giovent\u00f9 e periodo fiorentino.\nIgnazio Danti da ragazzo impar\u00f2 i rudimenti della pittura e dell'architettura da suo padre e sua zia, ma la matematica e la scienza erano i suoi studi preferiti.\nEntr\u00f2 a far parte dell'ordine domenicano il 7 marzo 1555, cambiando il suo nome di battesimo da Pellegrino ad Ignazio. Dopo aver terminato i suoi studi in filosofia e teologia, si chiuse in preghiera per un breve periodo, ma presto si dedic\u00f2 in maniera zelante alla matematica, all'astronomia ed alla geografia.\nIntorno al 1567, fu invitato a Firenze da Cosimo I de' Medici, duca della Toscana, che lo chiam\u00f2, avvalendosi dei suoi servigi, per fare rinascere gli studi matematici ed astronomici nel dominio recentemente acquisito. In particolare, ebbe da Cosimo la carica di cosmografo granducale, ed elabor\u00f2 le mappe che decorano la Sala delle Carte di Palazzo Vecchio. Allo stesso tempo si dice che papa Pio V incaricasse Danti di progettare la costruzione un di una chiesa domenicana e di un convento a Bosco Marengo.\nDurante il suo soggiorno a Firenze, Danti ricopr\u00ec la cattedra di matematica presso lo Studio Fiorentino e pubblic\u00f2 diverse opere, tra le quali le \"Sette tavole del Trattato della Sfera\" (1567), il \"Trattato sull'uso della sfera\" (1569) e le traduzioni in italiano della \"Sfera\" di Proclo (1573), e della \"Prospettiva\" di Euclide (1573). In appendice a quest'ultima Danti cur\u00f2 l'editio princeps con traduzione latina dei \"Capita opticorum\" di Eliodoro di Larissa. \nA Firenze Danti risiedette nel convento di Santa Maria Novella e progett\u00f2 la sfera armillare e lo gnomone che compare all'estremit\u00e0 degli archi ciechi sulla facciata della chiesa nel 1572. Ebbe un'intensa attivit\u00e0 di ideatore di strumenti scientifici e fu autore di testi molto diffusi sulla fabbricazione dell'astrolabio e sull'astronomia. Con il \"Trattato dell'uso et della fabbrica dell'astrolabio\" (1569) realizz\u00f2 il primo trattato sull'astrolabio scritto in lingua italiana.\nDanti, inoltre, fu scelto per dirigere la costruzione di un canale che doveva mettere Firenze in comunicazione sia con il Mediterraneo che con l'Adriatico. Cosimo I non visse tanto a lungo per completare il suo progetto e subito dopo la sua morte (1574), Danti divenne professore di matematica all'Universit\u00e0 di Bologna dove, fra il 1575 e il 1576, costru\u00ec la prima meridiana per la Basilica di San Petronio. A Bologna pubblic\u00f2 le \"Scienze matematiche ridotte in tavole\" (1577), l\"'Anemographia\" (1578) e il \"Trattato del Radio Latino\", che descriveva per la prima volta lo strumento ideato da Latino di Camillo Orsini. Durante quel periodo, il Danti pass\u00f2 un certo tempo a Perugia, su invito del governatore, durante il quale prepar\u00f2 le mappe della repubblica di Perugia.\nIl periodo romano.\nAlla morte di Cosimo I, lasci\u00f2 Firenze perch\u00e9 non gradito al successore Francesco I. Si rec\u00f2 dunque a Roma dove lavor\u00f2 alle carte geografiche dei Palazzi Vaticani, invitato per i suoi meriti matematici da papa Gregorio XIII, che lo nomin\u00f2 matematico pontificio e ne fece un membro della commissione per la riforma del calendario. Inoltre lo pose a capo dei pittori convocati in Vaticano dal papa, per continuare il lavoro cominciato brillantemente da Raffaello durante il pontificato di papa Leone X, ed allo stesso tempo per redigere carte geografiche dell'Italia antica e moderna.\nQuando il pontefice incaric\u00f2 l'architetto Domenico Fontana di riparare il porto di Claudio, fu Danti a fornire i progetti. Nel periodo in cui risiedette a Roma, pubblic\u00f2 la seconda edizione del \"Trattato del Radio Latino\", e diede alle stampe \"Le due regole della prospettiva pratica\" del Vignola, rimaste inedite al momento della morte del grande architetto. Il trattato di Vignola con il commentario e le note scientifiche di Danti, ebbe un'enorme diffusione e fu pi\u00f9 volte ristampato (1611, 1635, 1644, 1682). Nel riconoscimento del suo lavoro, papa Gregorio XIII, nel 1583, lo consacr\u00f2 vescovo di Alatri nel Lazio. Danti si mostr\u00f2 un pastore zelante nel suo nuovo incarico.\nCome vescovo di Alatri, Danti convoc\u00f2 un sinodo diocesano, corresse molti abusi e mostr\u00f2 grande sollecitudine verso i poveri. Promosse inoltre l'istituzione del Monastero dell'Annunziata, che progett\u00f2 egli stesso e che \u00e8 stato riconosciuto monumento nazionale. Poco prima della sua morte, papa Sisto V lo convoc\u00f2 a Roma per sovrintendere alla sistemazione del grande obelisco nella piazza del Vaticano.\nMor\u00ec ad Alatri. Dopo la sua morte, ad occupare la sua cattedra di matematica all'Universit\u00e0 di Bologna nel 1588 fu chiamato Giovanni Antonio Magini, preferito a Galileo Galilei."}
{"id": "402882", "revid": "121820996", "url": "https://it.wikipedia.org/wiki?curid=402882", "title": "Funzione di produzione Cobb-Douglas", "text": "Le funzioni di produzione Cobb-Douglas sono una classe di funzioni di produzione rappresentabili come formula_1, dove:\nin cui Q indica la quantit\u00e0 prodotta, xi il fattore di produzione i-esimo impiegato nella produzione, mentre b e \u03b11, \u03b12...,\u03b1n sono costanti.\nLa costante b \u00e8 una costante moltiplicativa che pu\u00f2 essere considerata un indicatore del grado di efficienza nell'utilizzo di tutti i fattori di produzione. \u00c8 dunque un \"parametro di efficienza\" che indica il livello della tecnologia.\nLa somma delle \u03b1 costanti determina il tipo dei rendimenti di scala. Cos\u00ec, avremo:\nLe funzioni Cobb-Douglas sono anche chiamate \"log-lineari\", perch\u00e9 lineari nei logaritmi. Trasformando in logaritmi si ottiene infatti:\nPer le loro propriet\u00e0 particolarmente convenienti (differenziabilit\u00e0, quasiconcavit\u00e0) e la facilit\u00e0 con cui \u00e8 possibile trattarle analiticamente, sono molto utilizzate nei modelli economici.\nLe funzioni di costo e di utilit\u00e0 Cobb-Douglas hanno la medesima forma delle funzioni di produzione qui considerate.\nPropriet\u00e0.\nProduttivit\u00e0 marginale.\nData una generica funzione di produzione Cobb-Douglas, la produttivit\u00e0 marginale del fattore i-esimo \u00e8 data da:\nSaggio Marginale di Sostituzione Tecnica.\nIl saggio marginale di sostituzione tecnica (SMST) del fattore i con il fattore j \u00e8 dato da:\nElasticit\u00e0 di sostituzione.\nL'elasticit\u00e0 di sostituzione (\u03c3) \u00e8 costante ed unitaria. Infatti, dall'equazione precedente deriva:\nda cui segue che:\nLe funzioni Cobb-Douglas possono anche essere viste come un caso particolare delle funzioni CES, quello in cui il parametro \u03c1 delle CES sia uguale a zero.\nGenesi e fortuna della funzione di produzione Cobb-Douglas.\nNella specificazione a due fattori -- lavoro (L) e terra (T) -- con rendimenti di scala costanti, la funzione di produzione Cobb-Douglas venne originariamente utilizzata da Philip Wicksteed e Knut Wicksell:\nLa (1) \u00e8 una funzione omogenea di primo grado, per la quale dunque, in base al teorema di Eulero sulle funzioni omogenee, vale la seguente relazione:\nAssumendo l'uguaglianza tra la produttivit\u00e0 marginale dei fattori produttivi (formula_13 e formula_14) e la loro remunerazione in termini fisici, questa forma funzionale permette di non avere residui nella distribuzione del prodotto. Indicando infatti con w la quota del prodotto che va al lavoro (salario) e con r quella spettante alla terra (rendita), possiamo scrivere:\nIn caso di rendimenti di scala costanti, in cui \u00e8 quindi possibile assumere che ciascun fattore venga remunerato in base alla sua produttivit\u00e0 marginale senza che questo generi residui, gli esponenti \u03b1 e (1-\u03b1) hanno poi un significato economico preciso. Essi rappresentano infatti la quota del prodotto totale imputabile a ciascun fattore. Abbiamo infatti che:\nNella (1) si hanno poi rendimenti di scala costanti (la funzione \u00e8 omogenea di primo grado), ma produttivit\u00e0 marginali decrescenti per i singoli fattori. Infatti:\nInoltre, la produttivit\u00e0 marginale di ogni fattore aumenta all'aumentare del livello di impiego dell'altro fattore. In simboli:\nDa questo derivano isoquanti inclinati negativamente e convessi. Infatti:\nLa (2) dimostra l'inclinazione negativa degli isoquanti e la (3) la loro convessit\u00e0.\nQuesta classe di funzioni divenne famosa dopo essere stata utilizzata da Paul Douglas e Charles Cobb (il matematico che ne studi\u00f2 le propriet\u00e0 analitiche), in uno studio empirico dell'economia americana originariamente pubblicato nel 1928 (da qui il nome). In tale studio si adottava una forma della funzione del tipo:\ndove K rappresenta il valore aggregato del capitale fisico, cio\u00e8 l'insieme dei mezzi di produzione.\nDa allora sono state numerosissime le applicazioni empiriche e le modellizzazioni teoriche che hanno utilizzato tale specificazione della funzione di produzione, e tutte le altre forme funzionali sviluppate in seguito (dalla funzione di produzione CES alla translogaritmica) possono essere considerate, per quanto complicate, semplici tentativi di rendere pi\u00f9 generale e flessibile la Cobb-Douglas.\nFunzione di costo duale di una funzione di produzione Cobb-Douglas.\nData una funzione di produzione Cobb-Douglas, del tipo:\nla funzione di costo associata, cio\u00e8 la funzione valore del problema di minimizzazione dei costi con vincolo costituito dalla funzione di produzione Cobb-Douglas, in simboli:\n\u00e8 data da:\nin cui B \u00e8 una costante positiva, combinazione non lineare dei parametri della funzione di produzione.\nUn'interessante propriet\u00e0 di questa funzione di costo \u00e8 che \u00e8 di tipo Cobb-Douglas. \u00c8 infatti una propriet\u00e0 delle funzioni di produzione Cobb-Douglas quella di generare funzioni di costo Cobb-Douglas e viceversa. Per questo motivo le Cobb-Douglas sono chiamate funzioni \"self-dual\" (letteralmente \"duali di s\u00e9 stesse\").\nInoltre, indipendentemente dall'elasticit\u00e0 di scala della funzione di produzione, la funzione di costo \u00e8 non decrescente nell'output e linearmente omogenea nei prezzi dei fattori.\nNel caso in cui la funzione di produzione Cobb-Douglas sia a rendimenti di scala costanti la funzione di costo diventa:\ndove\n\u00e8 un indice del livello generale dei prezzi dei fattori associato alla tecnologia Cobb-Douglas."}
{"id": "402885", "revid": "4541", "url": "https://it.wikipedia.org/wiki?curid=402885", "title": "Lodi Mattutine", "text": ""}
{"id": "402892", "revid": "767487", "url": "https://it.wikipedia.org/wiki?curid=402892", "title": "Rino Marchesi", "text": "Carriera.\nGiocatore.\nClub.\nInizi\u00f2 la sua carriera a Lodi, per poi approdare all' dove disput\u00f2 tre stagioni, dal campionato 1957-1958 al 1959-1960 (il primo e il terzo in Serie A, mentre il secondo in Serie B). Pass\u00f2 quindi alla dove rimase per sei stagioni, tutte giocate da titolare tranne l'ultima, quella del 1965-1966, in cui collezion\u00f2 soltanto 2 presenze. Nell'annata 1960-1961 prese parte a Firenze al \"double\" formato dalla Coppa Italia e dalla Coppa delle Coppe, facendo registrare rispettivamente due presenze (con un gol) e una presenza; nella stagione 1965-1966 vinse con i gigliati una seconda Coppa Italia (manifestazione nella quale, tuttavia, non scese mai in campo), abbinandola alla Coppa Mitropa.\nNel 1966 si trasfer\u00ec alla , insieme ai compagni viola Morrone e Castelletti. Con i biancocelesti disput\u00f2 cinque campionati, collezionando 144 presenze in partite ufficiali (125 in campionato, 10 in Coppa Italia, 9 in Coppa delle Alpi) e 4 reti (tutte in campionato nonch\u00e9 su calcio di rigore), e vincendo nell'ultima stagione a Roma una Coppa delle Alpi. Fu inoltre il primo calciatore di movimento nella storia laziale a effettuare una sostituzione in campionato: in Lazio- (1-1) del 29 settembre 1969 prese il posto, all'inizio del secondo tempo, di Governato. Approd\u00f2 quindi nel 1971 al , in Serie C, dove due anni dopo chiuse la carriera agonistica.\nNazionale.\nVanta 2 presenze con la maglia azzurra della Nazionale Italiana, con cui debutt\u00f2 a Firenze il 15 giugno 1961, nella partita amichevole vinta per 4-1 contro l'.\nAllenatore.\nEsord\u00ec nel 1973 alla guida del , per poi sedere sulle panchine di provinciali quali , , , , , , e , nonch\u00e9 di blasonati club quali , e .\nOttenne le maggiori soddisfazioni professionali quando nel 1981 port\u00f2 il Napoli a sfiorare la conquista del suo primo scudetto, giungendo terzo in classifica al termine del campionato. Sempre alla guida della squadra partenopea, fu il primo allenatore italiano di Diego Armando Maradona.\nPersonaggio schivo e mai polemico, non riusc\u00ec a ottenere alla guida della Juventus risultati degni di nota, anche perch\u00e9 la formazione che gli venne affidata era ormai al termine del ciclo legato a Michel Platini. La disastrosa retrocessione in Serie B con il Lecce, nel 1994, pose di fatto fine alla sua carriera da allenatore."}
{"id": "402909", "revid": "1563111", "url": "https://it.wikipedia.org/wiki?curid=402909", "title": "Bridge over Troubled Water (singolo)", "text": "Bridge over Troubled Water, singolo di punta dell'omonimo disco del 1970, \u00e8 una canzone di Simon &amp; Garfunkel scritta da Paul Simon.\nRaggiunse la vetta delle classifiche statunitensi il 28 febbraio 1970, rimanendovi per sei settimane prima di essere rimpiazzata da \"Let It Be\" dei Beatles. Nel resto del mondo raggiunse la prima posizione in Canada per quattro settimane, e Francia, Nuova Zelanda, Regno Unito per tre settimane, la seconda in Australia Irlanda e Spagna, la terza in Germania, la quarta in Austria, la quinta in Svizzera ed Olanda e la settima in Norvegia.\nAnnoverata al 47\u00ba posto della lista delle 500 migliori canzoni secondo Rolling Stone, la canzone \u00e8 stata premiata col Grammy Award alla canzone dell'anno (1971), mentre la cover di Aretha Franklin (certificata disco d'oro dalla RIAA) le \u00e8 valsa nel 1972 il Grammy per la \"Miglior performance vocale R&amp;B\".\nDescrizione.\nSimon compose \"Bridge over Troubled Water\" in modo molto veloce, cos\u00ec velocemente da chiedersi da dove provenisse la canzone, se per caso avesse sentito in giro una melodia simile che lo avesse influenzato inconsciamente per la composizione del brano, perch\u00e9 \"non gli sembrava farina del suo sacco\". Per le parole del ritornello fu d'ispirazione la canzone del 1958 \"Mary Don't You Weep\" degli Swan Silvertones, nella quale Claude Jeter canta: \"\u00abI'll be your bridge over deep water if you trust in me\u00bb\". Secondo il produttore gospel e storico musicale Anthony Heilbut, Simon riconobbe direttamente a Jeter il proprio debito musicale, e gli forn\u00ec un compenso come risarcimento simbolico. Inizialmente Simon compose il pezzo alla chitarra acustica ma successivamente decise di spostarsi al pianoforte, per mettere meglio in evidenza lo spirito gospel della canzone e la voce di Garfunkel.\nQuando Simon mostr\u00f2 la canzone a Garfunkel gli disse che sarebbe stata perfetta per la sua voce e che avrebbe dovuto cantarla da solo, ma lui inizialmente declin\u00f2 l'offerta, sentendo che non era nelle sue corde e che avrebbe dovuto essere Simon invece ad interpretarla vocalmente. A Garfunkel piaceva molto il falsetto di Simon presente sul nastro demo e quindi sugger\u00ec che fosse Simon a cantare, ma alla fine si lasci\u00f2 convincere a cantarla in solitaria. Art e il produttore Roy Halee ritenevano inoltre che la canzone fosse troppo breve e che avesse bisogno di almeno tre strofe e di un finale \"maestoso\". Simon fu d'accordo, e scrisse la terza strofa, sebbene la ritenesse tematicamente slegata rispetto alle prime due. Come ha raccontato pi\u00f9 volte Paul Simon (ad esempio nell'intervista pubblicata nel volume \"Canzoni di Paul Simon\", edito da Lato Side nel 1977) quest'ultima strofa \u00e8 una dichiarazione d'amore alla sua prima moglie, Peggy Harper: la ragazza aveva avuto in alcune zone dei capelli un imbiancamento precoce, ed a questo fanno riferimento i versi della terza strofa: \"\u00abSail on, silver girl... \u00bb\".\n\"Bridge over Troubled Water\" fu l'ultima traccia ad essere incisa per l'album, ma fu anche la prima ad essere completata, con l'aggiunta di due settimane di post-produzione. Il pezzo venne registrato in California, in modo da facilitare gli spostamenti di Garfunkel dal Messico dove stava girando il film \"Comma 22\". Poich\u00e9 Simon voleva un sound gospel per il pianoforte, convoc\u00f2 in studio il musicista Larry Knechtel. La batteria venne suonata da Hal Blaine all'interno di una camera dell'eco per ottenere un effetto \"da cattedrale\".\nQuindi, Simon &amp; Garfunkel tornarono a New York per incidere il cantato. Lo stile vocale di \"Bridge over Troubled Water\" si ispira alla tecnica impiegata dal produttore Phil Spector per il brano \"Old Man River\" dei The Righteous Brothers. Dopo due mesi la canzone pot\u00e9 dirsi completata. Lo stesso Paul Simon ammise che la canzone assomigliava a \"Let It Be\" dei Beatles, almeno nell'atmosfera evocata, dichiarando a \"Rolling Stone\": \u00abSono due canzoni molto simili, sicuramente nella strumentazione\u00bb.\nQuando i rapporti tra Simon e Garfunkel iniziarono a deteriorarsi, Simon inizi\u00f2 a pensare di aver fatto male a fargli cantare la canzone da solo e divenne geloso:\nCover.\nNumerose cover della canzone sono diventate famose quanto l'originale (di particolare successo quella di Aretha Franklin). Fra gli artisti che hanno eseguito \"Bridge over Troubled Water\" troviamo:\nVersione di Elvis Presley.\nElvis Presley incise la sua versione della canzone a Nashville il 5 giugno 1970, e la traccia venne inclusa nell'album dello stesso anno \"That's the Way It Is\" (con falsi effetti di pubblico sul finale in dissolvenza). Presley inizi\u00f2 ad eseguire regolarmente la canzone nei suoi concerti a Las Vegas, e una performance dell'11 agosto venne filmata ed inclusa nel documentario \"Elvis: That's the Way It Is\". Durante l'ingaggio di Elvis a Las Vegas, Paul Simon assistette ad uno degli show, e, dopo aver visto Elvis cantare la canzone, si dice che abbia esclamato: \u00abEcco fatto, \u00e8 la versione definitiva, tanto vale andarcene tutti a casa adesso\u00bb. Presley continu\u00f2 ad eseguire il brano anche successivamente, incluso nel suo ultimo concerto svoltosi a Indianapolis il 26 giugno 1977. Un'altra ripresa video di un'esecuzione di \"Bridge over Troubled Water\" da parte di Elvis, \u00e8 visibile nel documentario \"Elvis on Tour\", filmata al Greensboro Coliseum di Greensboro, Carolina del Nord, il 14 aprile 1972.\nA proposito della versione incisa in studio, Robert Matthew Watson scrisse nel suo libro \"Heartbreak Hotel\": \"Si tratta di una versione favolosa, bruciante di potenza, intensit\u00e0 e sincerit\u00e0, e raggiunge profondit\u00e0 recondite neanche immaginate dagli autori del pezzo\".\nVersione di Aretha Franklin.\nLa versione gospel di Aretha Franklin registrata in studio fu pubblicata su singolo nel marzo 1971 e raggiunse la vetta della classifica R&amp;B, la 6\u00aa posizione nella classifica Pop negli Stati Uniti, e successivamente vinse il Grammy Award for Best Female R&amp;B Vocal Performance ai Grammy Awards del 1972. L'esecuzione live della canzone ai Grammy venne pubblicata nell'album \"Grammy's Greatest Moments Volume III\" nel 1994.\nVersione di Johnny Cash.\nJohnny Cash incise una versione di \"Bridge over Troubled Water\" per il suo ultimo album in studio \"\" del 2002. Nella versione apparsa sul disco, prodotta da Rick Rubin, Cash si avvale del contributo canoro di Fiona Apple.\nCitazioni.\nIl titolo della celebre canzone viene celatamente riportato all'interno del libro \"La chiamata dei Tre\", della serie \"La torre nera\", scritto da Stephen King."}
{"id": "402924", "revid": "287204", "url": "https://it.wikipedia.org/wiki?curid=402924", "title": "Faina", "text": ""}
{"id": "402928", "revid": "2084998", "url": "https://it.wikipedia.org/wiki?curid=402928", "title": "Tsutomu Nihei", "text": "Biografia.\nDopo aver seguito una formazione in architettura negli Stati Uniti, venne assunto da un'impresa di costruzioni per la quale ha lavorato anche a New York.\nIn seguito \u00e8 tornato in Giappone e ha deciso di dedicarsi al fumetto e in breve tempo debutta con la sua prima serie \"Blame!\", sul mensile \"Afternoon\" (K\u014ddansha). Nelle sue tavole si pu\u00f2 riscontrare una forte influenza da parte del fumetto francese, dello stile artistico di Hans Ruedi Giger e, soprattutto, la passione per i dettagli architettonici, la sua prima passione. Nel 2016 Nihei \u00e8 stato ospite al San Diego Comic-Con International.\nSuccessivamente lavora alla versione anime di \"Blame!\", il lungometraggio tratto dal suo manga che nel 2017 viene distribuito da Netflix il 20 maggio."}
{"id": "402939", "revid": "104458", "url": "https://it.wikipedia.org/wiki?curid=402939", "title": "Vasilij Grossman", "text": ""}
{"id": "402940", "revid": "124817074", "url": "https://it.wikipedia.org/wiki?curid=402940", "title": "Elio Toaff", "text": "\u00c8 stato considerato la massima autorit\u00e0 spirituale e morale ebraica in Italia dal secondo dopoguerra sino ai primi anni duemila.\nBiografia.\nElio Toaff nacque a Livorno il 30 aprile 1915. Studi\u00f2 presso il collegio rabbinico della sua citt\u00e0 natale sotto la guida del padre, Alfredo Sabato Toaff, rabbino della citt\u00e0. Frequent\u00f2 al tempo stesso l'Universit\u00e0 di Pisa presso la facolt\u00e0 di Giurisprudenza, dove pot\u00e9 laurearsi nel 1938 nei tempi stabiliti, in quanto l'introduzione delle \"leggi razziali\" fasciste precludeva agli ebrei l'ingresso alle universit\u00e0 ed espelleva gli studenti fuori corso, ma consentiva di completare gli studi a chi ne fosse giunto al termine. L'anno successivo complet\u00f2 gli studi rabbinici laureandosi in teologia al collegio rabbinico di Livorno, ottenendo il titolo di rabbino maggiore. Fu nominato rabbino capo di Ancona, dove rimase dal 1941 al 1943.\nDopo l'8 settembre 1943, con la recrudescenza della violenza nazista e le prime deportazioni italiane per i lager, Toaff, sua moglie Lia Luperini e il loro figlio Ariel fuggirono in Versilia, scampando all'assassinio in casa per l'aiuto del parroco della vicina chiesa, che lo salv\u00f2 avvertendolo dell'agguato, facendolo poi fuggire con l'aiuto di famiglie cattoliche e alterando le generalit\u00e0 sui loro documenti, girovagando tra mille insidie. Pi\u00f9 volte Toaff scamp\u00f2 alla morte per mano nazista: in un'occasione scamp\u00f2 ai nazisti rifugiandosi a Citt\u00e0 di Castello di cui \u00e8 cittadino onorario dal 1999. Entr\u00f2 nella Resistenza, combattendo sui monti e vedendo con i propri occhi le atrocit\u00e0 ai danni di civili inermi.\nDopo la guerra fu rabbino di Venezia, dal 1946 al 1951, insegnando anche lingua e lettere ebraiche presso l'Universit\u00e0 di Ca' Foscari. Nel 1951 divenne rabbino capo di Roma. Oltre al suo ruolo spirituale, ha ricoperto diverse cariche nella comunit\u00e0 ebraica italiana: presidente della Consulta rabbinica italiana per molti anni, direttore del Collegio rabbinico italiano e dell'istituto superiore di studi ebraici, direttore dell'Annuario di Studi Ebraici. Inoltre \u00e8 membro dell'Esecutivo della Conferenza dei rabbini europei fin dalla fondazione nel 1957 e dal 1988 \u00e8 entrato a far parte del Praesidium. Nel 1987 Toaff pubblic\u00f2 una sua autobiografia: \"Perfidi giudei, fratelli maggiori\" (Mondadori, Milano).\nL'8 ottobre 2001 Elio Toaff, all'et\u00e0 di 86 anni, annunci\u00f2 le proprie dimissioni dalla carica di Rabbino Capo di Roma per lasciare spazio e opportunit\u00e0 ai pi\u00f9 giovani. La decisione venne comunicata da Toaff stesso nella Sinagoga di Roma al termine delle preghiere per lo \u00abOshann\u00e0 Rabbah\u00bb. Il successore alla carica \u00e8 stato Riccardo Di Segni. Nel 2005 \u00e8 stato proposto alla carica di senatore a vita.\nLa morte.\nMor\u00ec il 19 aprile 2015 all'et\u00e0 di 99 anni, nella sua abitazione di Roma, pochi giorni prima del suo centesimo compleanno; i funerali vennero celebrati al Tempio Maggiore, alla presenza di tantissima gente comune e di volti noti della politica e del giornalismo; successivamente \u00e8 stato sepolto accanto ai genitori nel Cimitero Ebraico dei Lupi di Livorno.\nContributo al dialogo ebraico-cristiano.\nImportanti sono stati da sempre i rapporti di Toaff con il mondo cattolico e il suo impegno per il dialogo ebraico-cristiano. Scriveva Toaff: \nIl 10 ottobre 1958, nella circostanza della morte di papa Pio XII, Toaff afferm\u00f2: \"Pi\u00f9 che in ogni altra occasione, abbiamo avuto l'opportunit\u00e0 di sperimentare la grande compassione e la grande generosit\u00e0 di questo papa durante gli anni della persecuzione e del terrore, quando sembrava non ci fosse per noi pi\u00f9 alcuna speranza\".\nNella sua autobiografia Toaff ricorda con particolare calore gli anni del pontificato di Giovanni XXIII, l'esperienza del Concilio Vaticano II con l'approvazione della dichiarazione Nostra aetate e l'amicizia che in quegli anni lo leg\u00f2 al card. Augustin Bea e a padre Cornelius Adriaan Rijk. Toaff ricorda ancora come \"la notte in cui Giovanni XXIII entr\u00f2 in agonia, sentii imperioso il bisogno di unirmi ai tanti cattolici che vegliavano in preghiera a piazza San Pietro\". Le associazioni per il dialogo ebraico-cristiano in Italia - dal Segretariato Attivit\u00e0 Ecumeniche alle Amicizie ebraico-cristiane, ai Colloqui ebraico-cristiani di Camaldoli - trovarono sempre in Toaff un interlocutore attento, sensibile e partecipe.\nUn primo incontro di Toaff con Papa Giovanni Paolo II avvenne l'8 febbraio 1981 a Roma nella canonica delle chiesa di San Carlo ai Catinari, vicina al ghetto di Roma. Nel 1986 il Papa espresse il suo desiderio di visitare la Sinagoga di Roma. L'invito fu accolto e il 13 aprile 1986 Toaff fu protagonista dello storico incontro con Papa Giovanni Paolo II alla sinagoga di Roma. Scriveva Toaff: \nIl rapporto di Toaff con Giovanni Paolo II si mantenne stretto fino alla morte del pontefice, in occasioni di incontri pubblici e privati. Toaff \u00e8 una delle tre sole persone nominate nel testamento spirituale di Giovanni Paolo II, assieme al segretario don Stanis\u0142aw Dziwisz e a Joseph Ratzinger, suo successore."}
{"id": "402945", "revid": "599013", "url": "https://it.wikipedia.org/wiki?curid=402945", "title": "Mohamed Zidan", "text": "Caratteristiche tecniche.\nEra un calciatore polivalente, in grado di fornire \u2013 grazie alla propria versatilit\u00e0 tattica \u2013 pi\u00f9 soluzioni al proprio allenatore. Pur ricoprendo il ruolo di prima punta reggendo sulle spalle il peso dell'attacco, oppure giocando in coppia con un altro attaccante, poteva essere utilizzato da esterno o a supporto delle punte.\nNonostante peccasse di resistenza nell'arco dei 90 minuti di gioco, si distingueva per tecnica individuale, senso della posizione, velocit\u00e0 e una buona visione di gioco, che gli consentiva di mandare a rete i propri compagni.\nLa sua carriera \u00e8 stata costellata di infortuni.\nCarriera.\nClub.\nInizia la carriera in patria, nell'Al-Masry, squadra della sua citt\u00e0, Port Said. Nel 1999 si trasferisce nel campionato danese, all'Akademisk Boldklub e nel 2003 al pi\u00f9 quotato Midtjylland, diventando capocannoniere del campionato e Giocatore dell'Anno al termine della stagione successiva.\nNella stagione 2004-2005, durante la sessione invernale del calciomercato, \u00e8 acquistato dal Werder Brema, squadra della Bundesliga, e va a segno nelle prime due presenze con la maglia arancioverde.\nAll'inizio della stagione 2005-2006 \u00e8 ceduto in prestito al , dove si mette in luce come uno dei talenti pi\u00f9 fulgidi del torneo. Il 22 aprile 2006 segna un grande gol che apre le marcature in Magonza- 2-2. Nell'occasione Zidan supera un difensore con un \"elastico\" (particolare dribbling) e scocca un tiro rasoterra imparabile per il portiere avversario.\nAlla fine della stagione torna al , con cui segna il gol decisivo nella semifinale della Coppa di Lega tedesca contro l'. Dopo 6 presenze in campionato con il Werder torna al in prestito. La stagione si chiude con la retrocessione in Zweite Bundesliga, nonostante i 13 gol in 15 partite di Zidan.\nIl 3 giugno 2007 l' ufficializza il suo acquisto e gli fa firmare un contratto quadriennale per 5,2 milioni di euro.\nCirca un anno dopo, il 16 agosto 2008, viene ceduto al , che con l'aggiunta di un conguaglio economico scambia l'egiziano con il croato Mladen Petri\u0107. Disputa la sua prima partita contro il il 23 agosto 2008, terminata 1-1.\nFuori dai progetti tecnici della societ\u00e0, il 31 gennaio 2012 torna per la terza volta al firmando un contratto valido fino al termine della stagione. Il 10 marzo supera il precedente primato appartenuto a Fredi Bobic, diventando il primo calciatore nella storia della Bundesliga a segnare in sei incontri consecutivi con una nuova maglia.\nIl 31 luglio 2012 passa a parametro zero al Baniyas - squadra degli Emirati Arabi Uniti - accordandosi con la societ\u00e0 per due stagioni. A met\u00e0 stagione viene messo fuori rosa in quanto accusato di aver simulato un infortunio al ginocchio. Il giocatore in seguito - dopo aver trascorso ai margini anche la stagione successiva - vincer\u00e0 la causa contro la societ\u00e0, ricevendo 900.000 dollari.\nIl 15 settembre 2015 - dopo due anni di inattivit\u00e0 - si lega per una stagione all'El-Entag El-Harby. A distanza di pochi mesi rescinde il contratto con la societ\u00e0.\nNazionale.\nEsordisce con la selezione dei \"Faraoni\" il 27 maggio 2005 in Kuwait-Egitto (0-1), rilevando Abdel Halim Ali al 67'. Mette a segno la sua prima rete in nazionale il 2 settembre 2006 contro il Burundi.\nViene convocato per la Coppa d'Africa 2008, disputata in Ghana. All'esordio nella competizione mette a segno una doppietta ai danni del Camerun. La partita si concluder\u00e0 sul risultato di 4-2. Il 10 febbraio i Faraoni si laureano - grazie al successo per 1-0 contro il Camerun (suo \u00e8 l'assist che mette Aboutrika in condizione di segnare) - campioni per la seconda edizione consecutiva.\nNel 2009 prende parte alla FIFA Confederations Cup. Nella partita inaugurale della competizione mette a segno una doppietta nella partita persa 4-3 contro il Brasile. L'Egitto verr\u00e0 poi eliminato al termine della fase a gironi.\nNel 2010 viene inserito tra i convocati che prenderanno parte alla Coppa d'Africa 2010. Suo \u00e8 l'assist che consente a Gedo di segnare nella finale vinta 1-0 contro il Ghana. La vittoria decreta il settimo successo dei \"Faraoni\" nella competizione, il terzo consecutivo.\nIl 22 giugno 2012 il CT Bob Bradley lo esclude dalla nazionale. Il calciatore aveva declinato la convocazione per un delicato incontro di qualificazione alla Coppa d'Africa 2012 contro la Repubblica Centrafricana per poter discutere gli accordi di un eventuale ingaggio con una societ\u00e0 cinese.\nStatistiche.\nPresenze e reti nei club.\n\"Statistiche aggiornate al 19 dicembre 2015.\""}
{"id": "402962", "revid": "289247", "url": "https://it.wikipedia.org/wiki?curid=402962", "title": "Celta de Vigo", "text": ""}
{"id": "402967", "revid": "289247", "url": "https://it.wikipedia.org/wiki?curid=402967", "title": "Deportivo de la Coru\u00f1a", "text": ""}
{"id": "402970", "revid": "320578", "url": "https://it.wikipedia.org/wiki?curid=402970", "title": "RCD Espa\u00f1ol", "text": ""}
{"id": "402972", "revid": "474175", "url": "https://it.wikipedia.org/wiki?curid=402972", "title": "Eccidio della Bettola", "text": "L'eccidio della Bettola fu un crimine di guerra nazista avvenuta in localit\u00e0 La Bettola, nell'Appennino reggiano, il 24 giugno 1944, durante la quale vennero uccisi 32 civili.\nStoria.\nAntefatti.\nIl 22 giugno i partigiani di una Squadra Sabotatori comandata da Enrico Cavicchioni, nome di battaglia \u201cLupo\u201d di 19 anni, part\u00ec da Ligonchio con l'incarico di far saltare un ponte in muratura sulla strada statale 63, nella localit\u00e0 \"La Bettola\" di Vezzano sul Crostolo, proprio al confine con il comune di Casina. L\u2019intenzione del comandante era quella di isolare il numeroso presidio della Feldgendarmerie tedesca dislocata in funzione anti-partigiana sulla via del Cerreto.\nPreparando la demolizione del ponte, che si trovava proprio di fronte ad una locanda che ospitava molti sfollati dalle citt\u00e0, la squadra scav\u00f2 delle buche per posizionarvici la dinamite e fece allontanare dalla locanda gli avventori che vi si trattenevano. Complice lo scarso addestramento con gli esplosivi, tuttavia, il tentativo fall\u00ec e i danni al ponte furono limitati. La squadra decise dunque di lasciare la localit\u00e0 e fare ritorno a Ligonchio. Il giorno seguente i nazisti si recarono alla\nlocanda ipotizzando di trovare dei partigiani nascosti. Non riconoscendo nessuno si allontanarono.\nLa sera del 23 giugno, la Squadra Sabotatori torn\u00f2 per completare la demolizione del ponte. I tedeschi, vista l\u2019azione della giornata precedente, inviarono una camionetta per pattugliare la zona che incroci\u00f2 verso le 21:45 il gruppo guidato da \u201cLupo\u201d. Ci fu uno scontro a fuoco che vide la morte di due nazisti e tre partigiani, il comandante e due combattenti, Pasquino Pigoni e Guerrino Orlandini. Nel frattempo due tedeschi, scampati allo scontro, raggiunsero il proprio comando riferendo di essere stati attaccati dai partigiani. Alle ore 23:15 dello stesso giorno si mossero da Casina, autotrasportati, una cinquantina su centoquaranta dei militari tedeschi presenti.\nL\u2019eccidio.\nVerso le 01:00 del 24 giugno, i militari tedeschi circondarono la locanda, ed alcune case nei pressi. Le trentadue persone, tutte ospiti de \"La Bettola\", vennero prese in ostaggio e costrette a rimanere a lungo a terra, mentre i nazisti irrompevano nelle abitazioni vicine. In quella della famiglia Prati, uccisero il proprietario Liborio e sua moglie Felicita Prandi, di 70 e 74 anni, insieme alla figlia Marianna, depredando poi la casa ed incendiandola successivamente. Colpirono anche la nipote dei coniugi Prati, l\u2019undicenne Liliana Del Monte ferita con tre pallottole al collo, al torace e alla spalla, che riusc\u00ec a scampare alle fiamme saltando da una finestra. Nella caduta, da un\u2019altezza di 5 metri, si spezz\u00f2 una gamba ma riusc\u00ec comunque a trascinarsi fino alla sponda del torrente Crostolo, dove rimase nascosta fino alla mattina, quando un soldato tedesco la intravide e la port\u00f2 sul ciglio della strada. Qui venne rinvenuta e portata in ospedale dove venne curata.\nGli ospiti della locanda, sentendo gli spari provenire dalla casa vicina, si tranquillizzarono pensando che da l\u00ec a poco, i tedeschi, avendo gi\u00e0 eliminato qualcuno, se ne sarebbero andati. Vennero invece fatti uscire e separati in due gruppi, dietro la casa e nel garage dell\u2019albergo. Questi ultimi vennero trucidati a colpi di mitragliatrice, ricoperti da tronchi di albero e dati alle fiamme. Coloro che invece erano stati radunati dietro la locanda, vennero uccisi a colpi di pistola e bastonate, venendo poi arsi anche loro nel rogo creato.\nTra le vittime anche Piero Varini, un bambino di diciotto mesi, consegnato dalla madre ai soldati tedeschi nella speranza venisse risparmiato, fu invece gettato nel fuoco ancora vivo.\nIl gestore della locanda, Romeo Beneventi, riusc\u00ec a sopravvivere scappando da una finestra nel bagno del garage, dalla quale aveva gi\u00e0 fatto fuggire il figlio e la moglie. Nella fuga venne colpito da un proiettile che gli trapass\u00f2 la guancia. Riusc\u00ec tuttavia a mettere in salvo se stesso e la sua famiglia.\nUn altro sopravvissuto all\u2019eccidio, Paolo Magnani, si salv\u00f2 nascondendosi nel solaio della locanda, visto il suo stato di renitente alla leva. Un soldato tedesco sal\u00ec per controllare se ci fosse qualcuno presente, ma Magnani, essendosi ricavato un nascondiglio tra le cataste di legna, non venne notato. Aspett\u00f2 finch\u00e9 si decise a fuggire dalla porta sul retro de \"La Bettola\", corse fino a Montalto, dove venne ospitato presso la casa di amici. Il giorno successivo l\u2019eccidio, venne a sapere che i suoi genitori, Giuseppe Magnani ed Emma Ronzoni, erano stati uccisi e i loro corpi bruciati insieme agli altri ospiti della locanda.\nTestimonianze.\nSecondo le dichiarazioni del gestore della locanda, Romeo Beneventi, dopo l\u2019uccisione della famiglia Prati, la voce che infine ordin\u00f2 il fuoco sui 32 avventori proveniva da un italiano. Questa testimonianza riporta alla luce la collaborazione, comprovata in altre stragi (Cervarolo e Legoreccio) tra fascisti repubblicani e nazisti, negli eccidi compiuti sulla popolazione inerme.\nIl Magnani riferisce invece di come le donne presenti, prima di essere uccise e arse nel rogo, vennero stuprate dai soldati.\nIl monumento.\nCommissionato nel 1985 dall\u2019amministrazione comunale di Vezzano, \u00e8 stato realizzato da Paolo Gallerani, Luciano Aguzzoli e Nino Squarza. Consta \"\u201cuna serie di elementi astratti in grado di evocare la tragedia ma soprattutto di segnare fisicamente nel tempo uno spazio, un luogo della memoria\u201c\".\nEccidio nei media.\nL'episodio ha ispirato la canzone \"L'unica superstite\", dei Modena City Ramblers, contenuta nell'album \"La grande famiglia\", raccontata da Liliana del Monte, cugina di secondo grado del fisarmonicista del gruppo Alberto Cottica, sopravvissuta alla strage.\nTra il 2015 e il 2016 il regista Christian Spaggiari e la sceneggiatrice Samanta Melioli hanno realizzato un film intitolato La rugiada di San Giovanni allo scopo di ricordare e onorare le vittime della strage. Il film \u00e8 stato proiettato in anteprima a Cavriago il 25 aprile 2016 ."}
{"id": "402975", "revid": "287204", "url": "https://it.wikipedia.org/wiki?curid=402975", "title": "Cynognathus", "text": "Il cinognato ( gen. Cynognathus) \u00e8 un terapside estinto, appartenente ai cinodonti. Visse nel Triassico medio (Anisico - Ladinico, circa 249 - 239 milioni di anni fa) e i suoi resti fossili sono stati ritrovati in Africa, Sudamerica e Antartide. \u00c8 uno dei terapsidi non mammiferi pi\u00f9 noti.\nDescrizione.\nI numerosi resti fossili di questo animale hanno permesso di ricostruirne abbastanza fedelmente l'aspetto. \"Cynognathus\" (il cui nome significa \"mascella da cane\") era lungo circa 1,2 metri esclusa la coda; esemplari di taglia particolarmente grande potevano raggiungere i due metri, coda compresa. La testa era molto grossa ed era lunga fino a 45 centimetri, con ampie fauci e denti aguzzi. Le zampe posteriori erano poste direttamente sotto il corpo, mentre quelle anteriori erano poste in posizione pi\u00f9 laterale, in modo simile a quello di alcuni rettili attuali. Questa particolare \"doppia postura\" (eretta/allargata) si riscontra anche in alcuni mammiferi primitivi odierni (Jenkins, 2009).\nCranio.\nIl cranio di \"Cynognathus\" era robusto, di forma abbastanza allungata e vagamente simile a quello di un cane; se visto dall'alto, era stretto, di forma vagamente triangolare e dotato di un apice del muso leggermente allargato, pi\u00f9 o meno dalla zona dei canini in avanti. La regione temporale era corta e serviva come inserzione di potenti muscoli masticatori.\nL'arcata zigomatica era elevata e nettamente in continuit\u00e0 con la parete laterale del cranio; il bordo superiore di questo arco non raggiungeva il livello della cresta sagittale. L'arco presentava un solco che ospitava il meato uditivo esterno e che iniziava a poca distanza sotto il margine superiore. Le lame mediali dell'osso palatino erano pi\u00f9 piccole rispetto a quelle di \"Diademodon\"; di conseguenza, il palato secondario era meno sviluppato rispetto a quello di quest'ultimo genere. La mandibola era costituita praticamente da un unico osso, l'osso dentale, dotato di una cresta ossea molto alta (processo coronoide) che si articolava con il cranio e che permetteva alle fauci di aprirsi notevolmente. Questa flangia ossea forniva inoltre una grande area per l'inserzione di ulteriori muscoli, dando cos\u00ec alle fauci un morso eccezionalmente potente. Come in \"Diademodon\" e nei triteledontidi, l'osso dentale era dotato di un angolo inferiore che si proiettava al di sotto del livello del margine ventrale della parte posteriore della mandibola. \nMentre la mandibola ha la tipica struttura \"eucinodonte\" completamente espressa, la finestra temporale \u00e8 piuttosto corta. La parete posteriore della fenestra, che forma l'occipite, non ha il profondo solco tra s\u00e9 stessa e la radice dell'arco zigomatico tipico di altri eucinodonti; forse ci\u00f2 era un adattamento da ipercarnivoro, dove il muscolo principale di chiusura della mascella era un \"m. temporalis\" orientato posterodorsalmente. \nLa formula dentaria era 4/3, 1/1, 10/11. La dentatura superiore di \"Cynognathus\" era composta da quattro denti incisiviformi piuttosto aguzzi e di piccole dimensioni, seguiti da un diastema e da un grande canino acuminato, ricurvo all'indietro, compresso lateralmente e finemente dentellato lungo i margini anteriore e posteriore. Dopo il canino era presente un grande diastema. I denti postcanini erano taglienti, dotati di almeno tre cuspidi allineate (ma privi delle cuspule del \"cingulum\"), dalla corona pi\u00f9 lunga che larga e dalle dimensioni crescenti verso la parte posteriore delle fauci. Il modo in cui questi denti si usuravano indica che non vi era una precisa occlusione tra denti superiori e denti inferiori, ma solo una generale opposizione tra le due file di denti.\nScheletro postcranico.\nLo scheletro postcranico di \"Cynognathus\" \u00e8 imperfettamente conosciuto, ma dalle ossa finora ritrovate si pu\u00f2 desumere che questo animale possedeva un corpo robusto, zampe possenti e una lunga coda. Le ginocchia erano dirette in avanti, cos\u00ec come il gomito era diretto all'indietro; ci\u00f2 conferiva all'animale una postura quasi eretta, tipica dei mammiferi. \nLa colonna vertebrale, formata da ossa piuttosto robuste, comprendeva sette vertebre cervicali, diciassette dorsali, cinque lombari, tre sacrali e dieci caudali. Le prime costole erano libere, ma a partire dalla tredicesima la parte iniziale della costola era coperta da una parte di quella precedente, e cos\u00ec via. Dalla regione dello stomaco in poi le costole erano ridotte e via via diventavano pressoch\u00e9 vestigiali; \u00e8 possibile che vi fosse un potente diaframma, un muscolo importante nella respirazione dei mammiferi. La prima vertebra sacrale aveva una superficie d'inserzione per l'osso iliaco. Sembra che la scapola fosse inclinata in avanti in rapporto alle costole, come avviene nei monotremi, e non diretta all'indietro come nella maggior parte dei placentati. Era presente una spina scapolare rudimentale e anche una fossetta prespinosa che nasceva nell'angolo superiore/anteriore dell'osso; l'acromion era gi\u00e0 prominente. \nLa testa dell'omero era pi\u00f9 piatta e meno distinta dalla diafisi rispetto a quella dei marsupiali, e in generale l'omero assomigliava pi\u00f9 a quello di un rettile che a quello di un mammifero. La testa del femore era ovale e si articolava in un grande acetabolo; il grande trocantere era molto sviluppato, e il piccolo trocantere era gi\u00e0 vicino alla testa del femore come nei mammiferi. La pelvi era estesa all'indietro rispetto all'acetabolo, una caratteristica tipica di mammiferi e uccelli e anch'essa denotante una postura eretta. \nMuscoli e tegumento.\nSono stati proposti alcuni tentativi di ricostruire la muscolatura di \"Cynognathus\", a partire dagli studi di Gregory e Camp (1918). Sembra che il cinto scapolare di \"Cynognathus\" sorreggesse un muscolo trapezio simile a quello dei monotremi. Sembra che fossero presenti un \"m. serratus\" anteriore e un \"m. serratus superficialis\", come nei rettili. Visto che erano presenti le fosse infra- e supra-spinose, \u00e8 probabile che fossero presenti un \"m. supraspinatus\" e un \"m. infraspinatus\". Lo sviluppo dell'ilio indica che in \"Cynognathus\" era forse gi\u00e0 presente un muscolo del gluteo, mentre il \"m. pubo-ischio-femoralis internus\" era gi\u00e0 separato in unit\u00e0 distinte, come nei mammiferi. Sembra che non ci fosse un \"m. sartorius\", ma che fosse gi\u00e0 presente un \"m. ambiens\". \nPer quanto riguarda il tegumento, non \u00e8 chiaro che tipo di tessuto ricoprisse il corpo di \"Cynognathus\"; \u00e8 possibile che vi fosse una pelle ruvida o forse fosse gi\u00e0 presente una pelliccia. La presenza di fori e canali sulle ossa del muso, in ogni caso, indicherebbero la presenza di concentrazioni di nervi e vasi sanguigni; nei mammiferi, queste strutture permettono ad alcuni peli (le vibrisse) di essere utilizzati come organi di senso.\nAutapomorfie.\nPossibili tratti unici derivati (autapomorfie) di \"Cynognathus\", che lo distinguevano da tutti gli altri cinodonti noti, includono una barra postorbitale estremamente allungata e denti postcanini taglienti con due cuspidi seghettate distali rispetto a un apice ricurvo (Wynd et al., 2018).\nScoperta dei fossili.\nTra il 1888 e il 1889 il paleontologo britannico Harry Govier Seeley visit\u00f2 l'Africa meridionale. Nel 1889, nei pressi di Lady Frere, in un luogo in cui in precedenza Alfred Brown aveva scoperto un dente, Seeley rinvenne un cranio e uno scheletro postcranico parziale di un cinodonte. Nel 1894, Seeley descrisse quindi il genere \"Cynognathus\" e istitu\u00ec come specie tipo la specie Cynognathus crateronotus. Seeley attribu\u00ec altre tre specie a questo genere: \"Cynognathus berryi\" (in onore di James Berry che aveva aiutato negli scavi), \"C. platyceps\" (\"muso piatto\") e \"C. leptorhinus\" (\"naso sottile\"). Nel 1895, Seeley pubblic\u00f2 una descrizione pi\u00f9 dettagliata di questi reperti.\nNel corso degli anni sono stati ritrovati numerosi esemplari incompleti di cinodonti provenienti da terreni del Triassico medio del Sudafrica, costituiti principalmente da materiale cranico, a cui sono stati dati diversi nomi specifici e generici. I sinonimi generici includono \"Cistecynodon, Cynidiognathus, Cynogomphius, Karoomys, Lycaenognathus, Lycochampsa\" e \"Lycognathus\". I generi \"Karoomys\" e \"Cistecynodon\" sono conosciuti solo da esemplari giovani. I sinonimi a livello di specie includono \"Cistecynodon parvus, Cynidiognathus broomi, C. longiceps, C. merenskyi, Cynognathus berryi, C. minor, C. platyceps, Cynogomphius berryi, Karoomys browni, Lycaenognathus platyceps, Lycochampsa ferox, Lycognathus ferox\" e \"Nythosaurus browni\".\nUna revisione operata da Hopson e Kitching nel 1972 ha permesso per\u00f2 di riconoscere che tutti questi fossili sono in realt\u00e0 ascrivibili a una singola specie, \"Cynognathus crateronotus\", caratterizzata da un'alta variabilit\u00e0 intraspecifica. Molti di questi esemplari, inoltre, rappresentano diversi gradi ontogenetici, mentre altri sarebbero risultati deformati durante il processo di fossilizzazione.\nDistribuzione.\nFossili attribuiti al genere \"Cynognathus\" sono stati scoperti principalmente in Sudafrica, nella formazione Burgersdorp del Gruppo Beaufort, principalmente in terreni risalenti all'Anisico (parte iniziale del Triassico medio). I fossili di questo animale sono cos\u00ec abbondanti in queste rocce che hanno dato il nome a un'intera biozona, la \"\"Cynognathus\" Assemblage Zone\", caratterizzata dalla presenza di numerosi fossili di terapsidi cinodonti. Fossili attribuiti a \"Cynognathus\" sono per\u00f2 stati ritrovati anche in terreni pi\u00f9 recenti (Ladinico). Il notevole successo evolutivo di questo terapside \u00e8 testimoniato da ritrovamenti fossili avvenuti anche in altre zone dell'Africa (Lesotho, Namibia, Tanzania, Zambia), ma anche in Sudamerica (formazione R\u00edo Seco de la Quebrada in Argentina) e nella formazione Fremouw in Antartide. La distribuzione dei fossili di \"Cynognathus\" \u00e8 un'importantissima prova a avore della teoria della deriva dei continenti, insieme ad altri fossili iconici come quelli di \"Mesosaurus\", \"Glossopteris\" e \"Lystrosaurus\", e testimonia la straordinaria diffusione di questo genere, espansosi in gran parte dell'antico supercontinente Gondwana e vissuto per vari milioni di anni.\nClassificazione.\n\"Cynognathus\" \u00e8 il genere eponimo (e attualmente considerato l'unico membro) della famiglia Cynognathidae e del clade Cynognathia, comprendente numerosi altri cinodonti, tra cui numerose forme erbivore come i diademodontidi, i traversodontidi e i triracodontidi. \"Cynognathus\" \u00e8 considerato uno dei primi e pi\u00f9 arcaici rappresentanti del clade Eucynodontia, comprendente anche il clade Probainognathia e, all'interno di essi, i mammiferi.\nDi seguito \u00e8 rappresentato un cladogramma semplificato, che indica la posizione di \"Cynognathus\" all'interno dei terapsidi:\n Therapsida\n \u2514\u2500Cynodontia\n \u251c\u2500Procynosuchidae\n \u2514\u2500\u252c\u2500Galesauridae\n \u2514\u2500Eucynodontia\n \u251c\u2500Cynognathia\n \u2502 \u251c\u2500Cynognathus\n \u2502 \u2514\u2500Gomphodontia\n \u2502 \u251c\u2500Diademodontidae\n \u2502 \u251c\u2500Trirachodontidae\n \u2502 \u2514\u2500Diademodontidae\n \u2514\u2500Probainognathia (comprendenti anche i mammiferi)\nPaleobiologia.\nLa presenza di un palato secondario, per quanto di foggia arcaica, indica che \"Cynognathus\" poteva cibarsi e respirare contemporaneamente, al contrario dei rettili che devono respirare fra un boccone e l'altro. La riduzione delle costole al di sotto della regione toracica indica inoltre la probabile presenza di un diaframma, un muscolo fondamentale nella respirazione dei mammiferi.\nUno studio istologico sulla base della corteccia ossea di \"Cynognathus\" ha mostrato che questo animale aveva un pattern di crescita continuo, costante e rapido. Il tessuto osseo di \"Cynognathus\", inoltre, era molto pi\u00f9 vascolarizzato rispetto a quello dell'affine e contemporaneo \"Diademodon\" (Botha e Chinsamy, 2001).\nPaleoecologia.\n\"Cynognathus\" doveva essere un predatore attivo particolarmente efficiente. La struttura delle zampe indica che questo animale doveva essere un buon corridore, anche se non quanto un mammifero carnivoro attuale. Le potenti fauci erano utilizzate dall'animale per bloccare la preda, mentre i denti erano in grado non solo di pugnalare e mordere, ma anche (in parte) di macinare la carne grazie ai denti a tre cuspidi."}
{"id": "402977", "revid": "1305772", "url": "https://it.wikipedia.org/wiki?curid=402977", "title": "Playing the Angel", "text": "Playing the Angel \u00e8 l'undicesimo album registrato in studio della band inglese Depeche Mode, pubblicato il 17 ottobre 2005.\nDescrizione.\nI testi delle varie canzoni richiamano sempre i temi degli angeli e dei demoni; dell'inferno e del paradiso; di una lotta tra bene e male. Tale filosofia dell'album \u00e8 anche dovuta alla particolare situazione del compositore \"storico\" dei Depeche Mode, Martin Lee Gore, in via di separazione dalla consorte.\nDavid Gahan si \u00e8 cimentato per la prima volta nella stesura dei testi per i Depeche Mode, coadiuvato dal batterista Christian Eigner e dal produttore Andrew Phillpott: \"Suffer well\", \"I want it all\" e \"Nothing's impossible\" sono sue creazioni, mentre tutte le altre tracce sono state scritte da Martin Lee Gore.\n\"Suffer well\" \u00e8 stata ri-adattata e ricantata per il gioco della EA \"The Sims 2\" in \"Simlish\", la lingua parlata dai personaggi del gioco.\nIl titolo dell'album (\"Playing the angel\", appunto) \u00e8 una frase ascoltabile nell'ultima canzone, \"The darkest star\". La parola \"angel\" compare in altre tre canzoni: \"John the revelator\", \"Suffer well\" e \"Precious\".\nFino a poco prima dell'uscita del disco, il titolo della sesta canzone, \"Macro\", era \"Macrovision\". Probabilmente la modifica \u00e8 stata necessaria perch\u00e9 \"Macrovision\" \u00e8 un marchio registrato (si tratta di un sistema per la protezione dei diritti d'autore nelle videocassette e nei DVD).\nIl mastering dell'album \u00e8 stato creato seguendo i criteri della loudness war, sacrificandone la gamma dinamica per aumentare il volume medio complessivo ai massimi livelli.\nTour promozionale.\nPer promuovere l'album, il gruppo intraprese il \"Touring the Angel\", partito il 25 ottobre 2005 dalla Bowery Ballroom di New York, e conclusosi il 1\u00ba agosto 2006 al Terra Vibe di Atene."}
{"id": "402982", "revid": "1522738", "url": "https://it.wikipedia.org/wiki?curid=402982", "title": "Partito Comunista d'Italia (marxista-leninista)", "text": "Il Partito Comunista d'Italia (marxista-leninista) (PCd'I (m-l)) \u00e8 stato un partito politico italiano di ispirazione maoista, nato nel 1966 a seguito di una scissione dell'area antirevisionista del Partito Comunista Italiano.\nStoria.\nIl PCd'I (m-l) fu fondato a Livorno nell'ottobre 1966 da un gruppo di comunisti di orientamento marxista-leninista che dopo il XX Congresso del Partito Comunista dell'Unione Sovietica (PCUS) uscirono dal Partito Comunista Italiano (PCI) di Palmiro Togliatti e Luigi Longo a causa della linea politica giudicata revisionista. Essi diedero vita al Movimento Marxista-Leninista Italiano con organo di diffusione il settimanale \"Nuova Unit\u00e0\".\nLa fondazione di questo nuovo partito, che si definiva a sinistra del PCI, avvenne nello stesso luogo dove nel 1921 Amadeo Bordiga e Antonio Gramsci, usciti a sinistra dal Partito Socialista Italiano, fondarono il Partito Comunista d'Italia sezione italiana dell'Internazionale Comunista.\nI fondatori del Partito Comunista d'Italia (marxista-leninista) criticavano e accusavano i dirigenti del PCI di revisionismo, cio\u00e8 di aver accettato la tesi di Nikita Sergeevi\u010d Chru\u0161\u010d\u00ebv del XX congresso del PCUS che denigrava Iosif Stalin e di portare avanti una linea politica parlamentarista e riformista. Per questo aspetto politico pensavano fosse necessario fondare un partito comunista veramente rivoluzionario alla luce della \u00abderiva riformista e parlamentarista\u00bb del PCI.\nSegretario del partito fu eletto Fosco Dinucci. Poteva all'epoca prendere la tessera del PCd'I (m-l) solo chi dimostrava di conoscere il pensiero di Karl Marx, Vladimir Lenin, Iosif Stalin e Mao Zedong e poteva attivamente dedicarsi alla causa della rivoluzione proletaria. Il partito si dichiar\u00f2 contrario alla democrazia borghese parlamentare. Per i militanti rivoluzionari del PCd'I (m-l) l'unica via era la rivoluzione e la dittatura del proletariato per realizzare il comunismo anche in Italia mediante la colletivizzazione dei mezzi di produzione e scambio e l'economia di stato pianificata.\nNel 1968 quando lo scontro ideologico tra il PCUS e il Partito Comunista Cinese era al culmine il PCd'I (m-l) veniva riconosciuto dal PCC e dal Partito del Lavoro d'Albania quale riferimento italiano. Tale riconoscimento divenne ufficiale nell'agosto del 1968. In quei giorni Osvaldo Pesce e Dino Dini si recarono in delegazione a Pechino e incontrarono Mao Zedong e importanti dirigenti cinesi come Zhou Enlai, Chen Boda, Kang Sheng, Jiang Qing e Yao Wenyuan. L'incontro fu immortalato in una foto pubblicata dal quotidiano \"Nuova Unit\u00e0\" in cui si vedevano i due rappresentanti italiani assieme ai dirigenti cinesi.\nIl PCd'I (m-l) sub\u00ec diverse scissioni, fra cui:\nIl 15 settembre 1991 PCd'I (M-L) conflu\u00ec nel Movimento per la Rifondazione Comunista, l'odierna Rifondazione Comunista.\nL'organizzazione giovanile del partito.\nL'Unione della Giovent\u00f9 Comunista d'Italia (marxista-leninista) era l'organizzazione giovanile di ispirazione maoista del partito.\nSu proposta dell'Ufficio Politico del PCd'I (m-l) il 4 dicembre 1966 a Roma si svolse il congresso di fondazione del partito giovanile che elesse segretario nazionale Antonello Obino.\nL'organizzazione giovanile del partito pubblic\u00f2 come organo d'informazione il periodico \"Guardia Rossa\" fino al 1970, quindi \"Giovent\u00f9 Comunista\" fino al 1981, \"\u00c8 ora\" fino al 1985 e \"Diritto al futuro\" fino al 1991."}
{"id": "402986", "revid": "1149807", "url": "https://it.wikipedia.org/wiki?curid=402986", "title": "Y\u016b Watase", "text": "Ha debuttato nel 1989 appoggiata dalla casa editrice Shogakukan e lavora producendo opere come \"Fushigi y\u00fbgi\", \"Alice 19th\", \"Ayashi no Ceres\" e \"Fushigi y\u00fbgi Special\".\nBibliografia.\nQueste sono le opere pubblicate da Y\u016b Watase:\nStorie Brevi\nRaccolte\nArtBook\nLibri di illustrazioni:\nRomanzi\nRomanzi illustrati dalla Watase o tratti da sue opere:"}
{"id": "402989", "revid": "1610933", "url": "https://it.wikipedia.org/wiki?curid=402989", "title": "Mustiolo", "text": ""}
{"id": "402992", "revid": "254059", "url": "https://it.wikipedia.org/wiki?curid=402992", "title": "Distretto di Val-de-Ruz", "text": "Il distretto di Val-de-Ruz \u00e8 un distretto del Canton Neuch\u00e2tel, in Svizzera. Confina con i distretti di Neuch\u00e2tel a est, di Boudry a sud, di Le Locle e di La Chaux-de-Fonds a ovest e con il Canton Berna (regione del Giura Bernese) a nord-est. Il capoluogo \u00e8 Cernier.\nSuddivisioni.\nAmministrativamente \u00e8 diviso in 2 comuni:"}
{"id": "402997", "revid": "33751", "url": "https://it.wikipedia.org/wiki?curid=402997", "title": "Arena AufSchalke", "text": ""}
{"id": "402999", "revid": "712828", "url": "https://it.wikipedia.org/wiki?curid=402999", "title": "Ganner Rhysode", "text": ""}
{"id": "403003", "revid": "574302", "url": "https://it.wikipedia.org/wiki?curid=403003", "title": "Grammy Award alla miglior collaborazione con un artista rap", "text": "Il Grammy per la migliore collaborazione con un artista rap \u00e8 un premio Grammy istituito nel 2001, per canzoni nate da collaborazioni tra artisti rap ed altri da generi musicali diversi."}
{"id": "403004", "revid": "36426", "url": "https://it.wikipedia.org/wiki?curid=403004", "title": "Tufo (roccia)", "text": ""}
{"id": "403007", "revid": "74173", "url": "https://it.wikipedia.org/wiki?curid=403007", "title": "Blocco comunista", "text": ""}
{"id": "403010", "revid": "181699", "url": "https://it.wikipedia.org/wiki?curid=403010", "title": "Gens Menenia", "text": "La gens Menenia era un'antichissima famiglia patrizia autoctona esistente gi\u00e0 ai tempi di Romolo, ed inclusa nelle cento gentes originarie ricordate dallo storico Tito Livio. \nOrigine e territorio.\nSecondo l'illustre studioso Theodor Mommsen la remota origine di questa famiglia si evince dal fatto che essa diede il nome ad una delle antiche trib\u00f9 rustiche, l'omonima \"Trib\u00f9 Menenia\", che comprendeva nel Lazio Preneste, ed in Campania Pompei, Ercolano, Nuceria Alfaterna, Salerno, Sorrento e Stabia; si estendeva inoltre nel Veneto a Vicenza e a Feltre.\nStoria.\nLa \"gens Menenia\" si divise successivamente in vari rami, tra cui i quali il pi\u00f9 famoso \u00e8 quello degli Agrippa; troviamo inoltre i Lanatii.\n\"I Menenii\" ebbero un ruolo di primo piano durante l'et\u00e0 repubblicana e furono spesso presenti nelle maggiori magistrature: i suoi membri ricoprirono il consolato per ben 11 volte. \nPersonaggi illustri.\nTra gli illustri personaggi della \"gens Menenia\" ricordiamo:"}
{"id": "403011", "revid": "23390", "url": "https://it.wikipedia.org/wiki?curid=403011", "title": "Yossi e Jagger", "text": ""}
{"id": "403012", "revid": "23390", "url": "https://it.wikipedia.org/wiki?curid=403012", "title": "Jossi &amp; Yagger", "text": ""}
{"id": "403013", "revid": "23390", "url": "https://it.wikipedia.org/wiki?curid=403013", "title": "Yossi &amp; Yagger", "text": ""}
{"id": "403015", "revid": "23390", "url": "https://it.wikipedia.org/wiki?curid=403015", "title": "Jossi &amp; Jagger", "text": ""}
{"id": "403017", "revid": "729019", "url": "https://it.wikipedia.org/wiki?curid=403017", "title": "Northrop P-61 Black Widow", "text": "Il Northrop P-61 Black Widow (vedova nera) era un caccia notturno bimotore ad ala media sviluppato dall'azienda aeronautica statunitense Northrop Corporation nei primi anni quaranta ed utilizzato dalla United States Army Air Forces (USAAF) durante la seconda guerra mondiale, l'unico concepito per questo scopo da parte degli USA.\nStoria del progetto.\nLo sviluppo del P-61 si bas\u00f2 su due esigenze parallele, entrambe emerse nel 1940: quella per un caccia di scorta a lungo raggio per l'US Army e quella di un intercettatore notturno per la RAF. Il primo requisito fu sollecitato dal Colonnello Elliott Roosevelt, figlio del presidente e pilota militare che ispir\u00f2 diverse specifiche del Mat\u00e9riel Command dell'US Army, soprattutto relative ad aerei a grande autonomia. I suoi suggerimenti furono accolti e il 12 aprile 1940 fu emessa una lettera d'invito a presentare proposte cui risposero diverse ditte tra le quali Curtiss-Wright, Hughes e Lockheed; la Northrop apparentemente non fece in tempo a rispondere entro i termini del bando, cos\u00ec come la Beech, che stava lavorando a un progetto del genere e, quando il requisito si trasform\u00f2 nella richiesta di un \"distruttore\", risult\u00f2 vincitrice con l'XA-38 Grizzly che, comunque, rimase senza seguito.\nLa Curtiss aveva portato avanti i suoi studi su un caccia veloce bimotore caratterizzato dalla sistemazione dei propulsori in posizione spingente, due Pratt &amp; Whitney R-4360-13 Wasp Major radiali a 28 cilindri, raffreddati ad aria, da 3450HP collegati ad eliche controrotanti; l'USAAF ne richiese due prototipi come XP-71 ma, alla fine, cancell\u00f2 il programma il 26 agosto 1943. Nella specifica cerc\u00f2 di inserirsi la Hughes con il suo D-2A o D-3 XP-73 Convoy Protector del quale fu costruito un solo prototipo, che l'USAAF rifiut\u00f2. A questo tema la Lockheed dedic\u00f2 due progetti, l'L-121 e il similare L-134-3. La Northrop stava lavorando al progetto NS-8, sulla base di uno studio di Vladimir Pavlecka, quando, nell'agosto del 1940, la British Purchasing Commission inglese richiese un intercettatore dotato di radar con cui fronteggiare gli attacchi notturni dei bombardieri tedeschi. Il Tenente Generale Delos Emmons, ufficiale di collegamento con la RAF, stil\u00f2 una specifica relativa a un bimotore pesante, in grado di rimanere in aria per 8 ore. Il 22 ottobre, Jack Northrop e Pavlecka si incontrarono per discutere la specifica e nacque quello che, provvisoriamente, fu chiamato British Night Fighter.\nContemporaneamente la Douglas sviluppava l'XA-26A, la versione da caccia notturna dell'Invader che, per\u00f2, non ebbe seguito. Un disegno di massima fu presentato il 14 novembre 1940, poi affinato in una forma vicina a quella definitiva il 22 novembre, per arrivare alla stesura finale NS-8A il 5 dicembre 1940, secondo le direttive di Jack Northrop, Walter Cerny e William Sears. Il 17 del mese la Northrop present\u00f2 al Mat\u00e9riel Command il preventivo per due prototipi e due modelli per galleria del vento, accettato l'11 gennaio 1941 e formalizzato il 30 gennaio per 1.367.000 dollari. Il 10 marzo 1941, con un ulteriore contratto, furono ordinati 13 esemplari di pre-serie e una cellula per prove statiche. Il simulacro in legno in scala 1:1 fu esaminato il 2 aprile 1941 e, nei mesi successivi, procedette la messa a punto del radar Western Electric SCR-520B e dell'armamento. Il 24 dicembre 1941 la Northrop ricevette una lettera d'intenzione per 100 esemplari di serie, designati P-61, aumentati a 150 il 17 gennaio 1942 e a 410 il 12 febbraio, con la previsione di \"girarne\" 50 alla RAF.\nDopo aver considerato svariate configurazioni, l'XP-61 vide la luce con un'architettura bitrave, molto simile a quella dei bimotori Lockheed, e con due motori Pratt &amp; Whitney R-2800-25S Double Wasp da 2000HP; questi propulsori andarono soggetti ad avarie durante le prove e furono sostituiti con gli R-2800-10. Il primo volo si svolse dal Northrop Field di Hawthorne il 26 maggio 1942, con il collaudatore Vance Breese, in grande segretezza. Un anno dopo iniziarono i collaudi degli YP-61 di pre-serie e il primo di essi fu accettato l'8 luglio 1943.In ottobre usc\u00ec di fabbrica il primo P-61A-1 di serie, ma il nuovo aereo fu presentato alla stampa solamente l'8 gennaio 1944. Il primo reparto operativo ad essere equipaggiato con i P-61A fu il 422nd Night-Fighter Squadron, basato in Inghilterra, al quale i primi Black Widow furono consegnati il 23 maggio 1944.\nIl P-61 fu prodotto con una stessa identica cellula fino all'XP-61E, destinato all'impiego diurno; in questo ruolo il Black Widow non fu costruito, ma la cellula modificata fu alla base della versione da ricognizione F-15 Reporter. Questi bimotori Northrop furono realizzati in 742 esemplari, 706 P-61 e 36 F-15.\nTecnica.\nSi trattava del pi\u00f9 grande e costoso caccia della seconda guerra mondiale. Aveva una doppia trave di coda come il P-38 Lightning, con il quale avrebbe potuto essere scambiato, ma l'equipaggio era di 2 uomini, e nel muso era ospitato un grande radar d'intercettazione, ricoperto da un rivestimento in materiale dielettrico, come sulle macchine moderne. L'armamento era sopra e sotto l'abitacolo: una torretta dorsale telecomandata con 4 mitragliatrici calibro 12,7, mentre i Cannoni erano sistemati in posizione ventrale. I motori erano sulle ali e avevano la Potenza di CV complessivi, struttura radiale a doppia stella e turbocompressori.\nImpiego operativo.\nPer ironia della sorte, il Black Widow era stato concepito principalmente per l'impiego da parte della RAF ma, quando fu disponibile, l'aviazione britannica prefer\u00ec affidarsi alle contemporanee versioni dei caccia notturni nazionali, dotati di un radar simile. La RAF valut\u00f2 un P-61A-1 tra il 21 marzo 1944 e il 22 febbraio 1945, ma non richiese i 50 aerei che erano stati previsti. I P-61 entrarono in servizio pi\u00f9 o meno contemporaneamente in Europa e nel Pacifico e le prime missioni furono compiute dagli aeroporti di Ford e Hurn sulla costa meridionale dell'Inghilterra per l'intercettazione dei missili V1.Successivamente, i Black Widow furono trasferiti in Francia come caccia notturni. Nel Pacifico i P-61 entrarono in servizio il 3 maggio 1944 con il 419th Night-Fighter Squadron, seguito il 1\u00ba giugno dal 421st e in settembre dal 418th. Il loro primo successo in combattimento fu il 30 giugno, con l'abbattimento di un bombardiere giapponese G4M. I P-61 continuarono a operare in Europa e nel Pacifico per tutto il conflitto; furono basati anche in Italia, poich\u00e9 il 422nd NFS aveva il suo comando a Pontedera dove rimase fino al 13 agosto 1945, per poi trasferirsi in Austria. Nel Pacifico i Black Widow operarono pi\u00f9 a lungo sia perch\u00e9 la guerra vi termin\u00f2 pi\u00f9 tardi, sia perch\u00e9 rimasero a far parte delle forze americane che presidiavano la regione. Con la fine della Seconda guerra mondiale la produzione fu sospesa, con l'eccezione dei ricognitori F-15A che rimasero in servizio in Estremo oriente fino al 25 marzo 1949. I Black Widow furono dichiarati obsoleti nel 1948, ma per le loro buone caratteristiche alcuni esemplari continuarono ad essere utilizzati in attivit\u00e0 sperimentali, come la valutazione di seggiolini eiettabili o il lancio di missili."}
{"id": "403020", "revid": "228446", "url": "https://it.wikipedia.org/wiki?curid=403020", "title": "Carica della brigata leggera", "text": ""}
{"id": "403028", "revid": "339392", "url": "https://it.wikipedia.org/wiki?curid=403028", "title": "Tsahal", "text": ""}
{"id": "403036", "revid": "729019", "url": "https://it.wikipedia.org/wiki?curid=403036", "title": "CAN", "text": ""}
{"id": "403038", "revid": "1318658", "url": "https://it.wikipedia.org/wiki?curid=403038", "title": "Albertini", "text": ""}
{"id": "403040", "revid": "3535", "url": "https://it.wikipedia.org/wiki?curid=403040", "title": "Roccia piroclastica", "text": ""}
{"id": "403044", "revid": "729019", "url": "https://it.wikipedia.org/wiki?curid=403044", "title": "Transizione rotazionale", "text": "In fisica quantistica una transizione rotazionale \u00e8 un brusco cambiamento del momento angolare. Il momento angolare di una particella quantistica \u00e8 quantizzato, intendendo con ci\u00f2 che pu\u00f2 assumere solo certi valori discreti che corrispondono a differenti stati di energia rotazionale. Quando una particella perde momento angolare, si dice che \u00e8 passata ad uno stato pi\u00f9 basso di energia rotazionale. Similarmente, quando una particella guadagna momento angolare, si dice che \u00e8 avvenuta una transizione rotazionale positiva.\nLe transizioni rotazionali sono importanti in fisica a causa delle linee spettrali uniche che producono. Poich\u00e9 esiste un guadagno netto di energia durante una transizione, deve essere assorbita o emessa della radiazione elettromagnetica di una particolare frequenza. Questa forma linee spettrali ad una frequenza che pu\u00f2 essere rilevata con uno spettrometro, come nella spettroscopia Raman o nella spettroscopia IR o nella spettroscopia a microonde.\nRegole di selezione e transizioni spettroscopiche.\nLe transizioni rotazionali permesse sono quelle con \u0394J=\u00b11 dove J \u00e8 il numero quantico rotazionale e \u0394J=\u00b12 per le transizioni Raman.\nPerch\u00e9 le transizioni siano visibili in uno spettro a microonde le molecole devono avere momento di dipolo permanente. Perch\u00e9 siano visibili in uno spettro IR le transizioni rotazionali devono generare un momento di dipolo di transizione. Perch\u00e9 siano visibili in uno spettro Raman le molecole devono essere polarizzabili anisotropicamente.\nTransizione vibrorotazionale.\nLe transizioni vibrazionali si osservano spesso insieme a quelle rotazionali: infatti una transizione vibrazionale cambia la lunghezza di legame di equilibrio e di conseguenza il momento angolare della particella provocando una transizione rotazionale: si parla di transizione vibrorotazionale."}
{"id": "403048", "revid": "320578", "url": "https://it.wikipedia.org/wiki?curid=403048", "title": "Espa\u00f1ol", "text": ""}
{"id": "403050", "revid": "320578", "url": "https://it.wikipedia.org/wiki?curid=403050", "title": "Espanyol", "text": ""}
{"id": "403053", "revid": "228587", "url": "https://it.wikipedia.org/wiki?curid=403053", "title": "Queen Elizabeth", "text": ""}
{"id": "403059", "revid": "124533129", "url": "https://it.wikipedia.org/wiki?curid=403059", "title": "Andr\u00e9 Le N\u00f4tre", "text": "Biografia.\nFamoso cortigiano e amico di Luigi XIV di Francia, era figlio d'arte: suo padre Jean Le N\u00f4tre era il giardiniere di Luigi XIII. Fu giardiniere del re Luigi XIV dal 1645 al 1700, contribuendo alla costruzione e all'ideazione dei giardini di Versailles, come quelli di altre nobili residenze francesi. Nel 1664 venne incaricato da Jean-Baptiste Colbert di abbellire i Giardini delle Tuileries ed egli ne prolung\u00f2 la prospettiva con nuovi filari di alberi, dando corpo a quello che diverr\u00e0 l'attuale viale degli Champs-Elys\u00e9es.\nLe N\u00f4tre oper\u00f2 anche in Italia quando, nel 1681, fu chiamato da Emanuele Filiberto di Savoia, che gli commission\u00f2 il rifacimento del parco del Castello di Racconigi, collaborando con il celebre architetto Guarino Guarini che si occup\u00f2 della contestuale ristrutturazione della residenza.\nLe N\u00f4tre fu anche artefice della trasformazione dei giardini parigini mediante un disegno introducente un sistema di assi visivi e una variet\u00e0 di forme. Prima delle trasformazione fatte da Le N\u00f4tre i giardini esistenti erano progettati in maniera tipicamente rinascimentale mediante la successione di quadrati e rettangoli statici.\nVisse fino all'et\u00e0 di 87 anni. Alla morte la sua salma venne inumata nella cappella Saint-Andr\u00e9 della chiesa di Saint-Roch a Parigi.\nNei media.\nCinema.\nLa figura di Andr\u00e9 Le N\u00f4tre \u00e8 protagonista del film \"Le regole del caos,\" regia di Alan Rickman (2014), interpretato da Matthias Schoenaerts."}
{"id": "403060", "revid": "14787", "url": "https://it.wikipedia.org/wiki?curid=403060", "title": "Le N\u00f4tre", "text": ""}
{"id": "403063", "revid": "729019", "url": "https://it.wikipedia.org/wiki?curid=403063", "title": "Transizione vibrazionale", "text": "In fisica quantistica una transizione vibrazionale \u00e8 un brusco cambiamento dell'energia vibrazionale. Come per tutte le altre propriet\u00e0 di una particella quantistica, l'energia vibrazionale \u00e8 quantizzata, intendendo con ci\u00f2 che pu\u00f2 assumere solo certi valori discreti che corrispondono a differenti stati energetici. Quando una particella perde un'unit\u00e0 di energia vibrazionale, nota come fonone, si dice che sia passata ad uno stato pi\u00f9 basso di energia vibrazionale. Similarmente, quando una particella guadagna energia vibrazionale, si dice che \u00e8 avvenuta una transizione vibrazionale positiva.\nLe transizioni vibrazionali sono importanti in fisica a causa delle linee spettrali uniche che producono. Poich\u00e9 esiste un salto netto di energia durante una transizione, deve essere assorbita o emessa della radiazione elettromagnetica di una particolare frequenza. Questa d\u00e0 luogo a linee spettrali a frequenze che possono essere rilevate con uno spettrometro, come nella spettroscopia Raman o nella spettroscopia IR.\nLe transizioni vibrazionali sono fortemente correlate all'accoppiamento fotone-fonone, un fenomeno che permette ad alcuni laser di essere sintonizzabili, come il .\nLivelli energetici vibrazionali.\nMolecole biatomiche.\nNel caso di una molecola biatomica, per ogni configurazione elettronica in cui la molecola \u00e8 stabile, si ha una curva dell'energia potenziale in funzione della distanza di separazione tra i nuclei che presenta un minimo in corrispondenza della distanza di equilibrio. In prossimit\u00e0 della distanza di equilibrio questa curva \u00e8 approssimabile a una parabola, per piccole oscillazioni intorno alla posizione di equilibrio il moto \u00e8 quindi armonico semplice e in accordo con la trattazione quantistica dell'oscillatore armonico semplice si avranno dei livelli energetici quantizzati con energia:\nformula_1dove formula_2 \u00e8 il numero quantico vibrazionale e formula_3la frequenza di vibrazione classica\nformula_4con formula_5 costante elastica e formula_6 massa ridotta del sistema\nRegole di selezione e transizioni vibrazionali.\nLe transizioni vibrazionali permesse per l'approssimazione armonica sono solo quelle con \u0394\u03bd=\u00b11 dove \u03bd \u00e8 il numero quantico vibrazionale. Dal momento che in realt\u00e0 le vibrazioni sono anarmoniche sono debolmente permesse anche transizioni con valori diversi di \u0394\u03bd.\nPerch\u00e9 siano visibili in uno spettro IR le transizioni vibrazionali devono generare una differenza nel momento di dipolo della molecola (generare un momento di dipolo permanente). Perch\u00e9 siano visibili negli spettri Raman le molecole devono essere polarizzabili anisotropicamente.\nTransizione vibrorotazionale.\nLe transizioni vibrazionali si osservano spesso insieme a quelle rotazionali: infatti una transizione vibrazionale cambia la lunghezza di legame di equilibrio e di conseguenza il momento angolare della particella provocando una transizione rotazionale: si parla di transizione vibrorotazionale."}
{"id": "403064", "revid": "767487", "url": "https://it.wikipedia.org/wiki?curid=403064", "title": "Analgesici non narcotici", "text": ""}
{"id": "403070", "revid": "14787", "url": "https://it.wikipedia.org/wiki?curid=403070", "title": "Prima Guerra mondiale", "text": ""}
{"id": "403076", "revid": "22166", "url": "https://it.wikipedia.org/wiki?curid=403076", "title": "Arena Aufschalke", "text": ""}
{"id": "403077", "revid": "2079728", "url": "https://it.wikipedia.org/wiki?curid=403077", "title": "Veltins-Arena", "text": "La Veltins-Arena \u00e8 uno stadio calcistico di Gelsenkirchen, in Germania, che pu\u00f2 contenere 61.481 spettatori; dal 2001 ospita le partite casalinghe dello Schalke 04, che in precedenza giocava nel Parkstadion.\nNato col nome di \"Arena Auf Schalke\", dal 1\u00ba luglio 2005 \u00e8 stato ribattezzato col nuovo nome in seguito alla stipula di un contratto di sponsorizzazione con l'omonima azienda. \u00c8 uno degli stadi pi\u00f9 moderni del mondo, ed \u00e8 stato costruito in previsione dei Mondiali 2006.\nNella sua storia ha ospitato la finale della Champions League nel 2004, mentre nel 2010, in occasione della partita inaugurale del Campionato mondiale di hockey su ghiaccio maschile, l'intero stadio \u00e8 stato riadattato a palazzetto del ghiaccio con una capienza record pari a 77.803 spettatori, sedicimila posti in pi\u00f9 rispetto agli incontri di calcio.\nIncontri Internazionali.\nMondiale 2006.\nDurante il Mondiale 2006 nella Veltins-Arena si sono disputati cinque incontri:\nFinale UEFA Champions League.\nLa Veltins-Arena ha ospitato la finale della Champions League 2003-2004:"}
{"id": "403084", "revid": "14787", "url": "https://it.wikipedia.org/wiki?curid=403084", "title": "Trattato di Saint-Germain", "text": ""}
{"id": "403092", "revid": "1534511", "url": "https://it.wikipedia.org/wiki?curid=403092", "title": "Spazio Lp", "text": "In matematica, e pi\u00f9 precisamente in analisi funzionale, lo spazio formula_1 \u00e8 lo spazio delle funzioni a p-esima potenza sommabile. Si tratta di uno spazio funzionale i cui elementi sono particolari classi di funzioni misurabili.\nLo spazio delle successioni a p-esima potenza sommabile \u00e8 inoltre detto spazio formula_2. In particolare, lo spazio l2 delle successioni a quadrato sommabile rappresenta un caso di notevole importanza.\nGli spazi formula_1, con formula_4, sono spazi di Banach. In particolare, formula_5 \u00e8 anche uno spazio di Hilbert.\nDefinizione.\nSia formula_6 uno spazio di misura e sia formula_7. Sia inoltre formula_8 una funzione misurabile definita su formula_9 e a valori reali.\nCaso p finito.\nSi definisce norma p-esima o norma formula_1 di formula_8 il numero\nLo spazio delle funzioni misurabili con norma formula_1 finita \u00e8 detto formula_14, o anche formula_15, formula_16 o solo formula_1. Le funzioni in formula_1 si dicono \"a p-esima potenza sommabile\".\nL'omogeneit\u00e0 rispetto al prodotto per scalare \ne la disuguaglianza triangolare\nrendono lo spazio formula_1 uno spazio vettoriale reale. Segue in particolare che la somma di due o pi\u00f9 funzioni p-sommabili \u00e8 ancora p-sommabile. \nLa norma formula_1 si tratta a rigore di una seminorma a causa della presenza di funzioni nulle quasi ovunque. Per rendere formula_23 una norma, si identificano due funzioni formula_8 e formula_25 quando la loro differenza formula_26 ha norma p-esima nulla. L'insieme quoziente rispetto a questa relazione d'equivalenza \u00e8 ancora uno spazio vettoriale, su cui la seminorma risulta essere una norma a tutti gli effetti. Questo spazio normato \u00e8 lo spazio formula_27. Poich\u00e9 tale norma risulta essere completa, esso \u00e8 inoltre uno spazio di Banach.\nCaso p infinito.\nSe formula_28 \u00e8 una funzione misurabile, allora definiamo la sua \"norma del sup essenziale\" o \"norma infinito\"\ncon la convenzione formula_30. Se definiamo \nallora, a meno di considerare equivalenti due funzioni quasi ovunque uguali, formula_32 \u00e8 una norma su formula_33. Come nei casi precedenti, tale norma rende formula_33 uno spazio di Banach. La norma infinito non va confusa con la norma uniforme, e per questo a volte si preferisce usare la notazione \nTale ambiguit\u00e0 si giustifica osservando che se formula_36 allora esiste un insieme di misura nulla formula_37 tale che\nIl nome di \"norma infinito\" deriva dal fatto che se formula_39 e formula_40, allora \nGeneralizzazioni.\nGli spazi formula_42 possono essere definiti anche prendendo come insieme di valori il campo dei numeri complessi. In questo caso lo spazio formula_1 pu\u00f2 essere indicato con formula_44. Una generalizzazione pi\u00f9 accentuata considera funzioni a valori in un generico spazio di Banach formula_45. In tal caso, la norma p-esima \u00e8 definita come\ndove l'integranda \u00e8 la potenza p-esima della norma dello spazio formula_45. Similmente, si generalizza la norma del sup essenziale.\nLo spazio lpformula_48.\nConsideriamo lo spazio di misura formula_49, con formula_50 la misura del conteggio. Si denota con formula_48 lo spazio formula_1 associato a tale spazio di misura, ovvero l'insieme delle successioni formula_53 tali che\nVi sono tre casi particolarmente importanti:\nLo spazio formula_48 \u00e8 uno spazio di Banach e, per formula_59, separabile.\nPropriet\u00e0 degli spazi formula_1.\nNel seguito si espongono le principali propriet\u00e0 che caratterizzano gli spazi formula_42.\nIl caso p = 2.\nNello spazio formula_62 delle funzioni a quadrato sommabili, la norma \u00e8 indotta dal prodotto interno:\ne quindi formula_64 \u00e8 uno spazio di Hilbert. Il caso formula_65 \u00e8 molto particolare, dal momento che formula_64 \u00e8 l'unico spazio di Hilbert tra gli spazi formula_42.\nDualit\u00e0.\nSe &lt;math&gt; 1 allora lo spazio duale continuo di formula_1, definito come lo spazio di tutti i funzionali lineari continui, \u00e8 isomorfo in modo naturale a formula_69, dove \"q\" \u00e8 tale che:\nUsando la notazione di Dirac, tale isomorfismo canonico associa a formula_71 il funzionale\nPoich\u00e9 la relazione formula_73 \u00e8 simmetrica allora formula_42 \u00e8 uno spazio riflessivo: il duale continuo del duale continuo di formula_42, detto spazio biduale, \u00e8 isometrico a formula_42.\nPer formula_77 il duale di formula_78 \u00e8 isomorfo a formula_79 nel caso in cui formula_80 sia uno spazio formula_81-finito. Non \u00e8 valido il viceversa: il duale di formula_79 \u00e8 uno spazio vettoriale \"pi\u00f9 grande\" di formula_78 e per questo motivo formula_78 non \u00e8 riflessivo. Ad esempio, sia formula_85 l'immersione canonica di formula_86 nel duale di formula_87. Osserviamo che l'applicazione formula_88, con formula_89, appartiene al duale continuo di formula_79. Supponiamo, per assurdo, che esista una funzione formula_91 tale che formula_92 per ogni formula_89. Notiamo che per ogni formula_94 \nTuttavia, per il teorema della convergenza dominata\nSi ottiene cos\u00ec un assurdo.\nIl duale di formula_97 \u00e8 uno spazio un po' pi\u00f9 difficile da definire. Si dimostra che se formula_98 \u00e8 uno spazio di misura allora il duale di formula_97 \u00e8 isomorfo allo spazio di tutte le misure finitamente additive e assolutamente continue rispetto a formula_100.\nLa disuguaglianza di H\u00f6lder.\nSiano formula_101 e formula_102 due esponenti coniugati, ovvero due numeri reali tali che\nSe formula_104 allora per convenzione formula_105. Se formula_106 e formula_107 allora formula_108 e\nEsplicitando la norma p-esima si ottiene la scrittura equivalente\nSeparabilit\u00e0.\nRispetto alla misura di Lebesgue lo spazio formula_111, con formula_112, \u00e8 separabile. Ad esempio, se formula_113 \u00e8 una base numerabile di formula_114 allora un suo sottoinsieme numerabile denso \u00e8 costituito dall'insieme delle funzioni del tipo \ncon formula_116 e formula_117.\nLo spazio formula_118 non \u00e8 invece separabile in nessun caso se la cardinalit\u00e0 di formula_80 \u00e8 infinita.\nRelazioni di inclusione tra spazi formula_1.\nSi pu\u00f2 provare, sfruttando la disuguaglianza di H\u00f6lder, che se la misura di formula_80 \u00e8 finita allora al crescere di formula_122 lo spazio formula_1 \"decresce\", ovvero formula_124 per ogni formula_125. Infatti se formula_126 allora\nmentre se formula_128 allora per H\u00f6lder\nPer esempio, la funzione\nappartiene formula_131 per ogni formula_132. Segue inoltre, dalle disuguaglianze sopra esibite, che l'inclusione di formula_133 in formula_1 \u00e8 una funzione continua."}
{"id": "403094", "revid": "320578", "url": "https://it.wikipedia.org/wiki?curid=403094", "title": "Coppa Uefa", "text": ""}
{"id": "403101", "revid": "2056951", "url": "https://it.wikipedia.org/wiki?curid=403101", "title": "Trattato di Saint-Germain-en-Laye", "text": "A Saint-Germain-en-Laye sono stati firmati diversi trattati e paci:"}
{"id": "403104", "revid": "287204", "url": "https://it.wikipedia.org/wiki?curid=403104", "title": "Serranidae", "text": "Serranidae \u00e8 una famiglia di pesci ossei marini appartenenti all'ordine Perciformes che comprende 530 specie di pesci comunemente noti come Serranidi.\nDistribuzione e habitat.\nQuesti pesci sono cosmopoliti e piuttosto termofili e perci\u00f2 presenti nelle acque temperate e calde di tutti i mari, mentre sono rari nelle regioni fredde. Nel mar Mediterraneo sono comuni, nelle acque italiane sono presenti nove specie.\nPopolano in prevalenza acque costiere, fino al piano circalitorale, poche sono le specie batifile. Sono pi\u00f9 comuni sui fondali rocciosi.\nDescrizione.\nSebbene la famiglia comprenda specie di diverse dimensioni, forme e colori, vi sono alcune caratteristiche tipiche presenti in tutti i serranidi: tipici esempi possono essere la Cernia bruna o la perchia, comuni nei mari italiani. La bocca \u00e8 grande e protraibile, armata di denti conici impiantati in pi\u00f9 serie. Il corpo \u00e8 in genere robusto, con una lunga pinna dorsale, in parte spinosa e in parte a raggi molli, la pinna anale \u00e8 pi\u00f9 breve e porta anch'essa alcuni raggi spinosi, la pinna caudale pu\u00f2 essere arrotondata, tronca o fortemente bilobata e filiforme (come in \"Anthias\" o \"Variola\"). Il preopercolo porta alcune spine o dentelli. Le scaglie sono piccole e ctenoidi.\nLe livree sono variabili, di solito molto mimetici e quindi sui toni del bruno con macchie, strisce o fasce variamente disposte, spesso utili per distinguere le varie specie; molte specie, soprattutto tropicali, per\u00f2 mostrano vivaci colori rossi, gialli ed azzurri che talvolta, come nei vari \"Anthias\", \"Cephalopholis\", \"Variola\", ecc. possono essere predominanti e comporre magnifiche livree.\nLe dimensioni vanno dai pochi cm di molti \"Serranus\" agli oltre due metri di \"Epinephelus lanceolatus\" dei mari indopacifici.\nBiologia.\nQuesti pesci fanno quasi sempre vita di tana o nuotano vicino al fondo.\nAlimentazione.\nTutti i serranidi sono carnivori: si nutrono di pesci, cefalopodi (soprattuttopolpi) ed invertebrati.\nRiproduzione.\nMolti serranidi sono ermafroditi e subiscono l'inversione sessuale; alcune specie sono ermafroditi proterandri se nascono maschi e diventano femmine con l'et\u00e0, altre sono proterogini in cui sono gli esemplari giovani ad essere di sesso femminile. Durante il passaggio da un sesso all'altro alcuni \"Serranus\" americani sono in grado di autofecondarsi, caso rarissimo tra i pesci.\nLe uova e le larve sono sempre pelagiche.\nTassonomia.\nFamiglia molto numerosa comprendente 530 specie, i Serranidi sono suddivisi in pi\u00f9 sottofamiglie:\nPesca.\nMolte specie (si pensi alle cernie) hanno carni ottime e sono altamente apprezzate e pescate. Anche le specie pi\u00f9 piccole come le perchie sono buone per fare saporite zuppe di pesce.\nAcquariofilia.\nI serranidi di pi\u00f9 piccola taglia dotati di colori vivaci sono spesso ospiti degli acquari domestici mentre le cernie possono essere tenute solo in strutture pubbliche."}
{"id": "403105", "revid": "14787", "url": "https://it.wikipedia.org/wiki?curid=403105", "title": "Andr\u00e9 le N\u00f4tre", "text": ""}
{"id": "403118", "revid": "438678", "url": "https://it.wikipedia.org/wiki?curid=403118", "title": "Giudice dell'udienza preliminare", "text": "Il giudice dell'udienza preliminare (in acronimo GUP) in Italia \u00e8 la figura preposta a decidere, durante l'udienza preliminare, sulla richiesta del pubblico ministero di rinviare a giudizio l'indagato. \nQuesta figura venne introdotta con l'approvazione del nuovo codice di procedura penale di cui al DPR 22 settembre 1988, n. 447 e presiede l'udienza preliminare.\nFunzione.\nValuta le prove raccolte nella fase delle indagini preliminari e se le ritiene sufficienti dispone il decreto di rinvio a giudizio (dinanzi ad un giudice diverso) per la successiva fase del dibattimento, altrimenti decide con sentenza di non luogo a procedere.\nIl ruolo nei riti speciali.\nIn alcuni riti speciali, il GUP decide sulla proposta di patteggiamento (nel qual caso emette sentenza ricorribile solo in Cassazione); decide, inoltre, il processo laddove l'indagato richieda l'applicazione del rito abbreviato.\nPoteri.\nPu\u00f2 emettere sentenza di non luogo a procedere se in presenza di una causa di estinzione del reato, in presenza di una causa per la quale l'azione penale non doveva essere iniziata o proseguita, se il fatto non \u00e8 previsto dalla legge come reato, se il fatto non sussiste o se l'imputato non lo ha commesso o se il fatto non costituisce reato.\nHa la facolt\u00e0 di emettere un decreto che dispone il rinvio a giudizio, contenente generalit\u00e0, indicazioni, termini di comparizione.\nSe un giudice ha valutato le prove come giudice dell'udienza preliminare, e ha disposto il giudizio (es.: per il sig. Tizio imputato di danneggiamento) non pu\u00f2 poi far parte del collegio giudicante che decider\u00e0 sulla colpevolezza o innocenza dell'imputato (sempre il sig. Tizio). Ci\u00f2 non toglie che potr\u00e0 partecipare ad un processo che vede lo stesso imputato (es. sempre il signor Tizio) ma che sia imputato per un reato diverso (ad esempio per rapina invece che per danneggiamento)."}
{"id": "403120", "revid": "1347902", "url": "https://it.wikipedia.org/wiki?curid=403120", "title": "Proton (lanciatore)", "text": "Il Proton (\u041f\u0440\u043e\u0442\u043e\u0301\u043d) \u00e8 un tipo di vettore spaziale sovietico collaudato la prima volta nel 1965 e tuttora utilizzato nelle missioni scientifiche e commerciali della Federazione Russa.\nLa sua designazione formale \u00e8 \"UR-500\", ma \u00e8 anche conosciuto come \"D-1\".\nIl progetto del \"Proton\" era stato elaborato come un \"super ICBM\", ovvero un missile balistico intercontinentale capace di trasportare una testata nucleare di 10 o pi\u00f9 Megatoni a una distanza di (come previsto dal programma GR-2). Le dimensioni del vettore, peraltro molto pi\u00f9 grandi di quelle degli ICBM classici, non ne implicarono mai un uso militare, sfruttando l'ampia capacit\u00e0 per lanciare satelliti artificiali o sonde nello spazio.\nIl \"Proton\" \u00e8 il parto dell'ingegno dell'ufficio di design Vladimir \u010celomei, come riprogettazione del booster N1 di Sergej Pavlovi\u010d Korol\u00ebv, con l'intento specifico di mandare una navicella Zond attorno alla Luna con due uomini a bordo. Con la chiusura del programma Saturn V, il \"Proton\" divenne il pi\u00f9 imponente sistema di lancio in orbita fino all'implementazione del razzo Energia, che avvenne nel 1987.\nIl carburante del razzo \u00e8 una miscela di 1,1-dimetilidrazina e perossido di azoto. Questi liquidi ipergolici bruciano a contatto, eliminando la necessit\u00e0 di un sistema di ignizione. Vengono mantenuti a temperatura ambiente, senza quindi il bisogno di studiare materiali che reagiscano correttamente a basse temperature e permettendo al razzo di restare in rampa per un tempo indefinito, senza quindi dover preoccuparsi dell'evaporazione dei carburanti criogenici. Ci\u00f2 non toglie, ad ogni buon conto, che come propellente siano state scelte sostanze altamente tossiche.\nTra il primo volo del 1965 e il 1970, il \"Proton\" si \u00e8 dimostrato un vettore decisamente inaffidabile, causando la perdita di molti veicoli spaziali. Nei primi anni settanta i difetti passarono al vaglio di uno staff di tecnici, che li risolsero rendendo il \"Proton\" un vero e proprio punto fermo dell'astronautica, utilizzato ancora oggi.\nQuesto tipo di razzo port\u00f2 in orbita i primi voli spaziali circumlunari, le stazioni spaziali Saljut, il segmento esterno della Mir ed entrambi i moduli russi Zarja e Zvezda della Stazione Spaziale Internazionale, oltre a una certa quantit\u00e0 di sonde per l'esplorazione di Venere e Marte.\nAttraverso il \"Proton\" vengono anche messi in orbita satelliti artificiali di tipo commerciale, gran parte dei quali gestiti dalla ILS.\nIl 1\u00ba marzo 2006 un razzo \"Proton-M\" non riusc\u00ec a lanciare un satellite televisivo, ArabSat4. Dopo il distacco regolare del primo, secondo e terzo stadio, il modulo pi\u00f9 alto non rispose ai comandi e non riusc\u00ec a piazzare ArabSat4 in orbita geostazionaria. La causa fu individuata nella presenza di un piccolo detrito nel serbatoio del perossido di azoto .\nLa capacit\u00e0 di lancio a bassa orbita terrestre \u00e8 di circa 20 tonnellate. La capacit\u00e0 di trasferimento interplanetario \u00e8 di un quarto di tale grandezza."}
{"id": "403130", "revid": "92723", "url": "https://it.wikipedia.org/wiki?curid=403130", "title": "Berdy\u010div", "text": "Berdy\u010div (in ucraino ; ) \u00e8 una citt\u00e0 dell'Ucraina appartenente all'oblast' di \u017dytomyr, situata 44 chilometri a sud di \u017dytomyr, con una popolazione di circa 88.000 abitanti.\nFino alla prima guerra mondiale era un importante shtetl (circa 80% della popolazione era ebrea), essendo nel 1861 la seconda comunit\u00e0 ebraica dell'Impero russo.\nSociet\u00e0.\nEvoluzione demografica.\nAttualmente Berdy\u010div conta circa 60.000 abitanti. All'incirca lo stesso numero di prima della seconda guerra mondiale. La citt\u00e0, tra i pi\u00f9 importanti centri di cultura israelita, prima della guerra contava circa 30.000 ebrei. Con l'occupazione tedesca del 1941 questa comunit\u00e0 fu quasi interamente distrutta. I massacri avvennero prevalentemente nel settembre del 1941. Ancora oggi sono visibili, nelle campagne circostanti la citt\u00e0, i tumuli (in condizioni di abbandono) ove furono gettati i corpi delle vittime. A Berdy\u010div, oggi, vi sono solo tra i 450/500 ebrei, per la maggior parte anziani. Nonostante ci\u00f2, proprio per la grande importanza della citt\u00e0 per l'ebraismo, sono aperte ancora tre sinagoghe, di cui due sempre ed una quando, nelle maggiori festivit\u00e0 ebraiche, giungono fedeli dalle altre citt\u00e0 ed anche dall'estero. Di Berdy\u010div era un importante rabbino, conosciuto in tutto il mondo israelita, Levy Yitzchak (1740-1810), la cui tomba \u00e8 ancora oggi esistente nel cimitero ebraico della citt\u00e0. Altro personaggio importante di Berdy\u010div \u00e8 Vasilij Sem\u00ebnovi\u010d Grossman, anch'egli di famiglia ebrea (la madre giace tra le migliaia di altri corpi in uno dei tumuli di Berdy\u010div). Egli \u00e8 considerato, oggi, tra i maggiori scrittori russi del XX secolo. In citt\u00e0 rimane in suo ricordo una targa apposta su una casa, collabente, del centro. A Berdy\u010div \u00e8 nato anche J\u00f3zef Korzeniowski, meglio conosciuto come Joseph Conrad, uno dei pi\u00f9 importanti scrittori in lingua inglese dell'epoca a cavallo tra Ottocento e Novecento."}
{"id": "403137", "revid": "159980", "url": "https://it.wikipedia.org/wiki?curid=403137", "title": "Gabbiano", "text": ""}
{"id": "403142", "revid": "92723", "url": "https://it.wikipedia.org/wiki?curid=403142", "title": "Parco della Ronza", "text": "Il parco della Ronza \u00e8 una vasta area verde che si trova tra le citt\u00e0 di Enna e Piazza Armerina, e dista 8 km da quest'ultima. Fa parte della Riserva naturale orientata Rossomanno-Grottascura-Bellia.\nCaratteristiche.\nIl parco di Ronza, gestito dall'azienda demaniale delle foreste, contiene un vivaio forestale e si estende lungo la Strada statale 117 Enna - Piazza Armerina; \u00e8 una delle maggiori aree attrezzate della Sicilia, capace di ospitare anche centinaia di persone.\nIl vivaio \u00e8 dotato di biblioteca ambientale e di erbario.\nIl parco \u00e8 ricchissimo di varie piante, soprattutto eucalyptus endogeni, d'importazione; quest'ampio territorio fu rimboschito a eucaliptus con lo scopo di avviare un'industria di produzione della carta, ma solo gli eucalipti australiani, quelli \"puri\", sono adatti a produrre carta di qualit\u00e0 perci\u00f2 il progetto fu abbandonato.\nLa Ronza costituisce una delle migliori aree verdi attrezzate dell'entroterra siciliano; il parco dispone di grandi spazi in cui la vegetazione \u00e8 meno fitta e il terreno pianeggiante, dove sono stati allestiti siti adatti al pic nic, dotati di decine di barbecue all'aperto e di centinaia di tavoli con sedili, panche rustiche di legno, tavolini, fontane, voliere e chiudende ove pascolano cinghiali, daini, istrici. \nAll'interno del parco della Ronza sono presenti: un'area ludica fornita di parco giochi, una grande gabbia per volatili, un'ampia recinzione entro la quale vivono esemplari di lama delle Ande e caprette tibetane, una zona con giochi a effetti ottici, un parcheggio principale e servizi di vario genere.\nIl parco era raggiunto e attraversato interamente dalla ferrovia a scartamento ridotto Dittaino-Piazza Armerina, ben inserita nel paesaggio e aveva una stazione proprio all'ingresso del parco.\nNell'anno 2016 il parco della Ronza venne interdetto al pubblico in seguito a un incendio che nell'estate di quell'anno distrusse gran parte della vegetazione."}
{"id": "403159", "revid": "2166030", "url": "https://it.wikipedia.org/wiki?curid=403159", "title": "Galleria Palatina", "text": "La Galleria Palatina \u00e8 un museo ospitato in Palazzo Pitti a Firenze, facente parte, insieme al Giardino di Boboli, delle Gallerie degli Uffizi.\nOspitata all'interno del complesso architettonico, si trova al piano nobile, articolandosi in 28 sale che si estendono nell'ala laterale settentrionale posteriore del complesso architettonico e nella parte laterale settentrionale e nella parte centrale posteriore del corpo di fabbrica principale del palazzo.\nSi tratta della \"quadreria\" dei Granduchi di Toscana: l'allestimento infatti rispetta il gusto dei secoli passati, con i dipinti collocati su pi\u00f9 file, selezionati per criteri decorativi, e non per periodo e scuole. Cronologicamente, a parte qualche eccezione, i dipinti coprono soprattutto i secoli XVI e XVII, facendone uno dei musei pi\u00f9 importanti in Italia nel suo genere, nonch\u00e9 una tappa obbligata per la conoscenza della storia del collezionismo europeo.\nNel 2013 il circuito museale di Palazzo Pitti, che oltre alla Galleria Palatina, comprende anche la Galleria d'arte moderna, gli Appartamenti monumentali, il Tesoro dei Granduchi e il Museo della Moda e del Costume \u00e8 stato il tredicesimo sito statale italiano pi\u00f9 visitato, con 386.993 visitatori e un introito lordo totale di 1.983.028,75 Euro. Nel 2016 il circuito museale ha fatto registrare 400.626 visitatori.\nDescrizione.\nLa Galleria \u00e8 situata in alcuni fra i pi\u00f9 bei saloni del piano nobile del palazzo, ricchi di affreschi (soprattutto di Pietro da Cortona) e stucchi. La superba collezione di dipinti \u00e8 centrata sul periodo del tardo Rinascimento e il barocco, l'epoca d'oro del palazzo stesso, ed \u00e8 il pi\u00f9 importante ed esteso esempio in Italia di \"quadreria\", dove, a differenza di un allestimento museale moderno, i quadri non sono esposti con criteri sistematici, ma puramente decorativi, coprendo la maggior parte della superficie della parete in schemi simmetrici.\nL'allestimento \u00e8 dunque molto fedele all'allestimento originario voluto dal granduca Pietro Leopoldo tra la fine del Settecento e l'inizio dell'Ottocento.In particolare in quel periodo si provvide a sistemare nel palazzo una parte delle opere dell'immenso patrimonio mediceo che non potevano essere tutte esposte agli Uffizi per ragioni di spazio fisico, lasciandovi, in linea di massima e con le dovute eccezioni, le opere del primo periodo del Rinascimento, fino ai primi del Cinquecento.\nLa sistemazione a quadreria, esaltata dalle ricche cornici intagliate e dorate, aveva lo scopo di stupire e meravigliare i visitatori dei saloni di rappresentanza. Oltre che dai dipinti, le sale sono arricchite anche da sculture e pezzi di mobilio pregiato, come i tavoli e i \"cabinet\" magnificamente intarsiati di pietre dure secondo l'arte del \"commesso fiorentino\", praticata fin dal Seicento dall'Opificio delle Pietre Dure.\nA conclusione della \"galleria\" vera e propria una serie di stanze fa parte degli Appartamenti monumentali, che formavano un tempo un museo a parte.\nStoria delle collezioni.\nIl fondo base del museo \u00e8 composto da circa 500 dipinti, che testimoniano il personale gusto collezionistico di vari componenti della famiglia Medici e che passarono nel 1743 alla citt\u00e0 di Firenze per volont\u00e0 testamentaria dell'ultima erede della dinastia Anna Maria Luisa de' Medici, evitandone la dispersione. A palazzo Pitti erano anche conservate le eccezionali raccolte di Vittoria della Rovere, sposa del granduca Ferdinando II e ultima erede dei duchi di Urbino, delle quali facevano parte un gran numero di tele di Raffaello e Tiziano.\nSpesso i quadri a soggetto sacro, nati per abbellire gli altari di varie chiese, vennero acquistati sia dai Medici che dai Lorena in cambio di copie o di opere moderne fatte fare per l'occasione; tuttavia il cambio di collocazione, dalla chiesa al palazzo, comportava spesso una manomissione dei dipinti, con tagli ed aggiunte necessari a uniformare le dimensioni per creare composizioni di fantasiose geometrie sulle pareti. Spesso quadri di epoche ed autori diversi venivano accostate in \"pendant\" per il loro tema, o per la composizione delle scene, o pi\u00f9 semplicemente per la similarit\u00e0 estetica.\nPietro Leopoldo, come accennato, nel suo programma di razionalizzazione di ogni aspetto della citt\u00e0, divise grosso modo le opere di pittura e scultura (antica e moderna) tra gli Uffizi e Palazzo Pitti, mentre le gemme, le curiosit\u00e0 naturalistiche e scientifiche divennero il nucleo originario del Museo di Storia Naturale.\nNotevoli furono le opere spedite dalla Galleria Palatina in Francia durante le spoliazioni napoleoniche. Canova aveva a disposizione una lista di quadri che erano stati spediti al Musee Napoleon, ovvero il Louvre. Da notare come numerose opere si persero durante il tragitto in Francia o non vennero mai rintracciate. Canova si occup\u00f2 principalmente di opere figurative e scultoree. Le \"Storie di Giacobbe\" e di \"Muzio Scevola\" di Bonifacio Veronese, il \"Mos\u00e9 che attraversa il Nilo\" di Paolo Veronese e \"La Sacra famiglia\" di Annibale Carracci vennero spedite in Francia ma vennero perse durante il trasporto e non raggiunsero mai destinazione. Il \"Ritratto d'uomo\" di Bartholomeus van der Helst raggiunse Parigi e venne esposto al Musee Napoleon ma se ne perse traccia quando Canova operava per le restituzioni. Il \"Ritratto di Fedra Inghirami\", la \"Madonna della Seggiola\", il \"Ritratto del cardinal Bibbiena\" di Raffaello Sanzio vennero portate al Louvre e successivamente restituite grazie l'opera del Canova, che cerc\u00f2 anche di rimediare offrendo la \"Venere italica\" ai fiorentini.\nLa prima apertura al pubblico della galleria risale al 1833.\nIl percorso espositivo.\nLa galleria si trova al primo piano nel braccio sinistro del palazzo, dove si trovano alcune delle sale pi\u00f9 belle dell'intero complesso. Dopo il maestoso scalone dell'Ammannati, si arriva alle sale che venivano per lo pi\u00f9 usate dal Granduca, sia per la residenza privata, sia per le udienze pubbliche. Il percorso espositivo inizia nel vestibolo e prosegue con alcune sale dedicate alla scultura (interessanti i busti dei granduchi, soprattutto di Cosimo I ritratto come un imperatore romano) e al mobilio antico, come la \"sala degli Staffieri\", la \"Galleria delle Statue\" e la \"sala del Castagnoli\", oltre la quale a sinistra inizia la galleria vera e propria. Le sale seguenti prendono il nome dal tema degli affreschi che le decorano sulle volte. Il ciclo \u00e8 dedicato alla mitologia greco-romana, ma celebra anche la dinastia di casa Medici secondo un preciso e articolato sistema simbolico. In particolare i soggetti mitologici rappresentano degli esempi che alludono al tema della \"Vita e educazione del Principe\", e rappresentano un'opera fondamentale del barocco a Firenze, che produssero profonda influenza sugli artisti locali dal Seicento in poi. Gli affreschi delle prime cinque sale furono realizzati dal pi\u00f9 celebre pittore dell'epoca, Pietro da Cortona, mentre le altre sale sono opera di artisti neoclassici della prima met\u00e0 dell'Ottocento.\nOpere nell'Anticamera degli Staffieri:\nOpere nella Galleria delle Statue:\nOpere nella Sala del Castagnoli:\nQuartiere del Volterrano.\nBaldassarre Franceschini, detto il Volterrano, fu pittore di corte nel Seicento ed affresc\u00f2 la sala detta \"Delle Allegorie\", anche se anche i quattro ambienti successivi vengono generalmente indicati con il suo nome. Queste sale, che danno sul maestoso cortile interno dell'Ammannati, non erano usati come galleria originariamente, ma furono adibiti a questo scopo solo nel 1928 quando si resero necessari nuovi spazi per ospitare opere provenienti soprattutto dalla soppressione di monasteri e chiese.\nOpere nella Sala delle Allegorie:\nOpere nella Sala delle Belle Arti:\nOpere nella Sala dell'Arca:\nOpere nella Cappella delle Reliquie:\nOpere nella Sala di Ercole:\nOpere nella Sala dell'Aurora:\nOpere nella Sala di Berenice:\nOpere nella Sala di Psiche:\nSala della Musica.\nRientrati nella Sala del Castagnoli, si accede alla \"Sala della Musica\", dalla decorazione neoclassica, detta anche \"dei Tamburi\" per via della curiosa forma cilindrica dei mobili. Fu realizzata all'inizio dell'Ottocento unendo due ambienti che collegavano gli appartamenti rispettivi del granduca e della granduchessa. Durante il periodo napoleonico, nel 1813, venne deciso di creare qui un \"primo salotto dell'Imperatore\", ornato da pitture murali con il \"Genio di Francia\" e le battaglie napoleoniche. Nel 1814, con la Restaurazione, la sala decorata per met\u00e0 fu ristrutturata completamente incaricando Luigi Ademollo di realizzare un affresco sul soffitto con la \"Gloria di Casa Asburgo\". Il fregio a monocromo, che simula efficacemente dei bassorilievi, mostra la \"Liberazione di Vienna dall'assedio turco nel 1683\".\nLa sala fu destinata quindi agli intrattenimenti musicali, funzione a cui rimandava anche la forma degli arredi.\nNel 1860 i Savoia fecero ritoccare l'affresco aggiungendo la bandiera italiana e trasformando la personificazione dell'Austria in quella dell'Italia, dandole un manto azzurro e la corona sabauda.\nOpere nella Sala della Musica:\nGalleria del Poccetti.\nLa sala successiva era anticamente una loggetta con volta a botte aperta sul cortile e il giardino, tra gli appartamenti del granduca e della granduchessa. Deve il nome con cui \u00e8 nota all'errata attribuzione degli affreschi della volta, un tempo creduti di Bernardino Poccetti e invece realizzati dopo la sua morte, al tempo di Cosimo II, su progetto del suo allievo Michelangelo Cinganelli, che li dipinse con l'aiuto di Filippo Tarchiani, Matteo Rosselli e Ottavio Vannini (1620-25). La volta \u00e8 spartita in riquadri e cartelle, con figure allegoriche quali la \"Fede\", la \"Giustizia\" e la \"Fortezza\"; nelle lunette le allegorie di \"Firenze\" (col marzocco) e di \"Siena\" (con la lupa). Il tutto \u00e8 arricchito da grottesche e stucchi.\nFu chiusa nel 1813 e divenne parte della Galleria.\nOpere nella Galleria del Poccetti:\nSala di Prometeo.\nIn epoca medicea questa sala faceva parte dell'appartamento privato del Granduca, sebbene destinato a una funzione pubblica, la riunione del Consiglio del Granducato alla presenza del granduca stesso.\nDal 1809 al 1814 fu ridecorata dal senese Giuseppe Collignon con storie di Prometeo sia nel grande riquadro del soffitto che nel fregio a monocromo; agli angoli le \"Quattro stagioni\".\nLa sala \u00e8 dedicata ai dipinti pi\u00f9 antichi della collezione, del rinascimento fiorentino, con innanzitutto un capolavoro di Filippo Lippi, il \"Tondo Bartolini\" (1450 circa), di delicata armonia tipica della maturit\u00e0 dell'artista, e con alcune pitture di Botticelli e della sua bottega.\nSi trova qui anche la \"Sacra Famiglia con una santa\", un tondo di Luca Signorelli. Il primo manierismo toscano \u00e8 rappresentato dall\"Adorazione dei Magi\" (1523) e dai \"Diecimila martiri\" (1530 circa) di Jacopo Pontormo. Ben dodici sono i tondi tipici delle abitazioni private fiorentine, inseriti in cornici neoclassiche coeve al primo allestimento delle sale.\nOpere nella Sala di Prometeo:\nCorridoio delle Colonne.\nIl Corridoio delle Colonne era un terrazzo aperto sopra la loggia tra i due cortili interni del palazzo. Fu coperto alla fine del Settecento e ornato dalle due colonne in alabastro che gli hanno dato il nome. Entrato a far parte della Galleria, fu inizialmente decorato da quattro grandi pannelli in commesso fiorentino con le \"Arti Liberali, Vedute romane e toscane\", poi da una serie di ritratti medicei.\nAdesso contiene diverse opere di piccolo formato di scuola olandese e fiamminga dei secoli XVII e XVIII, collezionate spesso dalle corti europee per il loro minuto realismo e squisita fattura.\nOpere nel Corridoio delle Colonne:\nSala della Giustizia.\nCome le sale successive, al tempo dei Medici si trovavano qui ambienti di servizio, divenuti poi l'appartamento della figlia di Pietro Leopoldo Maria Anna e, in epoca napoleonica, interessato da un progetto mai compiuto di creare stanze di soggiorno per la famiglia di Elisa Baciocchi. La decorazione attuale risale comunque a dopo il rientro di Ferdinando III, che ordin\u00f2 un\"Allegoria della Giustizia\" ad Antonio Fedi; i fregi a monocromo mostrano scene esemplari di giustizia.\nQuesta sala ospita soprattutto pittura veneta del XVI secolo, come il \"Ritratto del Mosti\", opera giovanile di Tiziano dove gi\u00e0 risplendono i virtuosismi coloristici del grande pittore, o il \"Ritratto di gentiluomo\" (1570 circa) di Paolo Veronese.\nOpere nella Sala della Giustizia:\nSala di Flora.\nLa sala in epoca medicea era un ambiente di servizio adiacente agli appartamenti dei granduchi, mentre in epoca lorenese era parte degli appartamenti di Maria Anna, figlia di Pietro Leopoldo.\nLa zona fu interessata da una risistemazione all'epoca di Elisa Baciocchi, col progetto di realizzare una grande sala da pranzo con l'adiacente Sala dei Putti. Dopo la Restaurazione invece Ferdinando III la destin\u00f2 alla galleria, facendo decorare il soffitto con l\"Allegoria di Flora\" di Antonio Marini.\nLa quadreria \u00e8 dedicata prevalentemente alla pittura del Cinquecento.\nOpere nella Sala di Flora:\nSala dei Putti.\nLa sala ha una storia analoga alle precedenti. Fu decorata nel 1830 circa con \"Putti in volo\" sul soffitto da Antonio Marini.\nSono qui raccolte soprattutto opere olandesi e fiamminghe, come le \"Tre Grazie a monocromo\" (1620-1623 circa) di Rubens, realizzato su tavola con la tecnica del monocromo, cio\u00e8 solo con il chiaroscuro, o le miniature ingrandite della serie delle \"Nature morte di fiori e frutta\" di Rachel Ruysch (1715-1716).\nOpere nella Sala dei Putti:\nSala di Ulisse.\nAl tempo dei Medici qui era la camera da letto del granduca. Dal 1775 circa la stanza fece parte dell'appartamento di Maria Teresa d'Asburgo-Lorena e dopo la restaurazione fu destinato, con le vicine sale, a galleria. In tale periodo, dopo il 1814, Ferdinando III incaric\u00f2 Gaspare Martellini di dipingere sul soffitto il \"Ritorno di Ulisse a Itaca\" (allusivo al ritorno del granduca dopo l'esilio nel periodo napoleonico), con un fregio decorato agli angoli dalle allegorie della \"Fedelt\u00e0\", della \"Fortezza\", di \"Ercole\" e di \"Apollo\". In questa sala si ricorda come l'Ecce Homo del Cigoli fosse stato selezionato per essere mandato a Parigi con le altre opere d'arte durante le spoliazioni napoleoniche.\nSpicca una notevole opera di Raffaello, la prima che incontra nel percorso museale, la \"Madonna dell'Impannata\" (1514 circa) eseguita durante il soggiorno romano dell'artista. Si trova anche la prima opera della galleria di Andrea del Sarto, la \"Pala di Gambassi\" (1527-1528). Interessante anche uno dei rari lavori quattrocenteschi della galleria, la \"Morte di Lucrezia\", opera giovanile di Filippino Lippi che decorava una coppia di cassoni nuziali realizzati forse in collaborazione con Botticelli.\nOpere nella Sala di Ulisse:\nSala dell'educazione di Giove.\nQuesta sala era la stanza del segretario del Granduca. Gli asburgo-Lorena la destinarono poi a galleria. Le pitture della volta sono di Luigi Catani (1819) e raffigurano al centro \"Giove fanciullo allevato a Creta dalla ninfa Adrastea e dalla capra Amaltea\", con la rappresentazione anche dei coribanti che ne coprono i vagiti; negli esagoni ai lati \"Cibele, Nettuno e Anfitrite\", \"Giunone\" e \"Marte\".\nTra i capolavori l\"Amorino dormiente\" di Caravaggio, dove il soggetto classico del Cupido addormentato \u00e8 realizzato con un inconsueto realismo, e la \"Giuditta con la testa di Oloferne\" di Cristofano Allori, opera pi\u00f9 famosa dell'artista.\nOpere nella Sala dell'educazione di Giove:\nSala della stufa.\nCollocata accanto alla camera da letto, in passato era una loggia aperta, poi ristrutturata come \"stufa\", ovvero bagno del granduca. Conteneva le condutture del sistema di riscaldamento e che fungeva da stanza per la toeletta e per l'abbigliamento.\nLa sala fu decorata in tre fasi: tra il 1625 e il 1627 fu affrescata la volta da Michelangelo Cinganelli, Matteo Rosselli e Ottavio Vannini, con le allegorie delle grandi monarchie dell'antichit\u00e0; gli stucchi vennero invece realizzati da Antonio Novelli e Sebastiano Pettirossi.\nDal 1637 fu la volta delle pareti, che vennero affidate a Pietro da Cortona, con il tema delle \"Quattro et\u00e0 dell'uomo\", ideate da Michelangelo Buonarroti il Giovane ispirandosi a Ovidio. L\"Et\u00e0 dell'Oro\", che allude al felice regno di Ferdinando II de' Medici e alla sua unione con Vittoria della Rovere, e l\"Et\u00e0 dell'Argento\" risalgono al primo soggiorno fiorentino del pittore (1637), mentre le \"Et\u00e0 del Bronzo\" e \"del Ferro\" furono completate nel 1641. Questi affreschi rappresentano un'opera fondamentale del barocco in citt\u00e0, che diede nuovo impulsa alla scuola pittorica fiorentina.\nIl pavimento fu comperto da mattonelle maiolicate della manifattura di Montelupo, con un restauro pressoch\u00e9 integrale a partire dal disegno antico, eseguito ai primi del Novecento dalla Manifattura Cantagalli: al centro spicca il \"Trionfo della Monarchia\". Frammenti del pavimento originario si trovano nel vicino atrio della scalone Del Moro.\nOpere nella Sala della stufa:\nScalone Del Moro e Sala della Tazza.\nIn questa zona si trova l'accesso a uno scalone monumentale iniziato da Pasquale Poccianti nel 1831 e interrotti nel 1835, senza essere ripresi. Solo nel 1892 lo scalone fu riprogettato da Luigi del Moro e completato nel 1897.\nLa sala ospita la vasca di una fontana proveniente dalla villa di Castello, importante lavoro scultoreo attribuito ad Antonio Rossellino e Benedetto da Maiano, con interventi e rifacimenti successivi.\nLa sala della Tazza \u00e8 stata l'ingresso della Galleria dal 1849, quando i visitatori accedevano dalla porta accanto al cancello del Giardino di Boboli, adiacente al Rond\u00f2 di Bacco. Deve il suo nome alla monumentale vasca (\"tazza\") in porfido, del II secolo, arrivata a Firenze da Villa Medici. Due colonne dello stesso materiale, che ornano la parete di fondo, furono invece acquistata da Francesco I de' Medici e sistemate originariamente a decorare una fontana nel parco della villa di Pratolino; risalgono alla prima et\u00e0 imperiale.\nOpere nell'Atrio dello scalone Del Moro:\nSala dell'Iliade.\nIn epoca medicea si giocava qui al \"trucco\", una sorta di biliardo, e solo nel 1689 Cosimo III de' Medici ne fece una sua stanza privata, dotata di cappella. A quel periodo risaliva l'originaria decorazione di Giuseppe Nicola Nasini con quattro grandissimi dipinti, detti i \"Novissimi\": rappresentavano i quattro momenti ultimi della vita, ossia \"Morte, Giudizio, Inferno\" e \"Paradiso\"\nNel 1795 il granduca Ferdinando III di Toscana, della dinastia Asburgo-Lorena, fece rimuovere le tele religiose e inglob\u00f2 la sala nel percorso della galleria, facendola ridecorare a tema mitologico. Tale programma si realizz\u00f2 solo dopo il suo ritorno dall'esilio napoleonico, nel 1815, affidando l'impresa a Luigi Sabatelli, che vi lavor\u00f2 dal 1819 al 1825, con l'impiego di aiuti. Si tratta di una rappresentazione degli eventi anteriori alla guerra di Troia (Iliade, Libro XV), con al centro il \"Concilio degli Dei\" dove Giove ordina agli altri di non influenzare il risultato della guerra; nelle lunette invece si trovano le varie iniziative di Giunone per distrarre Giove e avversare i Troiani.\nAnche qui un'opera di Raffaello, \"La Gravida\" (1506 circa), dai brillanti colori esaltati dallo sfondo nero, tipico della pittura fiamminga coeva. Ciascuna parete ha poi al centro una grande pala d'altare che nel complesso esemplificano le varie correnti dell'inizio del Cinquecento a Firenze: due di Andrea del Sarto, l\"Assunta Passerini\" (1526) e l\"Assunta Panciatichi\" (1522-1523), in rigorosa simmetria, una di Fra Bartolomeo, la \"Pala Pitti\" (1512), e una di Rosso Fiorentino, la \"Pala Dei\" (1522).\nOpere nella Sala dell'Iliade:\nSala di Saturno.\nLa Sala di Saturno segnava anticamente l'inizio dell'appartamento privato del granduca, che qui teneva udienza. La volta fu dipinta nel 1663-65 da Ciro Ferri, il migliore allievo di Pietro da Cortona, che us\u00f2 i disegni del maestro. Rappresenta la conclusione del ciclo dei Pianeti, con il principe/Ercole ormai vecchio, accompagnato dalla Prudenza e dal Valore, che rivece la corona dalla Fama e dall'Eternit\u00e0 e si avvia poi a salire sul rogo per concludere la sua vita gloriosa; sopra di essi si libera Saturno. Ai quattro angoli altrettanti esempi di saggezza senile, con episodi delle vite di Ciro il Grande, Licurgo, Scipione l'Africano e Silla.\nQui \u00e8 situato il pi\u00f9 consistente nucleo di opere di Raffaello, che permette di ripercorrere diversi periodi e stili della sua attivit\u00e0: dalla \"Madonna del Granduca\" (1506 circa) ancora legata alle vicende artistiche di Pietro Perugino e di Leonardo, all'incompiuta \"Madonna del Baldacchino\", fino alle opere della piena maturit\u00e0 stilistica come il \"Ritratto di Tommaso Inghirami\" (1510 circa) e la famosissima \"Madonna della Seggiola\" (1513-1514 circa) di grande tenerezza e sublime nella stesura della pittura, monumentale e al tempo stesso dolce scena familiare. Completa la eccezionale serie la \"Visione di Ezechiele\", un'opera pi\u00f9 tarda del 1518, dalla spiccatissima composizione monumentale, secondo lo stile romano del pittore che tanto influenzer\u00e0 gli artisti successivi legati alle scuole del classicismo e del barocco.\nAltre opere importanti nella sala sono il \"Compianto sul Cristo morto\" (1495) di Pietro Perugino, maestro di Raffaello, il \"Salvator Mundi\" di Fra Bartolomeo (1516) e due grandi dipinti di Andrea del Sarto: la \"Disputa sulla Trinit\u00e0\" del 1517 circa e l\"Annunciazione\".\nOpere nella Sala di Saturno:\nSala di Giove.\nUna delle pi\u00f9 belle sale del palazzo, in origine era destinata al trono del granduca, o sala dell'Udienza. La volta venne decorata da Pietro da Cortona tra il 1642 e il 1644 con un tema consono all'ambiente: Giove che incorona il giovane principe a cui Ercole ha dato la clava, simbolo di potere. La fascia sotto la volta contiene episodi mitologici che alludo al potere regale: la \"Caduta di Fetonte\" e la \"Caduta dei Giganti\". Completano la decorazione le lunette con gli dei figli di Giove.\nAutentici capolavori decorano le pareti, come la \"Velata\" di Raffaello (1516), ideale femminile di bellezza, forse ritratto della celebre \"Fornarina\" sua amante, e le \"Tre et\u00e0 dell'uomo\" (1500 circa), uno dei rarissimi quadri di Giorgione, maestro indiscusso della scuola veneta del Rinascimento.\nQui sono concentrate anche le tele di scuola toscana del primo Cinquecento, come il \"Compianto sul Cristo morto\" di Fra Bartolomeo (1511-12 circa), l\"Annunciazione di San Gallo\" coeva, opera del secondo periodo artistico di Andrea del Sarto (quello pi\u00f9 legato all'arte di Michelangelo), e il \"San Giovanni Battista\" dello stesso autore, con chiari influssi della statuaria classica. Agnolo Bronzino \u00e8 qui rappresentato dal \"Ritratto di Guidobaldo della Rovere\" (1530-32), mentre la tavola delle \"Tre Parche\", risalente al 1550 circa, fu in passato attribuita a Michelangelo, ma oggi si crede pi\u00f9 probabile che sia l'opera di Francesco Salviati.\nOpere nella Sala di Giove:\nSala di Marte.\nLa Sala di Marte era al tempo de' Medici l'anticamera della sala del trono, dove i ciambellani introducevano i nobili al cospetto del granduca. La volta venne affrescata da Pietro da Cortona tra il 1643 e il 1647 con Ercole, simboleggiante il giovane principe, che conquista il potere sconfiggendo i nemici. L'eroe, sconfigge la nave grazie all'aiuto di Marte e, ruotando su se stesso, riceve da Castore e Polluce il gladio della vittoria, da aggiungere al trofeo di armi (panoplia). Segue una rappresentazione della \"Pace\" incoronata d'alloro, presso la quale vengono condotti i prigionieri.\nIn questa sala sono collocati due capolavori di Rubens: le \"Conseguenze della guerra\" (1638), un'allegoria grandiosa in sintonia con il tema degli affreschi di Pietro da Cortona sul soffitto, e i \"Quattro filosofi\", di grande intensit\u00e0. Entrambe le tele sono ricche di citazioni letterarie e filosofiche e vi compaiono spesso figure della mitologia classica.\nCorredano la sala anche una serie di ritratti, fra i quali i pi\u00f9 importanti sono di Van Dyck, Tiziano, Tintoretto e Paolo Veronese.\nOpere nella Sala di Marte:\nSala di Apollo.\nLa sala era anticamente l'anticamera della \"nobilt\u00e0 ordinaria\", prima che venisse ricevuta dal sovrano. Sulla volta venne affrescato il \"Principe mediceo guidato dalla Fama al cospetto di Apollo\" di Pietro da Cortona, che forn\u00ec il progetto completo (anche degli stucchi) e avvi\u00f2 le figure centrali nel 1647, delegando poi in massima parte l'allievo Ciro Ferri, che complet\u00f2 l'incarico tra il 1659 e il 1661. Il tema allude all'educazione del giovane principe, a cui Apollo, aiutato dalle Muse, mostra Ercole che regge il globo celeste, simbolo del peso delle responsabilit\u00e0 del futuro sovrano.\nNegli ovali in stucco e nei pennacchi si trovano esempi di grandi sovrani antichi che fecero ricorso alla poesia e alla cultura.\nDomina la sala una grande pala con la \"Sacra Conversazione\" di Rosso Fiorentino (1522), il pi\u00f9 importante artista fiorentino del primo manierismo assieme a Jacopo Pontormo, la cui tela fu ampliata in epoca barocca per essere adattata alla cornice. Qui si trovano anche due opere di Andrea del Sarto, la \"Piet\u00e0 di Luco\" (1523-1524), maestosa ed equilibrata, e la \"Sacra Famiglia Medici\", uno dei suoi ultimi lavori, mentre altre due opere di Tiziano sono esposte vicino: l\"Uomo dagli occhi glauchi\" (1540 circa) e la famosa \"Maddalena penitente\", anteriore al 1548 e molto copiata dagli artisti che ebbero modo di ammirarla.\nSi trovano qui anche altre importanti opere della scuola veneziana, come il \"Ritratto di Vincenzo Zeno\" di Tintoretto, la \"Ninfa e il satiro\" di Dosso Dossi (in realt\u00e0 il titolo tradizionale \u00e8 incorretto perch\u00e9 si tratta di una scena ispirata dall'Orlando Furioso).\nL\"Ospitalit\u00e0 di san Giuliano\" (1612-1618 circa) esemplifica lo stile monumentale del fiorentino Alessandro Allori, mentre la \"Risurrezione di Tabita\" del giovane Guercino e la \"Cleopatra\", opera matura di Guido Reni, mostrano la grandiosit\u00e0 della scuola bolognese del Seicento.\nAnche l'arte fiamminga \u00e8 qui ben rappresentata dal celebre \"Doppio ritratto di Carlo I d'Inghilterra e di Enrichetta di Francia\" ispirato a Van Dyck, dal \"Ritratto dell'infanta Isabella Clara Eugenia di Spagna in abito di clarissa\" di Rubens (1625), e dal \"Ritratto della Granduchessa Vittoria della Rovere\" di Giusto Suttermans (1640 circa).\nOpere nella Sala di Apollo:\nSala di Venere.\nIn antico questa grande sala era l'anticamera generale dove il pubblico comune aspettava prima di essere ricevuto dal granduca. Nel 1641-42 fu decorata da Pietro da Cortona, prima delle sale della serie di pianeti a cui mise mano, per questo interamente autografa. Nella volta \u00e8 raffigurato il principe adolescente che viene strappato dalle braccia di Venere da Minerva, che lo consegna al nuovo tutore Ercole. Le otto lunette sono affrescate con storie dell'anticihit\u00e0 legate dal tema del comportamento virtuoso di uomini illustri davanti a bellissime donne. Coevi sono i ricchissimi stucchi, in cui si distinguono i personaggi pi\u00f9 illustri di Casa Medici (tondi) e i loro emblemi personali (spicchi dei pennacchi).\nOltre al movimentato affresco sulla volta, qui si conserva una famosa \"Venere italica\" di Antonio Canova, che per\u00f2 venne collocata ben dopo che la sala aveva assunto il suo nome. Si tratta di un risarcimento a Firenze per il trasferimento della \"Venere Medici\" al Louvre da parte di Napoleone, opera che comunque fu poi restituita.\nSono ben quattro i capolavori di Tiziano: \"Concerto\", opera giovanile, Il \"Ritratto di Giulio II\", copiato da Raffaello (opera alla National Gallery di Londra), ma diverso nei risultati soprattutto legati al magistrale uso del colore tipico di Tiziano, \"La Bella\", dipinto per il duca di Urbino (1536), e il \"Ritratto di Pietro Aretino\", (1545) dove si manifesta appieno la ricchezza cromatica e la complessit\u00e0 stilistica delle opere della maturit\u00e0 del maestro, per esempio con il contrasto tra i rossi della barba e il blu della veste che esalata la figura e da una sfumatura inquietante al personaggio, girato schivamente di profilo.\nNon potevano mancare nella sala un rimando a Rubens, maestro ideale di Pietro da Cortona e equivalente fiammingo di Tiziano: due suoi grandiosi e solenni paesaggi, il \"Ritorno dei contadini dai campi\" e \"Ulisse nell'isola dei Feaci\". Infine sono degne di nota due grandi marine (\"Marina del Faro\" e \"Marina del Porto\") dipinte tra il 1640 e il 1649 dal celebre paesaggista napoletano Salvator Rosa.\nOpere nella Sala di Venere:\nDepositi.\nOpere nei depositi:"}
{"id": "403174", "revid": "123980488", "url": "https://it.wikipedia.org/wiki?curid=403174", "title": "Movimento Giovanile Progressista-Lotta di Classe", "text": "Il Movimento Giovanile Progressista-Lotta di Classe (MGP-LdC) fu uno dei gruppi extraparlamentari di estrema sinistra ticinesi e svizzeri degli anni settanta."}
{"id": "403183", "revid": "2914470", "url": "https://it.wikipedia.org/wiki?curid=403183", "title": "Lingua indeuropea", "text": ""}
{"id": "403185", "revid": "2914485", "url": "https://it.wikipedia.org/wiki?curid=403185", "title": "Lingue indeuropee", "text": ""}
{"id": "403188", "revid": "2914519", "url": "https://it.wikipedia.org/wiki?curid=403188", "title": "Indeuropeo", "text": ""}
{"id": "403195", "revid": "124758743", "url": "https://it.wikipedia.org/wiki?curid=403195", "title": "Matrice di Sylvester", "text": "In matematica, una matrice di Sylvester \u00e8 una matrice associata a due polinomi che permette di dare alcune informazioni sui polinomi stessi. Il nome \u00e8 legato al matematico James Joseph Sylvester.\nDefinizione.\nSiano \"p\" e \"q\" due polinomi aventi, rispettivamente, i gradi positivi \"m\" ed \"n\" che scriviamo:\nLa matrice di Sylvester associata a \"p\" e \"q\", che denotiamo con \"S\"p,q \u00e8 la matrice di aspetto formula_3 ottenuta come segue:\nAd esempio, se poniamo \"m\"=4 e \"n\"=3, la matrice cercata risulta essere:\nApplicazioni.\nLe matrici di Sylvester sono usate nell'algebra commutativa, per verificare se due polinomi hanno un fattore comune (non costante). In realt\u00e0, in questo caso, il determinante della matrice di Sylvester associata, che \u00e8 chiamato risultante dei due polinomi, \u00e8 uguale a zero. \u00c8 vero anche il viceversa. \nLa soluzione delle equazioni lineari:\ndove formula_8 \u00e8 un vettore di dimensione formula_9 e formula_10 \u00e8 di dimensione formula_11, porta a tutti e soli i polinomi \"x\" e \"y\", aventi rispettivamente i gradi \"n\" - 1 ed \"m\" - 1, che soddisfano la identit\u00e0 polinomiale\nQuesto vuol dire che il nucleo della matrice di Sylvester trasposta d\u00e0 tutte le soluzioni del teorema di B\u00e9zout dove formula_13 e formula_14 .\nDi conseguenza il rango della matrice di Sylvester determina il grado del massimo comun divisore di formula_15 e formula_16."}
{"id": "403205", "revid": "1798379", "url": "https://it.wikipedia.org/wiki?curid=403205", "title": "Discorso sull'origine e i fondamenti della diseguaglianza tra gli uomini", "text": "Il Discorso sull'origine e i fondamenti dell'ineguaglianza tra gli uomini (\"Discours sur l'origine et les fondements de l'in\u00e9galit\u00e9 parmi les hommes\") \u00e8 un testo scritto da Jean-Jacques Rousseau, pubblicato in Francia nel 1755. \u00c8 anche noto col titolo pi\u00f9 breve di Discorso sull'ineguaglianza o Origine della disuguaglianza.\nOccasione della sua pubblicazione fu un concorso bandito dall'Accademia di Digione. Gi\u00e0 nel 1750 lo stesso istituto aveva bandito un concorso sul seguente tema: \"\"Se il progresso delle scienze e delle arti abbia contribuito a migliorare i costumi\". Per l'occasione Rousseau scrisse quello che poi sarebbe stato pubblicato (lo stesso anno) come \"Discorso sulle scienze e le arti\", in cui rispondeva negativamente alla questione: le scienze e le arti non avevano apportato benefici all'umanit\u00e0. Il contributo valse a Rousseau il primo premio e una fama notevole. \nQualche anno dopo l'Accademia propose una nuova questione: \"Qual \u00e8 l'origine dell'ineguaglianza tra gli uomini e se essa sia autorizzata dalla legge naturale\". Rousseau compil\u00f2 la sua risposta tra il 1753 e il 1754, pubblicandola poi nel 1755, col titolo, appunto, di \"Discorso sull'origine e i fondamenti dell'ineguaglianza tra gli uomini\"\". Nonostante non avesse ottenuto nuovamente il primo premio, anche questo \"Discorso\" ebbe comunque una notevole risonanza.\nContenuti.\nRousseau, nel \"Discorso sull'ineguaglianza\" afferma con decisione che questa non abbia origine nello stato di natura, ma che si sia generata assieme alla formazione della societ\u00e0, e che sia al contempo illegittima e dannosa per la moralit\u00e0 e per il benessere dell'umanit\u00e0: \"Il primo che, avendo cintato un terreno, pens\u00f2 di dire questo \u00e8 mio e trov\u00f2 delle persone abbastanza stupide da credergli fu il vero fondatore della societ\u00e0 civile. Quanti delitti, quanti assassinii, quante miserie ed errori avrebbe risparmiato al genere umano chi, strappando i pioli o colmando il fossato, avesse gridato ai suoi simili: guardate dal dare ascolto a questo impostore! Se dimenticate che i frutti sono di tutti e la terra non \u00e8 di nessuno, siete perduti!\"\nRousseau contrappone nettamente uno \"stato di natura\" in cui l'uomo, autosufficiente e isolato rispetto ai suoi simili, \u00e8 spontaneamente buono e in armonia rispetto a se stesso e all'ambiente circostante, ad uno \"stato civile\" dominato dalla competizione, dalla falsit\u00e0, dall'oppressione e dai bisogni superflui, a cui l'individuo si adatter\u00e0 acquisendo tali fattori sociali. Auspica quindi, nella conclusione, che si possa, senza dover necessariamente tornare allo stato di natura (anche perch\u00e9 non ne saremmo pi\u00f9 capaci), costruire uno stato civile giusto che emendi i danni morali e materiali in cui l'uomo si dibatte: un progetto che sar\u00e0 concretamente analizzato ed esposto nel \"Contratto sociale\".\nIl libro \u00e8 preceduto da una dedica di Rousseau ai cittadini di Ginevra, sua citt\u00e0 natale cui si sent\u00ec sempre profondamente legato e da una prefazione in cui l'autore espone i princip\u00ee che guidano il \"Discorso\" e in cosa si differenzi da altri pensatori che hanno affrontato lo stesso tema. Il libro vero e proprio \u00e8 composto da una breve introduzione, e quindi diviso in due parti: nella prima Rousseau presenta l'ipotetica condizione dell'uomo nello stato di natura e il modo in cui, lentamente, se ne \u00e8 allontanato; nella seconda, invece, analizza il modo in cui dallo stato di natura si \u00e8 infine passati alla societ\u00e0 civile, tramite l'istituzione della propriet\u00e0 privata e infine delle leggi e dei governi. Al libro si aggiunge una serie piuttosto consistente di note dello stesso autore, aggiunte in seguito o durante la composizione del \"Discorso\".\nSolitamente le edizioni contemporanee del \"Discorso sull'ineguaglianza\" riportano anche, in appendice, una lettera indirizzata a Rousseau, in cui Voltaire critica fortemente il testo, definendolo \"libro contro il genere umano\". Alla lettera di Voltaire segue una breve controreplica di Rousseau.\nPrefazione e introduzione.\nNella prefazione Rousseau afferma che per comprendere il senso della diseguaglianza tra gli uomini deve essere innanzi tutto compresa la natura dell'uomo nella sua originariet\u00e0, in quanto l'ineguaglianza si \u00e8 sviluppata man mano che l'uomo si \u00e8 allontanato dalla sua condizione naturale.\nRousseau afferma che c'\u00e8 accordo tra i pensatori sul fatto che gli uomini, per natura, sono tutti uguali. C'\u00e8 tuttavia un forte disaccordo su cosa siano le leggi di natura, perch\u00e9 spesso queste vengono definite sulla base di princip\u00ee astratti e metafisici, estranei all'uomo nella sua naturalit\u00e0. I filosofi, infatti, tenderebbero a trasferire nell'uomo di natura caratteristiche, pensieri ed azioni tipici dell'uomo sociale; nell'uomo naturale, invece, secondo Rousseau agiscono due princip\u00ee che precedono la ragione:\nLa socievolezza \u00e8 esclusa dalle caratteristiche dell'uomo naturale. Secondo Rousseau, come detto, il principale errore compiuto da chi ha riflettuto sull'uomo nello stato di natura \u00e8 stato proprio quello di proiettare su quello caratteristiche proprie dell'uomo nello stato civile, quali ad esempio la socievolezza, la ragione o l'aggressivit\u00e0 verso i suoi simili. In realt\u00e0, per Rousseau, finch\u00e9 l'uomo non oppone resistenza alle sue due tendenze naturali non gli succeder\u00e0 mai di provare sentimenti di odio verso un suo simile e, anche qualora dovesse attaccarlo, sarebbe solo per motivi di sopravvivenza.\nInfine, nonostante Rousseau ponga una differenza tra l'uomo e gli altri animali, afferma che questi, essendo sensibili, partecipano in un certo modo del diritto naturale, e dunque meritino di non essere maltrattati inutilmente.\nNell'introduzione vien detto che esistono due tipi di diseguaglianze tra gli uomini:\nLa prima non ha bisogno di essere spiegata o legittimata; obiettivo del \"Discorso\" di Rousseau \u00e8 invece spiegare l'origine della seconda.\nRousseau ribadisce quindi che molti pensatori sbaglino nel trasporre sull'uomo di natura caratteri propri dell'uomo in societ\u00e0 (avidit\u00e0, orgoglio, ragione, istituzioni politiche); e che il suo disegno dell'uomo nello stato di natura \u00e8 una congettura senza pretese di ricostruzione realistica.\nPrima parte.\nL'uomo spogliato di tutti i propri caratteri non naturali \u00e8 un uomo isolato dai suoi simili, autosufficiente e dal corpo reso robusto nel confronto con la natura. La debolezza fisica, difatti, deriva dall'uso degli strumenti e dagli agi della civilt\u00e0: anche gli animali domestici sono di gran lunga pi\u00f9 deboli degli animali selvatici. Non \u00e8 un male, dunque, che l'uomo in natura sia privo di strumenti, anzi, sono proprio gli strumenti a rovinarne la sana costituzione fisica e morale. L'uomo selvaggio, inoltre, non ha da temere nulla dagli animali: o \u00e8 pi\u00f9 forte di loro, o pi\u00f9 scaltro o, quando non lo sia, ha sempre modo di sfuggirne.\nLa natura \u00e8 spontaneamente fertile, risponde interamente ai bisogni dell'uomo e non \u00e8 soggetta a bruschi cambiamenti, che avvengono solo molto di rado. Dall'altra parte i bisogni dell'uomo sono ridotti al minimo: il cibo per sfamarsi, una donna per soddisfare l'istinto sessuale, e il tempo per riposare. La morte non \u00e8 un terrore dal momento che non si ha un'idea di futuro, \u00e8 accolta dai vecchi con serenit\u00e0, si muore quasi senza accorgersene. Anche le malattie non sono un problema, dato che la maggior parte di esse derivano dai lussi e dalle fatiche eccessive proprie della vita civile. La natura ha destinato l'uomo a essere sano, senza bisogno di farmaci o medici.\nDal punto di vista fisico, l'uomo \u00e8 una macchina, al pari degli altri animali. Due notevoli caratteristiche, tuttavia, lo differenziano:\nContrariamente alle opinioni di altri filosofi dell'epoca, Rousseau concede anche agli animali la possibilit\u00e0 di avere delle idee, seppur in forma minore rispetto all'uomo.\nL'uomo selvaggio \u00e8 privo di ragione, ha solo passioni, ma sono passioni moderate e limitate: i suoi desideri non oltrepassano i bisogni fisici e naturali (il cibo, una femmina, il riposo). L'uomo selvaggio non pensa all'avvenire, la mattina non ha idea di quel che gli servir\u00e0 la sera. Detesta lavorare e faticare oltre il necessario. Non ha bisogno di princip\u00ee filosofici e nemmeno di parlare, in quanto vive isolato. Non ha neppure istinto sociale, poich\u00e9 riesce da solo a ricavare dalla natura tutto quello di cui ha bisogno.\n\u00c8 falso affermare che questa sia una condizione infelice. L'uomo selvaggio \u00e8 libero, autosufficiente, sereno e sano; sono gli uomini civili a lamentarsi costantemente della propria condizione, mentre non si \u00e8 mai sentito di un selvaggio che sia stanco della vita o abbia tentato di uccidersi.\nL'uomo selvaggio non \u00e8 malvagio e non ritiene di avere diritto su tutto, come invece affermato da Hobbes. L'errore di Hobbes \u00e8 stato quello di proiettare nello stato di natura passioni proprie dell'uomo civile, come l'orgoglio e la vanit\u00e0. Inoltre, Hobbes non considera la piet\u00e0, cio\u00e8 l'incapacit\u00e0 naturale che ha l'uomo (e anche diversi animali) di veder soffrire il proprio simile. Sono la piet\u00e0 e l'amore di s\u00e9 che, agendo insieme, contribuiscono a preservare la specie umana lungo il tempo. Sono il vivere in societ\u00e0 e la riflessione che minano ed erodono la naturale piet\u00e0 verso gli altri.\nNello stato di natura possono esserci anche degli scontri, ma si tratta di minime liti per soddisfare qualche desiderio immediato (una preda, una femmina) che si spengono immediatamente con un vincitore e uno che se ne va a cercare un'altra femmina o un'altra preda senza neanche ripensare a quanto \u00e8 accaduto. Non esistendo i concetti di orgoglio e oltraggio, ed essendo la natura feconda, non c'\u00e8 necessit\u00e0 di conflitti intensi, prolungati o sanguinosi. Chi viene sconfitto nella lite non coltiva sentimenti di rivalsa ed \u00e8 in grado di riottenere dalla natura ci\u00f2 che desidera.\nL'amore \u00e8 vissuto al livello della pura soddisfazione fisica: per l'uomo selvaggio una femmina vale l'altra e l'incontro dura il tempo necessario per soddisfare l'istinto d'accoppiamento. L'amore sentimentale, vissuto come scelta di una donna particolare, \u00e8 frutto della vita in societ\u00e0.\nIn conclusione, l'uomo in natura \u00e8 un uomo privo di cultura e privo di storia. Non conosce alcuna forma di progresso o di differenza temporale. \u00c8 la societ\u00e0 a produrre le diseguaglianze o ad ampliare quelle minime esistenti in natura.\nSeconda parte.\nLa societ\u00e0 e tutti i suoi mali (guerre, delitti, miserie) nascono dalla propriet\u00e0 privata. Questo \u00e8 per\u00f2 solo l'ultimo anello in una lunga catena di eventi.\nLe minime difficolt\u00e0 della natura (di origine geografica, climatica, stagionale), unite all'incremento di popolazione, portano all'uso di strumenti. Inoltre, a confronto con le differenze presenti in natura, l'uomo comincia a ragionare per relazioni (grande-piccolo, alto-basso...) e a riflettere sulla propria superiorit\u00e0 rispetto agli altri animali; riflessione che in seguito lo porter\u00e0 a considerarsi superiore anche ai propri simili.\nI rari incontri con altri uomini, invece, lo portano a congetturare che questi ultimi siano simili a lui non solo come aspetto esteriore. Nascono minime associazioni provvisorie di uomini volte a fini comuni, come la cattura di prede; associazioni che si sciolgono immediatamente esaurito il loro compito.\nL'uso degli strumenti porta alla costruzione delle prime abitazioni. Poich\u00e9 l'abitazione \u00e8 una prima forma di propriet\u00e0, forse, a questo punto, possono esserci stati dei piccoli conflitti per i ripari, ma sono risolti rapidamente: chi perde la sua abitazione se ne costruisce un'altra, senza alcun rancore. Nella natura c'\u00e8 ancora spazio per tutti. Le abitazioni portano alla nascita delle prime famiglie e, di conseguenza, all'abitudine a frequentarsi, ai sentimenti di amore coniugale e paterno e ai primi abbozzi di linguaggio. Soprattutto, nascono i primi agi, beni originariamente superflui di cui l'uomo tuttavia non riesce a fare a meno una volta che ci si \u00e8 abituato, ma nemmeno ad apprezzarli pi\u00f9 per soddisfazione. Gli agi diventano al contempo indispensabili ma incapaci di soddisfarlo del tutto, reclamandone sempre di nuovi.\nNascono le prime unioni di famiglie, ovvero le nazioni. L'amore comincia a superare il livello della soddisfazione fisica, assume caratteri morali, sentimentali, di preferenza e fissazione. Ne derivano le prime gelosie e scontri feroci e sanguinosi. Dalla costante frequentazione reciproca tra gli uomini nascono la stima e l'apprezzamento, e il desiderio di essere stimati dagli altri; nascono cos\u00ec l'orgoglio, la vanit\u00e0, il senso dell'oltraggio e la necessit\u00e0 di vendetta. I conflitti tra individui si fanno duraturi e feroci, e la piet\u00e0 naturale esige di essere corretta tramite leggi e punizioni.\nTuttavia questo \u00e8 il periodo migliore per l'umanit\u00e0, un'et\u00e0 dell'oro fatta di equilibrio, di giusta distanza tra la barbarie e la civilt\u00e0, tra l'indolenza delle origini e la frenesia del progresso. L'umanit\u00e0 era stata fatta per restarvi per sempre.\nSi tratta di un'epoca in cui ognuno pu\u00f2 ancora svolgere il proprio lavoro indipendentemente. Ma con la propriet\u00e0 privata nasce anche la divisione del lavoro, che pone termine all'indipendenza degli individui.\nLa propriet\u00e0 privata nasce con l'invenzione della metallurgia e dell'agricoltura: sono necessarie entrambe per la formazione di una civilt\u00e0. Il punto \u00e8 che sono necessari molti uomini per la lavorazione del metallo, che necessitano di essere sfamati da chi coltiva i campi. Inoltre, le due attivit\u00e0 si alimentano a vicenda: il metallo permette un'agricoltura pi\u00f9 produttiva, e maggior cibo permette a pi\u00f9 persone di lavorare al metallo. Nasce l'interdipendenza. Dall'agricoltura segue la divisione delle terre. A questo punto subentrano le differenze individuali, di capacit\u00e0 e ingegno, che permettono ad alcuni di produrre di pi\u00f9 e ad altri di meno. Nascono i poveri e i ricchi.\nNasce, in seguito, anche la necessit\u00e0 di apparire: per il proprio vantaggio devono essere simulate qualit\u00e0 di cui si \u00e8 privi, qualit\u00e0 valutate positivamente dalla pubblica opinione. Si diventa schiavi degli altri e delle altrui opinioni, soggette tra l'altro al mutare delle mode.\nOltre a poveri e ricchi c'\u00e8 anche chi, avendo conservato la mentalit\u00e0 naturale, \u00e8 stato escluso dalla spartizione delle terre: ne derivano rapine, violenze, oppressione e dominio. Partendo dall'eguaglianza si \u00e8 cos\u00ec arrivati al disordine e al diritto del pi\u00f9 forte, cio\u00e8 a uno stato di guerra permanente. C'\u00e8 la necessit\u00e0 di una soluzione, necessit\u00e0 sentita in primo luogo dai pi\u00f9 ricchi, che hanno di pi\u00f9 da perdere. Sono quindi i ricchi a proporre l'istituzione del diritto, ingannando i poveri perch\u00e9 il diritto non garantisce tanto la sicurezza degli individui quanto legalizza uno stato di fatto di diseguaglianza. Nati col diritto, gli stati nazionali si diffondono in tutto il mondo, ed entrano quindi in guerra tra loro. Tra gli stati permane tuttora una condizione priva di diritto, senza alcun freno.\nC'\u00e8 chi afferma che le leggi nascano dall'unione dei deboli contro i forti, ma non \u00e8 cos\u00ec. Sono i ricchi a proporle, perch\u00e9 sono questi che rischiano di pi\u00f9 dall'assenza di leggi, mentre i poveri non avrebbero nulla da perderci, se non la libert\u00e0, che \u00e8 il bene pi\u00f9 prezioso.\nLe leggi tuttavia necessitano di magistrati e capi che le facciano rispettare. Sbaglia chi afferma che l'istituzione del potere dei capi preceda l'istituzione delle leggi (il riferimento implicito di Rousseau \u00e8 sempre a Hobbes); sbaglia anche chi afferma che l'autorit\u00e0 del governo derivi da quella paterna: nulla \u00e8 pi\u00f9 lontano dal dispotismo dell'autorit\u00e0 paterna (qui la critica \u00e8 invece rivolta a Robert Filmer, il quale sosteneva che l'autorit\u00e0 paterna fungesse da modello alla monarchia e la giustificasse). Non si pu\u00f2 quindi immaginare una istituzione volontaria della tirannide, anche perch\u00e9 non \u00e8 possibile privarsi della propria libert\u00e0: sarebbe come privarsi della propria umanit\u00e0. Con l'istituzione della magistratura la prima importante diseguaglianza tra gli uomini, quella che li divideva in ricchi e poveri, si trasforma nella diseguaglianza tra potenti e deboli; i potenti si vedono legittimare la loro propriet\u00e0 (che fino a questo momento detenevano solo per un atto di forza) e i deboli si vedono togliere la loro possibilit\u00e0 di annullare la diseguaglianza. \nIl contratto stipulato tra il popolo e i suoi capi \u00e8 posteriore alle leggi, dovrebbe servire per garantirle, ed \u00e8 revocabile (in questo Rousseau \u00e8 dunque d'accordo con Locke e si oppone nuovamente a Hobbes).\nLe magistrature e le cariche dei capi del popolo, inizialmente elettive, generano continue lotte e dispute per le successioni. Per evitarlo, diventano ereditarie, aprendo per\u00f2 cos\u00ec la strada all'arbitrio. Col passaggio dalle cariche elettive alle cariche arbitrarie la diseguaglianza fondamentale (ricchi/poveri, potenti/deboli) subisce un'altra trasformazione: la diseguaglianza tra padroni e servi.\nI passaggi dalla propriet\u00e0 privata alle leggi, dalle leggi alle cariche elettive, e infine a quelle ereditarie dovrebbero essere teoricamente dei rimedi contro gli abusi di potere, ma in realt\u00e0 si confermano come nuove occasioni per ulteriori abusi. Questo perch\u00e9 le leggi e le istituzioni tentano di frenare gli uomini senza cambiarli, senza tentare di sradicarne i viz\u00ee sorti in loro con il progressivo allontanamento dalla condizione originaria.\nLe distinzioni politiche incrementano le ineguaglianze, fomentando l'arrivismo di cui a loro volta si nutrono. La peggiore di tutte le diseguaglianze rimane tuttavia la ricchezza: per valutare quanto una societ\u00e0 si sia allontanata dallo stato di natura \u00e8 sufficiente considerare le differenze di ricchezza tra i suoi cittadini; queste per\u00f2 affondano le radici nella smania per il riconoscimento, cio\u00e8 per la stima dell'opinione pubblica.\nL'estrema diseguaglianza porta a una societ\u00e0 fatta di guerra, miseria e menzogna. L'esito finale \u00e8 l'avvento del dispotismo. Come se l'ipotetico processo storico descritto fosse una spirale discendente, alla fine di esso tutti gli uomini tornano uguali, come nello stato di natura, con la differenza fondamentale che ora sono tutti privi di tutto, obbligati a seguire non la propria volont\u00e0 ma quella del despota, che a questo punto governa solo in virt\u00f9 della propria forza e non del diritto. Ora il contratto che regge il governo pu\u00f2 considerarsi sciolto, e i cittadini hanno il pieno diritto di rovesciare il despota. Ci\u00f2 nonostante non possono pi\u00f9 tornare indietro allo stato di natura, dal momento che le passioni svegliate nel processo non sono pi\u00f9 sopibili.\nIn conclusione, l'uomo nella societ\u00e0 civile \u00e8 quanto di pi\u00f9 lontano ci possa essere dall'uomo selvaggio. L'uomo selvaggio \u00e8 placido, sereno e desidera unicamente una vita libera e pacifica. Il cittadino invece \u00e8 perennemente attivo, si tormenta alla ricerca di beni che non gli daranno la felicit\u00e0 e si umilia di fronte a padroni che odia.\nIl selvaggio vive costantemente in s\u00e9 stesso, mentre l'uomo civile vive costantemente fuori di s\u00e9, all'interno dell'opinione altrui.\n\u00c8 cos\u00ec dimostrato che qualunque diseguaglianza di origine morale, cio\u00e8 artificiale e indotta dalla societ\u00e0, non pu\u00f2 essere considerata legittima fintantoch\u00e9 - e quanto pi\u00f9 - si allontana dalla diseguaglianza fisica presente in natura tra gli uomini."}
{"id": "403209", "revid": "320578", "url": "https://it.wikipedia.org/wiki?curid=403209", "title": "RCD Espanyol de Barcelona", "text": ""}
{"id": "403215", "revid": "8381", "url": "https://it.wikipedia.org/wiki?curid=403215", "title": "Discorso sull'ineguaglianza", "text": ""}
{"id": "403217", "revid": "320578", "url": "https://it.wikipedia.org/wiki?curid=403217", "title": "RCD Espanyol", "text": ""}
{"id": "403224", "revid": "729019", "url": "https://it.wikipedia.org/wiki?curid=403224", "title": "Kid Kash", "text": "Durante la sua lunga carriera, ha militato in alcune delle pi\u00f9 importanti federazioni di wrestling della storia, tra cui la Extreme Championship Wrestling, la World Championship Wrestling, la National Wrestling Alliance, la Total Nonstop Action e la World Wrestling Entertainment.\nCarriera nel wrestling.\nCircuito indipendente (1990\u20131996).\nDavid Cash debutta nel 1990 dopo esser stato allenato dal leggendario Ricky Morton, affrontando e perdendo contro Wahoo McDaniel. Egli lotta nel circuito indipendente nordamericano per cinque anni con il ring name Kid Kash; nel 1995 forma un tag team con Morton, ma i due collaborano per poco tempo.\nExtreme Championship Wrestling (1996\u20132001).\nNel 1996 Kid Kash firma un contratto con la Extreme Championship Wrestling; rimane in ECW fino al 2001, vincendo anche il World Television Championship.\nTotal Nonstop Action (2002\u20132005).\nNel 2002 Kid Kash passa alla Total Nonstop Action come wrestler della categoria X Division, vincendo anche l'X Division Championship; inoltre viene accompagnato spesso da Trinity, sua manager per un certo periodo di tempo. Nel 2005 Kash viene licenziato dalla TNA dopo aver rilasciato un'intervista radiofonica in cui critica la TNA ed insulta gli America's Most Wanted, il migliore tag team della federazione di Orlando (Florida).\nWorld Wrestling Entertainment (2005\u20132006).\nKid Kash viene quindi messo contratto dalla WWE. Dopo aver passato un periodo alla Deep South Wrestling, federazione satellite della WWE, Kash debutta ufficialmente in WWE tra ottobre e novembre 2005, sconfiggendo in due edizioni di \"Velocity\" prima Funaki e poi Scotty 2 Hotty. Dopo alcuni incontri a \"SmackDown!\", Kash sfida quindi il WWE Cruiserweight Champion Juventud eseguendo su di lui una Brainbuster durante un match tra gli MNM ed i Mexicools, stable formata da Juventud, Super Crazy e Psicosis. Kash batte prima Super Crazy durante l'edizione di \"SmackDown!\" del 16 dicembre e, in seguito, sconfigge anche Juventud ad Armageddon, conquistando il suo primo titolo in WWE, il WWE Cruiserweight Championship.\nUn infortunio al braccio lo costringe a cedere la cintura in favore di Gregory Helms in un match alla Royal Rumble. Partecipa con l'intera divisione cruiser al match per il WWE Cruiserweight Championship a No Way Out, dove per\u00f2 trionfa un'altra volta Helms.\nKid Kash inizia quindi a combattere in coppia con Jamie Noble, con cui ha formato un Tag team col nome di Pitbulls, entrando nel ring indossando collari da cane. I Pitbulls tentarono di conquistare il WWE Tag Team Championship detenuto da Paul London e Brian Kendrick ma vennero sconfitti a The Great American Bash. Il team tuttavia si sciolse dopo breve tempo a causa della fine del contratto di collaborazione tra Kash e la WWE, avvenuta il 27 settembre 2006. Da quel momento, Cash ha partecipato a diversi spettacoli tenuti da alcune federazioni indipendenti negli Stati Uniti ed in Europa.\nCircuito indipendente (2006\u2013presente).\nCash ha esordito nel circuito delle arti marziali miste il 21 marzo 2008, perdendo per decisione arbitrale contro Bryan Brown nel corso di un evento svoltosi a Frankfort.\nRitorno in TNA (2010\u20132013).\nL'8 agosto 2010 \u00e8 tornato a combattere nella TNA, partecipando al PPV Hardcore Justice, che riuniva tutte le stelle della defunta ECW. Kid Kash, in coppia con Johnny Swinger e Simon Diamond ha affrontato il redivivo team dell'FBI (Full Blooded Italian), formata da Tracy Smothers, Tony Luke, Guido Maritato e Sal Graziano nelle vesti di manager, che alla fine porteranno a casa la vittoria.\nTorna nella puntata di Impact Wrestling del 16/06/11 nel torneo valido per ottenere un contratto con la TNA: lui e Jimmy Rave perdono il match contro Austin Aries.\nIl 12 luglio 2011 tramite il suo account Twitter afferma di avere firmato di nuovo con la TNA.\nA TNA Genesis combatte contro Zema Ion, Jesse Sorensen e il campione Austin Aries in un Fatal-4-Way Match ad eliminazione per il TNA X Division Championship, ma Kid Kash viene eliminato per primo.\nRitorna sul ring nel marzo 2012 in un match 4 way per l'X-Division Title che viene per\u00f2 interrotto da Bully Ray. La settimana successiva a Xplosion affronta Devon in un match per il TV Title, perdendo.\nDurante la giornata del 19 luglio la TNA ha reso noto sul suo sito ufficiale l'ingaggio di Chavo Guerrero e il suo debutto televisivo \u00e8 previsto per l'edizione di Impact Wrestling del 26 luglio. Durante la serata alcuni atleti della federazione di Orlando vengono intervistati riguardo al messicano, che si presenta nell'arena venendo accolto positivamente dal pubblico. Successivamente parla della gloriosa famiglia Guerrero e del fatto che sia venuto in TNA per combattere con i migliori, ma viene interrotto da Gunner e Kid Kash, con quest'ultimo che lo attacca verbalmente fino a quando non vanno alle mani. Hernandez arriva in soccorso del suo connazionale e lo aiuta a fare piazza pulita del ring. Sette giorni dopo il messicano sconfigge proprio Kid Kash nel suo primo match in TNA.\nCarriera nelle arti marziali miste.\nDavid Cash debutta nelle arti marziali miste il 5 novembre 2016, all'evento \"Valor Fights 38\" in quel di Nashville (Tennessee), perdendo per knockout contro il connazionale Lindsey Jones."}
{"id": "403226", "revid": "22475", "url": "https://it.wikipedia.org/wiki?curid=403226", "title": "Barbara Allen", "text": "Barbara Allen, o Allan (altre denominazioni sono Barbry Allen o anche Bonny Barbara Allan) \u00e8 una delle pi\u00f9 celebri ballate tradizionali in lingua inglese. Pur essendo di antica origine scozzese, \u00e8 da secoli parte anche della tradizione popolare musicale degli Stati Uniti d'America. Nelle Child Ballads le \u00e8 attribuito il numero 84.\nStruttura e storia della ballata.\nLe prime notizie certe sull'esistenza della ballata provengono dal grande scrittore e diarista Samuel Pepys. Nella pagina del suo diario del 2 gennaio 1666, Pepys scrive che quando sentiva la sua amica Mrs Knipp (vale a dire l'attrice e cantante Elizabeth Knepp, morta nel 1681) cantare la \"canzoncina scozzese di Barbary Allen\", provava \"sincero piacere\". A giudicare da questa antica testimonianza e dalle centinaia di varianti registrate da una parte e dall'altra dell'Atlantico, il fascino di questa \"canzoncina\" non dev'essere mai venuto meno, dato che essa \u00e8 senza dubbio la ballata tradizione in lingua inglese pi\u00f9 nota e cantata in tutto il mondo e detiene il singolare primato di essere stata, 305 anni dopo la testimonianza del Pepys, per anni nelle hit parades di mezzo mondo con la versione cantata nel 1971 da Joan Baez (in \"The Joan Baez Ballad Book\", II; ma la canzone era gi\u00e0 stata da lungo tempo interpretata ed incisa dalla Baez, in Joan Baez, Vol. 2 (1961). Un pioniere del Far West, in una lettera a J.Frank Dobie, scriveva che \"Barbara Allen\" era \"la canzone preferita dai cowboys del Texas gi\u00e0 prima che gli Indiani si accorgessero che i visi pallidi erano diventati cos\u00ec tanti da dover prendere in considerazione l'idea di massacrarli\"; e la ballata, forse veramente l'unica della quale si possa dire che non sia mai scomparsa dalla tradizione viva (e che, probabilmente, non ne scomparir\u00e0 mai), \u00e8 parte oramai integrante della cultura musicale popolare degli Stati Uniti d'America. \"Barbara Allen\" \u00e8 tra l'altro accompagnata da una melodia tra le pi\u00f9 belle dell'intero corpus ballatistico angloamericano.\nIl testo qui riprodotto proviene invece dalla Scozia ed \u00e8 forse la versione pi\u00f9 completa della ballata mai registrata (da \"Tea-Table Miscellany\" di Allan Ramsay, ed. 1750, p.\u00a0343); la stagione in cui ha luogo la tragedia \u00e8 l'autunno, lo sfortunato amante viene identificato come \"Sir John Graeme\" ed il motivo della crudelt\u00e0 di Barbara viene indicato nell'indifferenza con la quale aveva trattato John durante una serie di bevute nelle osterie assieme agli amici. Il rimorso sopraggiunge quando Barbara sente la campana a morto. Una versione proveniente da Aberdeen, scoperta recentemente, ha aggiunto nuove strofe alla nostra versione; esse presentano delle interessanti novit\u00e0. Nella strofa 6, ad esempio, l'amante chiede un bacio a \"Bawbie Allan\", che gli viene negato; nondimeno (strr. 8-9), egli fa alla donna dei doni stupendi e simbolici. Le due strofe sono probabilmente fuori posto e rappresentano una sorta di legato testamentario (quindi dovrebbero venire prima che Barbara lasci la stanza). Qualche versione americana mostra tracce di tali strofe \"testamentarie\". Uniche (e fondamentali) nel nostro testo sono le strofe 12-14, nelle quali i membri della famiglia di Barbara la pregano a turno di \"prendere\" (cio\u00e8 di sposare) il giovane morente, non sapendo che egli \u00e8 gi\u00e0 spirato; la ragazza li rimprovera tutti di essersi decisi solo allora a dire questo, quando era troppo tardi (evidentemente, questo fa supporre che nella decisione di lasciare il giovane vi dovevano essere stati dei pesanti condizionamenti familiari). Nessun altro testo riesce a riprodurre pi\u00f9 fedelmente e con maggior partecipazione il passaggio di Barbara dalla cinica indifferenza al rimorso ed al pentimento.\nIl finale \"Rose-briar\".\n\"Barbara Allen\" \u00e8 una delle (numerose) ballate tradizionali in lingua inglese che presentano il cosiddetto \"finale Rose-briar\". Si tratta di uno dei pi\u00f9 diffusi luoghi comuni (\"Ballad Commonplaces\") delle ballate tradizionali: due amanti separati nella morte dalla crudelt\u00e0 o dalla gelosia di uno dei due si ritrovano sepolti accanto (quasi sempre \"in the old churchyard\", \"nel vecchio cimitero\"). Sulla tomba del \"cattivo\" (o della \"cattiva\") cresce una malapianta (usualmente un rovo, \"briar\"), mentre su quella del \"buono\" (o della \"buona\") cresce una rosa. Crescendo, le due piante si intrecciano e, invariabilmente, \"the rose grows 'round the briar\" (\"la rosa avvolge il rovo\") formando un \"true-lovers' knot\" (\"nodo di innamorati\"), simboleggiando cos\u00ec l'amore che finisce per prevalere sempre. Indubbiamente, si tratta di un artificio retorico che, ai primi ascolti, mantiene una certa suggestione poetica.\nVersione in italiano.\nAngelo Branduardi nel suo disco del 1983 Cercando l'oro, l'ha incisa tradotta in italiano intitolandola \"Piano Piano\".\nNel 2011 ne ha data una nuova versione, intitolata \"Barbriallen\", nell'album Cos\u00ec \u00e8 se mi pare.\nLo stesso Branduardi ha inciso un'ulteriore versione della ballata, nell'album del 2013, Il rovo e la rosa - Ballate d'amore e morte con il titolo Barbrie Allen.\nUna delle versioni pi\u00f9 conosciute.\nIt was in and about the Martinmas' time, \nWhen the green leaves were a-falling,\nThat Sir John Graeme from the West country\nFell in love with Barbara Allen.\nHe sent his men down through the town \nTo the place where she was dwelling,\n\"O haste an' come to my master dear,\nGin ye be Barbara Allen.\"\nO hooly, hooly rase she up \nTill she cam where he was lyin,\nAn' when she drew the curtains roun\nSaid, \"Young man, I think ye're dyin.\"\n\"I am sick an' very very sick, \nAn it's a' for Bawbie Allan.\"\n\"But the better for me ye never shall be\nThough your heart's blood were a-spillin.\n\"O don't you mind, young man\", she said, \n\"When in the tavern callin,\nYe made the toasts gang roun an' roun,\nBut ye slighted Bawbie Allan.\"\n\"A kiss o you would do me good, \nMy bonnie Bawbie Allan.\"\n\"But o kiss o me ye sanna get, \nThough your heart's blood were a-spillin\".\nHe's turned his face untae the wa', \nFor death was wi him dealin,\nSaid, \"Fare ye weel, my kind friends a',\nBut be kind to Bawbie Allan.\n\"Put in your han' at my bedside, \nAn' there ye'll find a warran',\nA napkin full o my heart's blood,\nGie that to Bawbie Allan.\"\nSlowly, slowly, rase she up \nAn slowly, slowly, left him,\nAn' sighin said she could not stay\nSince death o life had reft him.\nShe hadna gane a mile but ane, \nWhen she heard the dead bell knellin,\nAn' ilka toll that the dead bell gae\nSaid, Woe to Bawbie Allan.\nIn them cam her father dear, \nSaid, \"Bonie Bawbie, tak him.\"\n\"It's time to bid me tak him noo\nWhen ye know his coffin's makin.\n\" In then cam her brother dear, \nSaid, \"Bonie Bawbie, tak him.\"\n\"It's time to bid tak him noo,\nWhen his grave-claes is a-makin.\"\nThen in cam her sisters dear, \nSaid, \"Bonie Bawbie, tak him.\"\n\"It's time to bid me tak him noo,\nWhan my heart it is a-brakin.\"\n\"O mother dear, o mak my bed, \nAn' mak it saft an'\u2019 narrow;\nMy love has died for me to-day,\nI'll die for him to-morrow.\nO father deir, o mak my bed, \nAn' mak it saft an narrow;\nMy luve has dyed for me to-day,\nAn I will dye o' sorrow.\"\nBarb'ry Allen was buried in the old church-yard,\nSweet William was buried beside her,\nOut of Sweet William's heart there grew a rose,\nOut of Barb'ry Allen's, a briar.\nThey grew an grew in the old church-yard,\nTill they could grew no higher;\nAt the end they form'd a true-lover's knot\nAnd the rose grew 'round the briar.\nTraduzione italiana.\nAccadde nel giorno di San Martino, \nQuando cadevan le verdi foglie,\nChe Sir John Graeme delle terre dell'ovest\nS'innamor\u00f2 di Barbara Allen.\nMand\u00f2 i suoi uomini in citt\u00e0 \nNel luogo dove lei abitava,\n\"Sbrigati e vieni dal mio caro padrone,\nSe tu sei Barbara Allen.\nE piano piano lei s'alz\u00f2 \nE giunse al letto dove lui giaceva,\nE quando tir\u00f2 le tende, disse:\n\"Giovane, secondo me stai morendo.\"\n\"Sono malato, tanto malato, \nE lo devo a Barbara Allen.\"\n\"Fosse per me, non staresti meglio\nNeanche se il sangue ti sgorgasse dal cuore.\nNon ti ricordi, giovanotto\", disse, \n\"Quando ti cercavo nelle osterie,\nGiocavi sempre alla passatella\nE non ti curavi di Barbara Allen.\"\n\"Un tuo bacio mi farebbe bene, \nMia bella Barbara Allen.\"\n\"Ma un bacio da me tu non lo avrai,\nNeanche se il sangue ti sgorgasse dal cuore.\"\nVolt\u00f2 la testa verso la parete \nPerch\u00e9 la morte lo stava prendendo,\nDisse, \"Addio, miei amici cari,\nSiate gentili con Barbara Allen.\nMettete la mano sul fianco del letto, \nE vi troverete un pegno d'amore,\nUn fazzoletto intriso di sangue del mio cuore,\nDatelo a Barbara Allen.\"\nE piano piano lei s'alz\u00f2 \nE lentamente lo lasci\u00f2,\nPiangendo disse di non poter stare,\nCh\u00e9 la morte gli aveva carpito la vita.\nNon aveva camminato che un miglio, \nQuando sent\u00ec la campana a morto\nEd ogni rintocco della campana diceva,\n\"Sventurata Barbara Allen\".\nAllora entr\u00f2 suo padre e disse: \n\"Prendilo, bella Barbara Allen.\"\n\"Proprio adesso mi dici di prenderlo,\nChe gi\u00e0 gli preparan la bara.\"\nAllora entr\u00f2 suo fratello e disse: \n\"Prendilo, bella Barbara Allen.\"\n\"Proprio adesso mi dici di prenderlo,\nChe gi\u00e0 lo vestono da morto.\"\nAllora entrarono le sorelle dicendo: \n\"Prendilo, bella Barbara Allen\".\n\"Proprio adesso mi dite di prenderlo,\nChe gi\u00e0 il cuore mi si sta spezzando.\nOh, cara madre, fammi il letto, \nFammelo morbido e stretto;\nIl mio amore oggi \u00e8 morto per me,\nIo per lui morir\u00f2 domani.\nOh, caro padre, fammi il letto, \nFammelo morbido e stretto;\nIl mio amore oggi \u00e8 morto per me,\nIo morir\u00f2 di pena.\"\nBarbara Allen fu sepolta nel vecchio cimitero, \nIl dolce William fu sepolto al suo fianco;\nDal cuore di William crebbe una rosa,\nDa quello di Barbara Allen, un rovo.\nCrebbero e crebbero nel vecchio cimitero \nFinch\u00e9 non poterono crescer pi\u00f9 alti;\nAlla fine formarono un nodo d'amore\nE la rosa avvolse il rovo."}
{"id": "403227", "revid": "1305772", "url": "https://it.wikipedia.org/wiki?curid=403227", "title": "Lisa Marie Presley", "text": "Biografia.\nPrima di diventare famosa, Lisa Marie ha frequentato una lunga serie di scuole, principalmente collegi, ubicati soprattutto a Los Angeles, Ojai e Ventura County, California: venne tuttavia espulsa per possesso illegale di droga, in particolare cocaina. Infine, \u00e8 stata per breve tempo allieva della scuola di Scientology di Los Angeles. Stretta amica dell'ex fidanzata del padre Linda Thompson, nel 2003 cominci\u00f2 la sua carriera da cantante solista su consiglio del produttore David Foster, marito della Thompson. Il suo album d'esordio, \"To Whom It May Concern\", ebbe un discreto successo e arriv\u00f2 al quinto posto tra i dischi pi\u00f9 venduti negli Stati Uniti, cogliendo risultati apprezzabili anche in altre nazioni come la Gran Bretagna.\nNel 2005 ha pubblicato il suo secondo CD, \"Now What\", che \u00e8 stato il nono pi\u00f9 venduto dell'anno in America, nonostante alcune censure subite. Le canzoni pi\u00f9 celebri del nuovo disco sono \"Dirty Laundry\" e \"Idiot\".\nNell'ottobre del 2009 ha duettato a Londra insieme al cantante Richard Hawley nella canzone \"Weary\". Hawley dice di voler aiutare Lisa a rilanciarsi nel mercato musicale e che stanno lavorando in canzoni nella quale Lisa scrive i testi e Hawley la musica. In un'intervista la Presley ha detto di stare attualmente lavorando a Londra per un nuovo album.\nVita privata.\nAlla Scientology School incontr\u00f2 il primo marito Danny Keough. Si sposarono il 3 ottobre 1988, ed ebbero 2 figli: Danielle Riley (29 maggio 1989) e Benjamin Storm (21 ottobre 1992 - 12 luglio 2020). Divorziarono il 6 maggio 1994. Il 26 maggio 1994 spos\u00f2 Michael Jackson. Il matrimonio fu pesantemente criticato dai media, e dur\u00f2 poco pi\u00f9 di due anni: divorziarono il 20 agosto 1996. Tuttavia Michael e Lisa, che si erano conosciuti nel 1984, continuarono a frequentarsi fino al febbraio del 1988.\nNel 1998 ebbe una relazione con il musicista rock John Oszajca. Il loro fidanzamento fin\u00ec dopo 16 mesi. Il 31 luglio 2002 conobbe ad una festa l'attore Nicolas Cage; i due si sposarono il 10 agosto 2002 e divorziarono il 26 maggio 2004. Dal 2006 \u00e8 stata sposata con il chitarrista della sua band Michael Lockwood, da cui ha avuto due gemelle: Harper Vivienne Ann e Finley Aaron Love, nate il 7 ottobre 2008. Nel 2016 i due divorziano."}
{"id": "403232", "revid": "729019", "url": "https://it.wikipedia.org/wiki?curid=403232", "title": "Oswald di Worcester", "text": "\u00c8 venerato come santo dalla Chiesa cattolica.\nBiografia.\nOswald fu cresciuto dallo zio Oda, arcivescovo di Canterbury, ed educato da Fridegode. Dopo un certo periodo come decano a Winchester, entr\u00f2 nell'abbazia di Fleury (Francia), grande centro benedettino. Qui si distinse presto per l'austerit\u00e0 della sua vita e fu ordinato sacerdote nel 959.\nOswald torn\u00f2 quindi in Inghilterra, dove prese parte agli affari ecclesiastici a York, fino a quando Dunstan gli procur\u00f2 la nomina a Worcester nel 962. Oswald sostenne apertamente e con forza gli sforzi di Dunstan e di \u00c6thelwold di Winchester, vescovo di Winchester, che volevano \"purificare\" la Chiesa dal secolarismo. Aiutato da re Edgar, assunse un ruolo importante nella rinascita della disciplina monastica benedettina. I suoi metodi furono comunque meno violenti di quelli di Aethelwold. Nel 972, Oswald divenne arcivescovo di York e si rec\u00f2 a Roma per ricevere il \"pallium\" da papa Giovanni XIII. La sua pi\u00f9 famosa fondazione fu quella di Ramsey, nell'Huntingdonshire: la chiesa fu consacrata nel 974.\nAlla morte di Edgar (975) il suo lavoro, fino a quel momento cos\u00ec ben riuscito, venne controllato in maniera severa da Elfhere, re di Mercia, che smantell\u00f2 molte comunit\u00e0. Ramsey fu per\u00f2 risparmiata grazie al potente patronato di Ethelwin, \"earl\" dell'Anglia orientale.\nMor\u00ec il 29 febbraio del 992, mentre lavava i piedi ai poveri, com'era sua abitudine. Fu sepolto nella cattedrale di Worcester. Valorizz\u00f2 e promosse l'istruzione tra il clero e incit\u00f2 molti eruditi a venire da Fleury. Ha scritto due trattati e alcuni decreti sinodali. Viene celebrato il 29 febbraio (il 28 febbraio negli anni non bisestili)."}
{"id": "403235", "revid": "729019", "url": "https://it.wikipedia.org/wiki?curid=403235", "title": "Battaglia di Sinope", "text": "La battaglia di Sinope \u00e8 uno scontro navale accaduto il 30 novembre 1853 nella rada della citt\u00e0 portuale di Sinope, in Turchia settentrionale. In modo inaspettato, due squadre navali della Marina imperiale russa, composte da tre vascelli ognuna ed al comando dell'ammiraglio Pavel Nakhimov, entrarono in rada ed aprirono il fuoco contro le navi dell'Impero ottomano, distruggendole. Questo scontro, oltre ad essere ricordato come l'ultima grande battaglia dell'epoca della vela, segna l'inizio della guerra di Crimea (1854\u20131856).\nI combattimenti in mare tra la Russia imperiale e l'Impero ottomano stavano andando avanti da settimane e gli ottomani avevano inviato numerosi squadroni a pattugliare il Mar Nero. Uno di questi al comando di Osman Pasha, si un\u00ec a Sinope alla fregata \"Kaid Zafer\" che aveva fatto parte di una pattuglia precedente e venne raggiunto (probabilmente) dal \"Taif\", una fregata a vapore di uno squadrone pi\u00f9 piccolo. Gli Ottomani avrebbero voluto inviare a Sinope dei vascelli, ma l'ambasciatore britannico a Istanbul aveva cancellato questo piano e vennero inviate solo fregate. \u00c8 possibile che questo venne fatto deliberatamente in modo che la Russia attaccasse una flotta pi\u00f9 debole. Il Regno Unito e la Francia supportavano l'Impero Ottomano contro la Russia imperiale, ma non volevano iniziare una guerra. Quando divenne chiaro che ci sarebbe stata, sperarono che la Russia avrebbe dato il \"casus belli\".\nLa battaglia dur\u00f2 circa un'ora, i russi usarono i nuovi cannoni Paixhans, capaci di impiegare proiettili esplosivi, sviluppati alcuni anni prima dal generale francese Henri-Joseph Paixhans, per distruggere la flotta ottomana, e solo la \"Taif\" riusc\u00ec a fuggire a Istanbul, inseguita dai vapori russi arrivandovi il 2 dicembre.\nIn seguito a quest'attacco la Francia e il Regno Unito dichiararono guerra alla Russia all'inizio del 1854 in supporto dell'Impero ottomano."}
{"id": "403238", "revid": "767487", "url": "https://it.wikipedia.org/wiki?curid=403238", "title": "Serenata notturna n. 6 (Mozart)", "text": "La Serenata per orchestra n. 6 in Re maggiore K 239 (Serenata notturna) fu composta da W. A. Mozart a Salisburgo nel 1776.\nLa composizione ha la particolarit\u00e0 di essere scritta per due piccole orchestre permettendo all'autore un interessante gioco di sonorit\u00e0 tra i due comparti di solo e tutti.\nIl pezzo \u00e8 un notturno delicato e molto intimo (senza tralasciare momenti di sottile \"humour\") che si articola in una marcia, un minuetto e un rond\u00f2 al cui interno trova spazio un breve adagio. \nDati sull'opera.\nCatalogo K\u00f6chel\nDurata\nMovimenti\nOrganico\nLuogo e data di composizione"}
{"id": "403240", "revid": "767487", "url": "https://it.wikipedia.org/wiki?curid=403240", "title": "Copia conforme all'originale", "text": "La copia conforme all'originale \u00e8 un atto o un documento che ne riproduce un altro, solitamente emesso da una pubblica amministrazione o da un pubblico ufficiale per legge autorizzato a tale funzione, che attesta con dichiarazione formale la fedele corrispondenza della copia all'originale.\nL'attestazione di conformit\u00e0 non certifica la genuinit\u00e0 del documento originale, ma solo la fedele corrispondenza ad esso della copia. Gli atti dei quali \u00e8 possibile produrre una copia conforme possono essere tanto pubblici (cio\u00e8 di diritto pubblico) che privati (di diritto privato).\nDiritto italiano.\nIl Codice civile italiano disciplina la probatoriet\u00e0 delle copie agli articoli 2714 e seguenti, con particolare riguardo alla pubblica fede.\nL'operazione, con la quale si conferisce alla copia l'attestazione di conformit\u00e0 all'originale, \u00e8 chiamata \"autentica\" (e si parla infatti anche di \"copia autentica\") se dall'attestazione conseguano particolari effetti giuridici, che la rendano equipollente all'originale; la copia \u00e8 invece detta \"semplice\" quando, pur attestandosene la conformit\u00e0 in modi analoghi, la qualit\u00e0 dell'atto resti meramente documentaria. La distinzione \u00e8 riportata spesso in modo improprio nel parlare comune.\nIl DPR 445 del 28 dicembre 2000, ha introdotto alcuni snellimenti delle procedure per l'autenticazione delle copie di atti (che tengono peraltro conto delle nuove forme elettroniche di redazione di alcuni atti), rivedendo la precedente disciplina introdotta dalla legge 15 del 4 gennaio 1968.\nPrecisamente, all'articolo 18 il decreto stabilisce che, date le nuove tecnologie, \"\u00able copie autentiche, totali o parziali, di atti e documenti possono essere ottenute con qualsiasi procedimento che dia garanzia della riproduzione fedele e duratura dell'atto o documento. Esse possono essere validamente prodotte in luogo degli originali\u00bb\". Circa i soggetti abilitati al rilascio dell'attestazione di conformit\u00e0, lo stesso articolo indica al suo secondo comma che l'autenticazione delle copie pu\u00f2 essere fatta dal pubblico ufficiale dal quale \u00e8 stato emesso o presso il quale \u00e8 depositato l'originale, o al quale deve essere prodotto il documento, da un notaio, cancelliere, segretario comunale, o altro funzionario incaricato dal sindaco.\nSecondo l'articolo 19 del medesimo decreto \u00e8 inoltre possibile, partendo da una fotocopia del documento, procedere autonomamente alla creazione di una copia conforme all'originale tramite un'autocertificazione, e validamente produrla in luogo dell'originale, solo se si tratta di un documento rilasciato o conservato da una pubblica amministrazione. \nPer questo, qualsiasi documento pu\u00f2 essere dichiarato conforme all'originale anche da soggetti privati, ad esempio da professionisti nell'ambito delle loro mansioni, quando viene registrato o conservato anche presso una pubblica amministrazione.\nLa copia conforme certificata (ad esempio, in uso per mandati e procure citati in alcuni tipi di atti notarili) ha lo stesso valore legale del documento originale, a tutti i fini e gli effetti di legge. Talora nel frontespizio, \u00e8 indicato il numero totale delle pagine di cui consta il documento.\nSe lo stesso documento originale non \u00e8 unico, si pu\u00f2 indicare che viene rilasciato in numero 3 di 3 copie (originali e firmate) \"ad unico effetto\", in modo che il possesso e l'esibizione di una singola copia produce gli stessi effetti di legge delle rimanenti."}
{"id": "403247", "revid": "30753", "url": "https://it.wikipedia.org/wiki?curid=403247", "title": "Daivari", "text": ""}
{"id": "403250", "revid": "642594", "url": "https://it.wikipedia.org/wiki?curid=403250", "title": "Lashley", "text": ""}
{"id": "403260", "revid": "287204", "url": "https://it.wikipedia.org/wiki?curid=403260", "title": "Yu Watase", "text": ""}
{"id": "403261", "revid": "13833", "url": "https://it.wikipedia.org/wiki?curid=403261", "title": "Lezhe", "text": ""}
{"id": "403264", "revid": "121215791", "url": "https://it.wikipedia.org/wiki?curid=403264", "title": "Regione di Bratislava", "text": "La regione di Bratislava (in slovacco \"Bratislavsk\u00fd kraj\") \u00e8 una delle otto regioni amministrative (kraj) della Slovacchia. La sua capitale \u00e8 Bratislava. \nLa regione \u00e8 stata fondata nel 1923 e nei suoi attuali confini esiste dal 1996. \u00c8 la pi\u00f9 piccola delle otto regioni della Slovacchia nonch\u00e9 la pi\u00f9 urbanizzata.\nGeografia.\nLa regione \u00e8 situata nella parte sud-occidentale della Slovacchia e ha una superficie di e una popolazione di 622.706 abitanti (dati del 2009).\nLa regione \u00e8 divisa dai Piccoli Carpazi che iniziano a Bratislava e proseguire verso nord-est; queste montagne separano due pianura, il \"Z\u00e1horie\" ad ovest e la fertile pianura danubiana a est, coltivata principalmente a grano e mais.\nSuddivisione amministrativa.\nLa regione \u00e8 composta da 8 distretti:"}
{"id": "403266", "revid": "1652134", "url": "https://it.wikipedia.org/wiki?curid=403266", "title": "Alfredo Martini", "text": "Professionista dal 1941 al 1957, vinse un Giro del Piemonte e una tappa al Giro d'Italia 1950.\nDivenne successivamente allenatore di vari club ciclistici e, nel 1975, gli fu affidato l'incarico di commissario tecnico della nazionale italiana di ciclismo su strada, che condusse, nei suoi 22 anni di tenuta, alla vittoria in 6 campionati del mondo.\nCarriera.\nMartini fu corridore professionista dal 1941 al 1957. Vinse il Giro dell'Appennino nel 1947, il Giro del Piemonte nel 1950, una tappa al Giro d'Italia 1950 (quella di Firenze) che concluse al terzo posto dietro Koblet e Bartali vestendo la maglia rosa per una tappa, e una tappa al Tour de Suisse 1951, concluso al terzo posto dietro K\u00fcbler e Koblet.\nCome direttore sportivo fu alla Ferretti e alla Sammontana dal 1969 al 1974 e vinse il Giro d'Italia 1971 con lo svedese G\u00f6sta Pettersson.\nCarriera da dirigente sportivo.\nCome commissario tecnico della nazionale, dal 1975 al 1997 guid\u00f2 a conquistare la maglia iridata Francesco Moser nel 1977 a San Crist\u00f3bal (Venezuela), Giuseppe Saronni nel 1982 a Goodwood (Gran Bretagna), Moreno Argentin nel 1986 a Colorado Springs (Stati Uniti), Maurizio Fondriest nel 1988 a Renaix (Belgio), Gianni Bugno nel 1991 a Stoccarda (Germania) e nel 1992 a Benidorm (Spagna), ottenendo inoltre altri sette argenti e sette bronzi.\nDal 1998 fu supervisore di tutte le squadre nazionali di ciclismo e presidente onorario della Federazione Ciclistica Italiana; contemporaneamente abbandon\u00f2 il suo pluridecennale incarico di CT della nazionale, lasciando il posto ad Antonio Fusi.\nNel 2007, con la collaborazione del giornalista sportivo Francesco Caremani, Martini raccont\u00f2 la propria carriera di atleta e di commissario tecnico in un libro: \"\"Ciclismo, brava gente. Un secolo di pedali e passioni raccontato in presa diretta\".\nNel 2008 usc\u00ec un'altra opera, \"Alfredo Martini, memorie di un grande saggio del ciclismo\", di Franco Calamai, che ripercorre la vita, i ricordi e gli aneddoti di una vita passata nel mondo dei pedali. Ne \"La vita \u00e8 una ruota. Storia resistente di uomini, donne e biciclette\"\", scritto con Marco Pastonesi e pubblicato nel 2014, si trovano i ritratti di corridori, campioni, gregari e amici, raccontati passando dalla passione della bici ai ricordi della guerra e all'abitudine alla lettura.\nDal marzo 2013 fu presidente onorario dell'\"Associazione Fausto e Serse Coppi\" di Castellania.\nMor\u00ec il 25 agosto 2014 all'et\u00e0 di 93 anni nella sua casa di via Giusti a Sesto Fiorentino. Oggi riposa nel cimitero di Sesto Fiorentino. Sposato con Elda, ha avuto due figlie, Milvia e Silvia."}
{"id": "403268", "revid": "77358", "url": "https://it.wikipedia.org/wiki?curid=403268", "title": "Universit\u00e0 degli Studi Mediterranea di Reggio Calabria", "text": ""}
{"id": "403269", "revid": "32658", "url": "https://it.wikipedia.org/wiki?curid=403269", "title": "Universit\u00e0 per Stranieri &quot;Dante Alighieri&quot; di Reggio Calabria", "text": ""}
{"id": "403270", "revid": "14", "url": "https://it.wikipedia.org/wiki?curid=403270", "title": "William F. Sharpe", "text": ""}
{"id": "403272", "revid": "339392", "url": "https://it.wikipedia.org/wiki?curid=403272", "title": "Fushigi Yuugi", "text": ""}
{"id": "403273", "revid": "158286", "url": "https://it.wikipedia.org/wiki?curid=403273", "title": "CSC (ciclismo)", "text": ""}
{"id": "403277", "revid": "228587", "url": "https://it.wikipedia.org/wiki?curid=403277", "title": "Unplugged (Alicia Keys)", "text": "Unplugged \u00e8 il terzo album dell'artista americana Alicia Keys (il primo dal vivo). In America vende nella prima settimana 196\u00a0000 copie, in tutto il mondo raggiunge le 245\u00a0000 copie e segna cos\u00ec una serie di record: \u00e8 il terzo album della cantautrice che debutta al numero 1 nella classifica americana \"Billboard Hot 100\"; \u00e8 il debutto pi\u00f9 alto di un Unplugged negli ultimi 11 anni, sin dai tempi di \"MTV Unplugged in New York\" dei Nirvana ed \u00e8 anche il debutto al numero 1 per un Unplugged di un'artista femminile. Il disco, registrato nella citt\u00e0 natale dell'artista, New York, contiene nuovi arrangiamenti dei grandi successi della Keys, cover famose, e due inediti (\"Unbreakable\" e \"Stolen Moments\"), oltre a collaborazioni con altri artisti: Adam Levine, Mos Def, Common e Damian Marley.\nHa venduto in tutto 2 milioni di copie in tutto il mondo e la cantante ha ottenuto 5 nomination ai Grammy Awards del 2005.\nSingoli.\nDall'album sono stati estratti due singoli: l'inedito \"Unbreakable\" e \"Every Little Bit Hurts\", cover di Brenda Holloway. \"Unbreakble\" ha avuto un buon successo in America, raggiungendo la top 5 della classifica R&amp;B e la top 40 della Billboard Hot 100. Ha anche ottenuto 2 nomination ai Grammy Awards del 2006."}
{"id": "403278", "revid": "124685700", "url": "https://it.wikipedia.org/wiki?curid=403278", "title": "Copia conoscenza", "text": "La copia conoscenza (anche copia carbone, abbreviato cc o c.c., in inglese \"carbon copy\") \u00e8 una modalit\u00e0 di creazione simultanea di pi\u00f9 copie di un documento che prevede l'aggiunta al documento dell'abbreviazione \"cc\" seguita da un elenco di destinatari, detti appunto destinatari in copia conoscenza. Essa \u00e8 utilizzata sia con documenti cartacei che per invii di posta elettronica; poich\u00e9 il processo di copia cartacea avveniva generalmente mediante carta carbone, motivo appunto per il quale \u00e8 anche detta \"copia carbone\".\nLa copia conoscenza \u00e8 anche l'intestazione \"Cc:\" dei messaggi di posta elettronica che rappresenta appunto l'acronimo dell'espressione inglese \"carbon copy\". L'\"invio in copia conoscenza\", invece, \u00e8 una modalit\u00e0 di comunicazione molto diffusa in ambito aziendale, che prevede l'invio di copie conoscenza ai destinatari in copia conoscenza, questi ultimi nelle e-mail possono essere indicati nel campo \"Cc:\"."}
{"id": "403281", "revid": "85053", "url": "https://it.wikipedia.org/wiki?curid=403281", "title": "Combat air patrol", "text": "Una combat air patrol, pattugliamento aereo da combattimento, spesso abbreviato CAP, \u00e8 un tipo di missione difensiva per un aereo da caccia, nel quale viene sorvegliato un determinato sito, sia esso un'installazione fissa a terra, una nave in mare o meno comunemente un aereo di supporto come un aereo cisterna, oppure una determinata area.\nTipicamente coinvolge dei caccia che volino in formazione intorno alla zona da difendere, pronti a contrastare eventuali attacchi nemici. Formazioni di volo CAP efficaci possono includere aerei posizionati sia a quote basse che alte, per abbreviare i tempi di risposta ad un attacco.\nLe missioni CAP sono missioni caratteristiche delle operazioni di squadre imbarcate su portaerei, in cui l'obbiettivo \u00e8 la protezione del gruppo di battaglia. Ulteriori specializzazioni di questa missione sono:\nQuesta attivit\u00e0 ha ispirato il videogioco \"Combat Air Patrol\", un simulatore di volo pubblicato dalla Psygnosis nel 1995."}
{"id": "403284", "revid": "767487", "url": "https://it.wikipedia.org/wiki?curid=403284", "title": "Fasten Belt", "text": "I Fasten Belt (in inglese \"allacciare la cintura\") sono un gruppo musicale di rock alternativo, formatosi a Roma nella seconda met\u00e0 degli anni ottanta.\nBiografia.\nI Fasten belt nascono nel 1986 a Roma, e grazie alla miscela di punk, hardcore, cavalcate psichedeliche e goth, diventano una delle band pi\u00f9 apprezzate del panorama italico.\nIl primo singolo edito dalla Lilly Records, \"No Dice\"(1987) \u00e8 ignorato dalla critica, ma il primo album \"No Escape From Acid Hysteria\" uscito nel 1988 per la (High Rise di Federico Guglielmi, che conteneva anche la cover di \"Safety in Numbers\" degli Adverts, ottiene una buona risonanza. Si esibiscono al fianco di band quali gli statunitensi \"Naked Prey\" gli australiani \"Hoodoo Gurus\" e gli inglesi \"Primal Scream\".\nNel 1990 esce il secondo album \"My Blood My Sin My Madness\" (High Rise) meno istintivo e pi\u00f9 duro del precedente e partecipano con una cover degli \"Who\" (\"Magic Bus\") alla raccolta \"Who Are Them?\" (Face Records 1990). Nel 1991 i Fasten Belt prendono strade diverse Paolo Bertozzi (chitarra) e Alex Buccini (voce) fondano i \"Mind Waltz\" che daranno alle stampe un primo lp registrato dal vivo \"Exclusive Livetime Guarantee\" (Helter Skelter records 1993) e un secondo lp \"Naked\" mai uscito causa problemi con l'etichetta Helter Skelter.\nDopo anni di separazione (mai ufficiale) i Fasten Belt firmano con la BMG (Internoise) e con la formazione originale danno alle stampe il loro unico lavoro su major e cantato in italiano \"Vivi Il tuo tempo\" (1995). \nDopo una serie lungo tour e l'uscita del secondo singolo \"Brucia\" (BMG 1995) e del secondo video \"Yeah Yeah Yeah\" la band logorata da attriti interni insormontabili si scioglie ufficialmente nel 1997.\nUna serie di bootleg registrati dal vivo gira in internet, ma da una intervista ad alcuni membri della band nasce la speranza di vedere pubblicato un DVD contenente materiale live e tutti gli album dei Fasten Belt pi\u00f9 rarit\u00e0 e cover mai realizzate in precedenza. Nel 2010 la band si \u00e8 riunita nella formazione originale per fasteggiare una sola serata i 25 anni di attivit\u00e0 suonando alla Locanda Atlantide di Roma. Nel gennaio 2012 il cantante storico Claudio Caleno veniva trovato senza vita nel suo appartamento. Il 18 aprile 2014 i Fasten Belt all'interno della manifestazione Aj\u00f2 City Rockers hanno suonato cinque brani per ricordare il cantante scomparso. A settembre Lostunes Records ha pubblicato in Cd il loro primo album \"No Escape from Acid Hysteria\" pi\u00f9 inediti e tracce live. Paolo Spunk Bertozzi e Marco Di Nicolantonio sono ancora attivi con il progetto 2Hurt band dedita a psichedelia e desert rock con 6 album in studio e un live all'attivo."}
{"id": "403285", "revid": "287204", "url": "https://it.wikipedia.org/wiki?curid=403285", "title": "Najaf", "text": "Najaf (\"rectius\": al-Najaf; in Arabo \u0627\u0644\u0646\u062c\u0641) \u00e8 una citt\u00e0 irachena circa 160\u00a0km a sud di Baghdad, capoluogo del Governatorato omonimo. La citt\u00e0 ha una popolazione di 1.221.248 abitanti (dati del 2011) ed \u00e8 una delle citt\u00e0 pi\u00f9 sacre dell'Islam sciita e il centro del potere politico della Sh\u012b\u02bfa in Iraq.\nSignificato religioso di Najaf.\nNajaf \u00e8 nota per ospitare la tomba di \u02bfAl\u012b ibn Ab\u012b T\u0101lib (quarto califfo per i sunniti e primo Im\u0101m per gli sciiti). Qualcuno per\u00f2 crede che egli sia sepolto a Mazar-e Sharif in Afghanistan.\nLa citt\u00e0 \u00e8 attualmente un grande centro di pellegrinaggio interno e da numerose altre parti del mondo islamico. Solo Mecca e Medina accolgono un maggior numero di pellegrini.\nLa moschea dell'Im\u0101m \u02bfAl\u012b \u00e8 una grande struttura con una cupola d'oro e numerosi oggetti preziosi lungo i muri. Nelle vicinanze si trova il \"W\u0101d\u012b al-Sal\u0101m\", \"Wadi della Pace\", che si dice sia il pi\u00f9 ampio cimitero del mondo islamico (e forse il pi\u00f9 vasto del mondo intero), che ospita le tombe di numerosi profeti. Molti devoti provenienti da altre parti del mondo aspirano di esservi sepolti, per essere resuscitati da morte con l'Im\u0101m \u02bfAl\u012b nel Giorno del Giudizio. Nei secoli molti ospizi, scuole, biblioteche e conventi sufi sono stati eretti attorno al santuario, rendendo la citt\u00e0 il centro dell'insegnamento e della teologia della Sh\u012b\u02bfa. Gran parte di tutto ci\u00f2 \u00e8 stato malamente danneggiato durante il regime di Saddam Hussein, con un'autostrada costruita e fatta passare proprio attraverso il W\u0101d\u012b al-Sal\u0101m.\nMolti grandi studiosi della Sh\u012b\u02bfa, antichi e contemporanei, (come \u02bfAll\u0101ma Tab\u0101tab\u0101\u02bei, l'\u0100yatoll\u0101h Khomeyni e il grande Ayatollah \u02bfAl\u012b al-Husayn\u012b al-S\u012bst\u0101n\u012b) hanno studiato a Najaf. Questa citt\u00e0, assieme a Qom in Iran, \u00e8 considerata il centro del fiqh sciita: \"scuola di fede\".\nStoria.\nL'area di Najaf era situata nei pressi della citt\u00e0 sasanide di Suristan e al tempo dei Sasanidi faceva parte della provincia persiana del medio Bih-Kavad. Si suppone che la citt\u00e0 sia stata fondata nel 791 dal Califfo abbaside H\u0101r\u016bn al-Rash\u012bd.\nSotto il governo ottomano Najaf sopport\u00f2 pesanti difficolt\u00e0 derivanti da ripetute incursioni delle trib\u00f9 arabe del deserto e da un'acuta penuria idrica causata dalla mancanza di un affidabile sistema di rifornimento delle acque. Il numero di case disabitate nella citt\u00e0 calarono da 3000 a 30 all'inizio del XVI secolo.\nLa citt\u00e0 fu assediata dai wahhabiti alla fine del XVIII secolo. La penuria d'acqua fu finalmente risolta nel 1803 con la costruzione del canale di Hindiyya, a seguito della quale la popolazione urbana si accrebbe rapidamente, raddoppiandosi da 30.000 a 60.000 unit\u00e0. Anche cos\u00ec Najaf perse il suo primato religioso a vantaggio della citt\u00e0 iraniana di Qom nel XIX secolo per recuperarlo non prima della fine del XX secolo.\nGli Ottomani furono espulsi da una rivolta scoppiata nel 1915, in seguito alla quale la citt\u00e0 cadde sotto il governo dell'Impero britannico. Gli \"shaykh\" di Najaf (i cosiddetti Ashr\u0101f) si ribellarono nel 1918, uccidendo il Governatore britannico della citt\u00e0 e tagliando i rifornimenti di grano agli Anaza, una trib\u00f9 alleata con i Britannici.\nPer rappresaglia i Britannici assediarono la citt\u00e0 e le tagliarono i rifornimenti idrici. La ribellione fu stroncata e il ruolo degli \"Ashr\u0101f\" fu drasticamente soppresso dai vincitori.\nNajaf sotto Saddam Hussein.\nA causa delle affinit\u00e0 comuni fra la maggioranza sciita dell'Iraq e dell'Iran, Najaf fu vista con sospetto dal regime dominato dagli Arabi sunniti di Saddam Hussein che represse severamente le attivit\u00e0 religiose sciite. Una rivolta di massa scoppi\u00f2 alla fine della Guerra del Golfo nel 1991 e fu stroncata dai militari iracheni con il ricorso considerevole a brutalit\u00e0 che comportarono danni alla citt\u00e0. Molti dei guasti furono facilmente e rapidamente riparati ma un grande risentimento nei confronti del regime di Saddam perdur\u00f2 per lungo tempo.\nNel febbraio 1999, il pi\u00f9 prestigioso religioso anziano, Mohammad Sadeq al-Sadr, fu assassinato con due suoi figli - il terzo omicidio di uomini di religione in citt\u00e0 in meno di un anno. Sebbene il governo iracheno affermasse di aver catturato e giustiziato i supposti assassini, tutti sciiti, uno dei quali era per\u00f2 al momento in prigione, molte figure dell'opposizione e della comunit\u00e0 sciita biasimarono le uccisioni prodotte dal regime di Saddam, che si diceva tentasse sistematicamente di sopprimere le voci indipendenti dello Sciismo cittadino e non solo. L'ayatollah \u02bfAli al-Sistani succedette ad al-Sadr come religioso anziano pi\u00f9 prestigioso della citt\u00e0, ma uno dei figli sopravvissuti, Muqtada al-Sadr, assunse un ruolo di politico di rilievo, a dispetto della sua relativa pochezza dottrinaria e dell'assenza delle necessarie formali credenziali di dotto religioso.\nNajaf dopo la caduta di Saddam.\nDurante l'invasione statunitense del 2003 dell'Iraq, Najaf fu un obiettivo-chiave per le forze d'invasione. La citt\u00e0 fu circondata nel corso di pesanti bombardamenti il 26 marzo 2003 e conquistata il 3 aprile 2003 da parte del 1\u00ba e 2\u00ba Battaglione del 327\u00ba Reggimento di Fanteria, unit\u00e0 della 101\u00aa Divisione Aviotrasportata.\nLe autorit\u00e0 religiose dell'enclave sciita di Saddam City a Baghdad, che avevano reclamato l'autonomia nell'aprile 2003 dopo la caduta di Baghdad, chiesero di ricevere ordini dai religiosi anziani di Najaf.\nIl 29 agosto 2003 un'autovettura carica di esplosivo salt\u00f2 in aria nel corso delle preghiere fuori della moschea dell'imam \u02bfAl\u012b al termine della preghiera settimanale. Pi\u00f9 di 80 persone furono uccise, incluso l'influente religioso, l'ayatollah Sayyid Muhammad B\u0101qir al-Hak\u012bm, il leader sciita del Supremo Consiglio Islamico Iracheno (SCIRI). Decine di altre persone furono ferite. Nessuno rivendic\u00f2 la responsabilit\u00e0 dell'attentato - Saddam stesso, all'epoca nascosto, neg\u00f2 qualsiasi coinvolgimento in un messaggio registrato. Fu con ampiezza riportato da vari \"media\" statunitensi che terroristi di al-Q\u0101\u02bfida erano probabilmente connessi all'accaduto ma l'assassinio fu addossato dagli USA ai seguaci del religioso radicale sciita Moqtada al-Sadr, che era all'epoca presumibilmente impegnato in una lotta di potere con la fazione di al-Hak\u012bm.\nDurante l'aprile-maggio 2004, combattimenti si verificarono a Najaf fra le forze corazzate statunitensi e l'Esercito del Mahd\u012b di al-Sadr, che lanci\u00f2 un attacco a sorpresa coordinato attraverso l'Iraq centrale e meridionale nell'apparente tentativo di assumere il controllo del Paese prima del 30 giugno 2004 in cui un nuovo governo iracheno sarebbe stato insediato. La situazione si mostr\u00f2 grave per la comunit\u00e0 sciita d'Iraq e d'Iran, visto che combattimenti ebbero luogo all'interno delle corti della moschea di Kufa e del santuario di \u02bfAl\u012b. Alcune moschee soffrirono danni superficiali in questi frangenti, la maggioranza dei quali procurati dai combattenti dell'Esercito del Mahd\u012b che maneggiarono malamente gli esplosivi ammassati nella moschea di Kufa e da un colpo di mortaio proveniente dalle file dei rivoltosi che impatt\u00f2 sulla facciata settentrionale della moschea di \u02bfAl\u012b. Colpi d'arma da fuoco fra l'Esercito del Mahd\u012b e le Brigate Badr ebbero luogo a maggio a seguito della cresciuta tensione causata dall'occupazione dell'Esercito del Mahd\u012b del santuario di \u02bfAl\u012b, del saccheggio delle moschee sottomesse al loro controllo e alle carceri illegali e alle corti sciaraitiche istituite da al-\u1e62adr. Il cimitero di Najaf, il pi\u00f9 vasto cimitero del mondo, divenne un campo da battaglia nel maggio 2004 quando carri armati M1A1 si scontrarono con elementi dell'Esercito del Mahd\u012b nei dintorni del cimitero. L'Esercito del Mahd\u012b posizion\u00f2 numerosi gruppi e armati di granate RPG nel cimitero, che restarono al coperto di tombe di ampia dimensione per sfuggire all'avvistamento degli elicotteri USA e di velivoli telecomandati UAV.\nNell'agosto 2004, combattimenti si verificarono ancora fra truppe statunitensi e l'Esercito del Mahd\u012b di al-Sadr. La battaglia che si concentr\u00f2 prevalentemente attorno al Cimitero W\u0101d\u012b al-Sal\u0101m e alla parte sud-occidentale della citt\u00e0, fin\u00ec dopo tre settimane quando l'anziano religioso, l'Ayatollah \u02bfAl\u012b al-S\u012bst\u0101n\u012b negozi\u00f2 la fine degli scontri. Migliaia di guerriglieri dell'Esercito del Mahd\u012b furono uccisi e considerevoli danni furono inflitti alla citt\u00e0 vecchia e al cimitero. I principali santuari soffrirono ancora una volta solo danno superficiali."}
{"id": "403286", "revid": "1005847", "url": "https://it.wikipedia.org/wiki?curid=403286", "title": "Elezione del Presidente dell'Assemblea Costituente della Repubblica Italiana del 1947", "text": "L'elezione del Presidente dell'Assemblea Costituente del 1947 si \u00e8 svolta l'8 febbraio 1947.\nIl Presidente dell'Assemblea Costituente uscente \u00e8 Giuseppe Saragat.\nPresidente dell'Assemblea Costituente, eletto al I scrutinio, \u00e8 Umberto Terracini.\n8 febbraio 1947.\nI scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Umberto Terracini (PCI)"}
{"id": "403289", "revid": "41310", "url": "https://it.wikipedia.org/wiki?curid=403289", "title": "Sant'Osvaldo di Worcester", "text": ""}
{"id": "403290", "revid": "287204", "url": "https://it.wikipedia.org/wiki?curid=403290", "title": "Appennino d'oro", "text": "LAppennino d'oro \u00e8 un premio istituito nel 1998 dall'Unione Sportiva Pontedecimo 1907 - Sezione ciclismo, organizzatrice della corsa ciclistica per professionisti Giro dell'Appennino, e offerto i primi anni dal Comune di Genova cui dal 1952 \u00e8 intitolata la gara (Gran Premio Citt\u00e0 di Genova). \u00c8 destinato a chi si \u00e8 particolarmente distinto nel ciclismo, dando lustro con le proprie prestazioni al Giro dell'Appennino."}
{"id": "403291", "revid": "367445", "url": "https://it.wikipedia.org/wiki?curid=403291", "title": "Pietro Paleocapa", "text": "Biografia.\nNacque nel bergamasco da una famiglia di antiche origini greche che si era trasferita nei domini della Repubblica di Venezia dopo la conquista ottomana di Creta (Candia) nel XVII secolo.\nDopo gli studi in legge e matematica a Padova, prosegu\u00ec la sua formazione all'Accademia Militare di Modena, ottenendo il grado di tenente nel Genio.\nPrest\u00f2 servizio per due anni nelle milizie napoleoniche e nel 1817 entr\u00f2 nel \"Corpo degli Ingegneri di Acque e Strade\" di Venezia, occupandosi in particolare di idraulica; studi\u00f2 progetti nei settori delle ferrovie, dei trafori e dei canali navigabili, contribuendo significativamente alla costruzione di molte infrastrutture essenziali, tra cui la fortezza di Osoppo in Friuli. Nel 1813 partecip\u00f2 alla campagna di Germania e, dopo la battaglia di Y\u00fctterbok, venne fatto prigioniero. Riuscito a fuggire, rientr\u00f2 in Italia. Con la fine dell'avventura napoleonica, nel 1814 si ritir\u00f2 a vita privata per due anni.\nNel 1817 entr\u00f2 nel Corpo del Genio Civile e nel 1821 venne trasferito a Milano. Nel 1825 venne chiamato a Vienna, dove ricevette l'incarico di progettare e dirigere un censimento generale. Stanco per le lentezze con cui procedevano i lavori, nel 1829 chiese di essere trasferito a Venezia.\nNel 1840 divenne direttore generale delle Pubbliche Costruzioni a Venezia, promuovendo la regolamentazione del Brenta, del Bacchiglione, dell'Adige, di diverse zone paludose nei pressi di Verona e occupandosi della costruzione di una diga nel porto di Malamocco. Tratt\u00f2 anche il Tartaro e il Canal Bianco.\nGrazie alle sue capacit\u00e0, percorse tutti i gradi della carriera presso la Direzione generale delle pubbliche costruzioni di Venezia e gli vennero affidati incarichi anche all'estero, tra cui una consulenza per la regolazione del Danubio ungherese e sulla regolazione del Tibisco e relative paludi in Romania.\nPatriota convinto e liberale moderato, partecip\u00f2 al governo provvisorio veneziano del 1848 e, dopo la missione presso Carlo Alberto di Savoia, fu fautore dell'annessione di Venezia al Piemonte. Vanificata l'annessione con l'armistizio Salasco, decise di rimanere in Piemonte. \nDivent\u00f2 cos\u00ec deputato al Parlamento subalpino e ministro dei Lavori Pubblici nel governo sabaudo di Gabrio Casati (Governo Casati). Nel 1849 fu nominato nuovamente ministro nel governo D'Azeglio e, quasi senza soluzione, fino al 1855 in quello Cavour, che amava definire Paleocapa un uomo \"ricco di accortezza e malizia ellenica\".\nDivenuto cieco, fu costretto dalla malattia a lasciare l'incarico ai Lavori Pubblici, restando dal 1857 al 1859 \"ministro senza portafoglio\".\nA Torino promosse lo sviluppo ferroviario, con l'obiettivo di collegare i mercati sabaudi oltre l'arco alpino e condusse a compimento la progettazione del traforo ferroviario del Frejus.\nInfine, dal 1855 in poi, collabor\u00f2 - avendo un ruolo fondamentale - alla progettazione del canale di Suez insieme a Luigi Negrelli.\nAlla memoria.\nNumerose sono le strade a lui intitolate: in centro a Milano, a Bergamo, a Savona (una delle due principali vie cittadine), a Torino (una piazza in pieno centro), a Genova (nel quartiere di Oregina), a Padova, a La Spezia (una strada che porta alla stazione ferroviaria).\nVi sono anche edifici scolastici che portano il suo nome: un I.T.I.S. a Bergamo e un liceo scientifico nella citt\u00e0 di Rovigo.\nOpere.\nPubblicazioni postume"}
{"id": "403292", "revid": "767487", "url": "https://it.wikipedia.org/wiki?curid=403292", "title": "L'uomo senza sonno", "text": "L'uomo senza sonno (\"The Machinist\") \u00e8 un film del 2004 diretto da Brad Anderson con protagonista Christian Bale.\nTrama.\nTrevor Reznik cerca di liberarsi di un cadavere avvolto in un tappeto, ma viene avvistato da qualcuno, che gli punta una luce in faccia.\nTrevor, un operaio, non riesce a dormire da un anno a causa di uno shock; il suo fisico, stremato dalla mancanza di riposo e di energie, ha un aspetto ormai cadaverico e la sua mente comincia a giocargli brutti scherzi: vede un po' ovunque, infatti, un certo uomo di nome Ivan che inizia a perseguitarlo.\nDurante una giornata di lavoro in fabbrica, a causa di una distrazione dovuta ad una visione, Trevor causa un incidente ad un suo collega, tranciandogli parte del braccio sinistro. Le conseguenze dell'incidente sono presto pronte: \u00e8 mal visto dai colleghi e viene licenziato per le sue manie di persecuzione. Non perde solo il lavoro, ma viene scaricato anche dalla fidanzata, adesso ex prostituta, accusata di aver complottato contro di lui. Ormai, la realt\u00e0 per Trevor \u00e8 sempre pi\u00f9 distorta: scorge Ivan dappertutto, crede che tutti vogliano fargli del male, vede persone o cose che non sono mai esistite.\nCompletamente fuori di s\u00e9, Trevor torna a casa sua e vede Ivan entrare nel suo appartamento. Una volta dentro, tra i due scoppia una lite che termina con Trevor che taglia la gola ad Ivan. Ci si trova cos\u00ec alla scena iniziale: si capisce che il cadavere di cui vuol liberarsi Trevor non \u00e8 altri che Ivan. Ma, inaspettatamente, dietro la luce abbagliante della torcia che colpisce Trevor, si nasconde Ivan stesso. A questo punto, tutto viene chiarito. Si spiega il motivo scatenante dello shock che ha portato Trevor ad essere l'uomo senza sonno: mentre era alla guida della sua auto, all'una e 30 del giorno (cifra che ricorre durante tutto il film), per accendersi una sigaretta, non vede il rosso del semaforo ed investe un bambino, uccidendolo.\nAlla domanda \u00abChi sei?\u00bb, scritta su un post-it, corrisponde una risposta ben precisa: \u00abkiller\u00bb, che sar\u00e0 lo stesso Trevor a completare, nel gioco dell'impiccato. A tormentarlo, quindi, sono i sensi di colpa, non solo per aver commesso un omicidio, ma anche per essere fuggito e non aver prestato soccorso. Decide di lasciare la citt\u00e0 e si mette in marcia, per poi accorgersi che in macchina con lui, seduto nel sedile posteriore, c'\u00e8 Ivan, a guardarlo sornione.\nIl film si conclude con Trevor nella stazione di polizia che desidera denunciare il pirata della strada e, in attesa, viene portato in cella, dove, finalmente, pu\u00f2 addormentarsi.\nProduzione.\nIl film \u00e8 stato girato interamente a Barcellona in contesti appositamente trasformati per simulare l'architettura tipica della costa occidentale degli Stati Uniti, dove la storia \u00e8 ambientata.\nPer questo film Bale si \u00e8 profondamente trasformato nel fisico, perdendo circa venticinque chili di peso e arrivando a pesarne solo cinquantaquattro (circa due terzi del normale), passando da un fisico muscoloso e atletico ad un aspetto estremamente emaciato, mettendo anche a rischio la propria salute. Subito dopo aver terminato le riprese, Bale \u00e8 tornato al suo fisico originario in circa quattro mesi, guadagnando circa sedici ulteriori chili di massa corporea per interpretare Batman in \"Batman Begins\".\nRiferimenti ad altre opere.\nNel film sono numerosi i riferimenti alle opere del grande scrittore russo F\u00ebdor Dostoevskij, da cui lo sceneggiatore, Scott Kosar, \u00e8 stato influenzato: il primo \u00e8 visibile mentre Trevor \u00e8 al luna park con Nicholas mentre sta facendo un giro sull'attrazione \"Route 666\", ove si legge un'insegna che recita \"Crime and Punishment\" (\"Delitto e castigo\"); successivamente il protagonista legge \"The Idiot\" (\"L'idiota\"); la stessa trama della pellicola ha qualcosa in comune con \"Il sosia\", altra celebre opera.\nSparse nella pellicola vi sono anche diversi riferimenti all'opera dello scrittore Franz Kafka: Trevor possiede a casa una copia di \"The Castle\" (\"Il castello\"), evidente richiamo all'atmosfera kafkiana che caratterizza l'intero film.\nBrad Anderson ha avuto come fonte di ispirazione grandi maestri del cinema come Roman Pola\u0144ski, Alfred Hitchcock, David Lynch e David Cronenberg, usando elementi caratteristici della loro cinematografia. Il protagonista che soffre d'insonnia e che per questo soffre di sdoppiamento della personalit\u00e0 \u00e8 invece un chiaro riferimento a \"Fight Club\" uscito pochi anni prima.\nDurante la scena girata in metropolitana, si pu\u00f2 vedere la locandina di \"Rottweiler\", altra produzione di Julio Fern\u00e1ndez Rodr\u00edguez.\nIl nome del protagonista \u00e8 ispirato a quello del fondatore del gruppo Nine Inch Nails, Trent Reznor.\nIl film ha ispirato l'omonimo brano di Murubutu, \"L'Uomo senza Sonno.\""}
{"id": "403293", "revid": "2225", "url": "https://it.wikipedia.org/wiki?curid=403293", "title": "The Machinist", "text": ""}
{"id": "403294", "revid": "2175", "url": "https://it.wikipedia.org/wiki?curid=403294", "title": "El Maquinista", "text": ""}
{"id": "403298", "revid": "339392", "url": "https://it.wikipedia.org/wiki?curid=403298", "title": "Carlito Caribbean Cool", "text": ""}
{"id": "403299", "revid": "33689", "url": "https://it.wikipedia.org/wiki?curid=403299", "title": "Championship Manager (serie)", "text": "Championship Manager (conosciuta in Italia come \"Scudetto\") \u00e8 una serie di videogiochi manageriali calcistici della \"Eidos Interactive\", creata dalla Sports Interactive dei fratelli Collyer.\nStoria.\nDopo la rottura, nel 2004, tra \"Eidos\" e Sports Interactive, il marchio \"Championship Manager\" \u00e8 stato affidato alla BGS (Beautiful Games Studios) perch\u00e9 ne creasse un manageriale del tutto nuovo. Sono cos\u00ec usciti CM5, senza un grande successo, e CM2006, con pi\u00f9 apprezzamento. Oggi siamo arrivati a CM2010, \u00e8 da segnalare che per\u00f2 CM2009 non ha mai visto la luce.\nEra Square Enix.\nLa serie Championship Manager \u00e8 stata ripresa da Square Enix nel 2013. Championship Manager 2014, con il nome di \"Champ Man 14\", \u00e8 uscito il 15 ottobre 2013 per i telefoni cellulari.\nIl 18 agosto 2014 \u00e8 uscito \"Champ Man 15\" (iOS e Android) mentre a settembre 2015 \u00e8 uscito \"Champ Man 16\". \nNel 2016 \u00e8 uscito \"Championship Manager\". A partire dal 31 maggio 2018, Square Enix ha cessato tutti i servizi di gioco per tutti i giochi mobili di Championship Manager e li ha rimossi dagli app store iOS e Android."}
{"id": "403300", "revid": "9", "url": "https://it.wikipedia.org/wiki?curid=403300", "title": "Paleocapa", "text": ""}
{"id": "403302", "revid": "123810791", "url": "https://it.wikipedia.org/wiki?curid=403302", "title": "Giovanni Jona-Lasinio", "text": "Biografia.\nDi origine ebraica per parte di padre, si laurea in fisica alla Sapienza nel 1956. Qui rimane come assistente e come ricercatore associato all'INFN di Roma, fino al 1970, quando diviene ordinario di fisica teorica all'Universit\u00e0 di Padova, dove insegna elettrodinamica. Nel 1974 diviene professore ordinario di metodi matematici della fisica all'Universit\u00e0 \"La Sapienza\", ruolo che ha ricoperto fino al pensionamento, quindi la nomina a professore emerito.\nHa svolto attivit\u00e0 di didattica e di ricerca anche in numerose universit\u00e0 straniere, tra cui la University of Chicago (1959-60), il CERN (1964-65), il MIT (1965-66), l'Institut des Hautes \u00c9tudes Scientifiques (1980-81), l'Universit\u00e0 Pierre e Marie Curie (1983-84).\nAttivit\u00e0 scientifica.\nTra i principali risultati ottenuti da Giovanni Jona-Lasinio vi sono:"}
{"id": "403310", "revid": "4", "url": "https://it.wikipedia.org/wiki?curid=403310", "title": "Shi'a", "text": ""}
{"id": "403313", "revid": "339392", "url": "https://it.wikipedia.org/wiki?curid=403313", "title": "Thanatos (psicologia)", "text": ""}
{"id": "403314", "revid": "599013", "url": "https://it.wikipedia.org/wiki?curid=403314", "title": "Tng", "text": ""}
{"id": "403315", "revid": "74797219", "url": "https://it.wikipedia.org/wiki?curid=403315", "title": "Estremo oriente", "text": ""}
{"id": "403322", "revid": "881896", "url": "https://it.wikipedia.org/wiki?curid=403322", "title": "Storia della psicoanalisi", "text": "In storia della psicoanalisi si raccoglie il racconto storico di quel vasto movimento di pensiero che ha fatto il suo esordio all'alba del Novecento e ha avuto nel lavoro del medico viennese Sigmund Freud il punto di partenza.\nSe agli inizi questo movimento sembrava costituire una rivoluzione nell'ambito della sola psichiatria, ben presto ci si ricredette sulla portata dell'influenza ch'esso avrebbe esercitato. Ci si dovette ricredere soprattutto di quanto la psicoanalisi andava smentendo con il suo impegno metodico e quotidiano: delle impressioni di moda passeggera, legate alla nuova scienza psicoanalitica nascente.\nIl vecchio secolo \u00e8 passato, molte idee legate al Novecento hanno perso gran parte del loro iniziale seguito o sono pressoch\u00e9 scomparse. Tra queste, anche la psicoanalisi \u00e8 stata messa pesantemente in discussione. \u00c8 tuttavia indiscutibile che essa abbia avuto un importante influsso sulla cultura e sul costume dell'ultimo secolo.\nPer approfondimenti sulle elaborazioni teoriche dei vari esponenti di questo movimento si possono consultare le voci specifiche, mentre qui si tratta solo della divulgazione e dell'espansione del movimento psicoanalitico e delle sue teorizzazioni a partire dalla citt\u00e0 di Vienna, dove operava il padre fondatore di questa disciplina. Si tratta anche del suo radicarsi ed espandersi, non solo a livello territoriale nelle culture locali e linguistiche specifiche, ma anche dell'inserirsi del suo linguaggio e del suo proprio paradigma nelle varie scienze, filosofie, teologie e arti, dalla letteratura, alla pittura al cinema; in breve, della progressiva colonizzazione da parte della psicoanalisi della cultura del Novecento e di quella contemporanea.\n1895: la rivoluzione psicoanalitica.\nCon il termine di \"terza rivoluzione\" Freud intendeva riferirsi al cambiamento da lui avviato con la formulazione del concetto di \"inconscio\" quale elemento fondante la struttura psichica dell'uomo e quale movente essenziale del suo comportamento.\nParlando di \"terza rivoluzione\" intendeva alludere alle altre due umiliazioni culturali che l'identit\u00e0 egoica dell'uomo aveva dovuto subire, ad opera di Niccol\u00f2 Copernico prima, e quella pi\u00f9 recente e non ancora digerita da parte di Darwin.\nTutto ebbe inizio nel 1895. In quell'anno di svolta nella storia del pensiero e dell'umanit\u00e0, due medici viennesi specializzati in neurologia, il dottor Sigmund Freud e il dottor Josef Breuer pubblicarono gli \"Studi sull'isteria\".\n\"In natura nulla si crea e nulla si distrugge, ma tutto si trasforma\"; cos\u00ec anche la psicoanalisi non nacque dal nulla, ma deriv\u00f2 le sue concettualizzazioni da una \"preistoria delle idee psicoanalitiche\", una lenta evoluzione del pensiero che prepar\u00f2 impercettibilmente le basi per la nascita di questa nuova scienza.\nLa preistoria della psicoanalisi.\nSe volessimo ricercare le radici della psicoanalisi, bisognerebbe risalire alla storia della psicoterapia dinamica.\nSecondo Henri Ellenberger, il percorso concettuale della psicoanalisi parte dal medico tedesco Franz Mesmer (1734 - 1815) e dalla sua \"teoria del magnetismo animale\"; alla relativa applicazione concreta nell'ipnotismo e nella suggestione ipnotica e all'evoluzione susseguente della sua metodica ad opera del mesmerismo.\nSi tenga anche presente l'influenza sul suo pensiero delle elaborazioni di un altro medico e alchimista svizzero, di cui proprio Mesmer al tempo era tra i pi\u00f9 esperti conoscitori, Paracelso (1493 - 1541), a cui si deve la teoria della simmetria tra microcosmo e macrocosmo.\nAnticipazioni della psicoanalisi si possono trovare nell'ambito del movimento filosofico romantico tedesco, per esempio in Novalis e Schelling. Negli Stati Uniti un altro precursore della psicoanalisi \u00e8 Emerson, che gi\u00e0 parlava della necessit\u00e0 di \"liberare i pensieri latenti\", dell'importanza della realt\u00e0 inconscia, dei sogni e anche dell'umorismo come un prodotto di \"atti mancati\". Emerson influ\u00ec in modo decisivo su Nietzsche, un altro pensatore cruciale per i padri della psicoanalisi.\nL'Ipnosi.\nStoricamente fu invece il metodo ipnotico-suggestivo, appreso seguendo i corsi di Charcot, illustre neuropsichiatra alla \"Salp\u00eatri\u00e8re\" di Parigi, il primo modo che Freud adott\u00f2 per riuscire a giungere ai contenuti profondi dell'inconscio.\nTale metodo tuttavia presentava dei limiti, per cui venne perfezionato insieme al professor Breuer nel metodo ipnotico-catartico.\nLe libere associazioni d'idee.\nIn seguito Freud pass\u00f2 alla tecnica delle libere associazioni senza censura alcuna operata dalla ragione, metodo che and\u00f2 precisandosi lentamente tra il 1892 e il 1895.\nInevitabilmente queste associazioni conducevano molto spesso a ricordi di sogni. Freud cap\u00ec ben presto che questi sogni dei pazienti, a cui le libere associazioni cos\u00ec spesso rimandavano, dicevano molte cose al riguardo di ci\u00f2 che egli andava da tempo cercando al di l\u00e0 del singolo paziente: era nata la psicoanalisi.\nIl metodo psicoanalitico: la verit\u00e0 del linguaggio del sogno come scienza.\nIn piena crisi dovuta alla recente morte del padre, aggravata dal rapporto divenuto d'incomprensione con il suo pi\u00f9 caro amico, il medico-otorino Dottor Fliess, allora l'unico interlocutore valido delle sue ricerche psicoanalitiche, Freud pubblic\u00f2 \"L'interpretazione dei sogni\", che venne dato alle stampe nell'anno 1899. Esso rappresenta anche il punto di arrivo della sua autoanalisi, iniziata nel 1897.\nDi questo libro, pietra miliare della storia del movimento psicoanalitico, cos\u00ec Freud scriveva:\nQui evidentemente ci troviamo di fronte a qualcosa pi\u00f9 potente della ragione, o che comunque non si fa assoggettare a questa. Forse \u00e8 proprio per questo che molti scienziati, filosofi, epistemologi competenti, pur avendo letto attentamente Freud non ci hanno capito nulla: la psicoanalisi infatti \u00e8 una esperienza reale che trasforma chi la fa realmente. Del resto costoro sono in buona compagnia, visto che nemmeno Freud credeva in Freud. Allorch\u00e9, attraverso il sogno, si manifestava la Grande Ragione proveniente dalle profondit\u00e0 oscure dell'inconscio, allora diversamente da questi epistemologi, Freud riusciva nell'intento di mettere tra parentesi la piccola ragione di Freud e cos\u00ec ritrovava, come lui stesso testimoniava, la certezza della ragione senza pi\u00f9 dubbi.\nRitorneranno i dubbi ma Freud conoscer\u00e0 adesso la strada maestra per raggiungere la vera scienza.\nLa nascita della psicoanalisi.\nPer convenzione si usa datare la nascita della psicoanalisi con la prima interpretazione esaustiva di un sogno scritta da Freud: si tratt\u00f2 di un suo sogno personale della notte tra il 23 e il 24 luglio 1895, e riportato anche ne \"L'interpretazione dei sogni\" come \"il sogno dell'iniezione di Irma\". Questa sua interpretazione rappresent\u00f2 l'inizio dello sviluppo della teoria freudiana sul sogno. Il metodo per accedere ai contenuti dell'inconscio, costituito dall'analisi dei sogni, segna infatti l'abbandono del metodo ipnotico utilizzato fino a questa nuova fase.\nAltri legano invece la nascita della psicoanalisi alla prima volta in cui Freud us\u00f2 il termine \"psicoanalitico\", e cio\u00e8 nel 1896, dopo aver gi\u00e0 svolto un'esperienza di 10 anni nel settore della psicopatologia, quando scrisse due articoli nei quali per la prima volta parla esplicitamente di \"psicoanalisi\" per descrivere il suo metodo di ricerca e trattamento terapeutico.\nPer completare il quadro, c'\u00e8 infine chi propone, bench\u00e9 l'uso del termine sia antecedente, la data di pubblicazione dell'\"Interpretazione dei sogni\" (1900), in quanto \u00e8 proprio l'interpretazione dei sogni la via maestra che la psicoanalisi adotta per accedere ai misteri dell'inconscio e al suo specifico linguaggio, dopo aver lasciato alla preistoria della psicoanalisi il suo primitivo metodo ipnotico.\nGli inizi del movimento psicoanalitico.\nPer molto tempo la psicoanalisi era incarnata dal solo Freud, che aveva, come unico interlocutore delle scoperte che andava facendo, il suo amico intimo il dottor Wilhelm Fliess. Furono altri due medici viennesi, i dottori Max Kahane e Rudolf Reiter, i primi a manifestare a Freud il loro interessamento per la psicoanalisi.\nLa prima cellula psicoanalitica: il circolo di Freud.\nTuttavia fu a partire dal 1902, e per alcuni anni a seguire, che Freud cominci\u00f2 a prendere l'abitudine di organizzare degli incontri a casa sua con un gruppo di medici che, venuti a conoscenza delle sue elaborazioni teoriche, manifestavano il loro interesse per la psicoanalisi.\nTra questi psicoanalisti della prima ora, che costituirono la prima cellula psicoanalitica cui diedero nome \"Circolo di Freud\", vi erano in particolare Alfred Adler (1870-1937) e Wilhelm Stekel (1868-1940).\nLa Societ\u00e0 Psicoanalitica di Vienna.\nSiccome questi incontri di norma si tenevano tutti i mercoled\u00ec sera, presero il nome di \"riunioni del mercoled\u00ec sera\", e continuarono sino alla costituzione nel 1907 a Vienna della prima Societ\u00e0 Psicoanalitica ufficiale, che ebbe Freud come primo presidente. In seguito aderirono anche Paul Federn e psicologi non medici (definiti \"laici\"), tra cui Viktor Tausk, Hanns Sachs, H. Silberer.\nI primi aderenti stranieri che furono invitati dalla Societ\u00e0 furono Carl Gustav Jung e Ludwig Binswanger, due psichiatri allora sconosciuti che lavoravano presso il prestigioso manicomio di Zurigo (il \"Burgh\u00f6lzli\", diretto da Eugen Bleuler); Karl Abraham dalla Germania, che temporaneamente lavorava nello stesso istituto psichiatrico dei suoi colleghi Jung e Binswanger; A.A. Brill dagli Stati Uniti ed Ernest Jones dall'Inghilterra.\nLa psicoanalisi esce dal ghetto: Carl Gustav Jung.\nCome molti studiosi della storia di questo movimento sostengono, l'arrivo di questo psichiatra, proveniente da uno dei pi\u00f9 prestigiosi istituti psichiatrici, quello di Zurigo, \u00e8 stato decisivo; decisivo non soltanto per un rilancio della psicoanalisi a livello teorico, ma anche a livello organizzativo e come movimento in espansione.\nCi\u00f2 accadde nel 1906 quando il dottor Jung, dopo aver letto i saggi di Freud sui sogni, il metodo associativo, la sua certezza dell'eziologia sessuale delle nevrosi, intraprese dapprima una corrispondenza con il neurologo di Vienna e quindi lo incontr\u00f2 personalmente.\nDell'amicizia tra i due psicologi del profondo, di cui tanto si \u00e8 parlato esasperando ora uno ora l'altro aspetto del loro dissidio seguente, rimane come documentazione il carteggio tra loro intercorso dal 1906 sino al 1913, anno della rottura.\nL'incontro di Jung con il \"diavolo\" sulla via della psicoanalisi.\nIn quel momento dello sviluppo del pensiero psicoanalitico, Freud subiva un forte ostracismo a oltranza negli ambienti accademici che, pur conoscendolo, non pronunciavano nemmeno il suo nome in pubblico. Nello stesso tempo il dottor Jung, quale psichiatra impegnato soprattutto sul fronte della cura della schizofrenia e non delle semplici nevrosi, aveva progettato per s\u00e9 proprio una carriera accademica. Che fare?\nEcco che in questa storia della psicoanalisi interviene il diavolo come protagonista, come in ogni storia significativa del resto, a suggerire al vero Jung la soluzione al problema:\nJung paladino della psicoanalisi di Freud costi quel che costi.\nSiccome un conferenziere, in un congresso medico tenutosi a Monaco proprio in quei giorni, parlava di nevrosi ossessive evitando deliberatamente di citare il nome di Freud, Jung prese immediatamente l'iniziativa di scrivere un saggio per una rivista medica deplorando il fatto accaduto al congresso ed esponendo la nuova concezione delle nevrosi scaturita dal lavoro di Freud.\nAppena pubblicato l'articolo di Jung sulla rivista, allo stesso giunse una lettera di avvertimento di due professori tedeschi, in cui gli comunicavano \"che se avessi continuato a stare dalla parte di Freud e a prenderne le difese, avrei rovinato la mia carriera accademica. Risposi: \u00abSe ci\u00f2 che Freud dice \u00e8 la verit\u00e0, sto con lui. Non m'importa nulla della carriera, se questa deve fondarsi su una limitazione delle ricerche e sull'occultamento della verit\u00e0\u00bb. E continuai a difendere Freud e le sue idee.\" \nL'investitura di Jung a \"Principe\" della psicoanalisi.\nBench\u00e9 Jung avesse gi\u00e0 fatto presente a Freud come forse sarebbe stato meglio utilizzare il concetto di libido, da intendersi come energia psichica astratta, senza identificarla totalmente con la sessualit\u00e0, il maestro Freud gli risponde comunque per incoraggiarlo nella via intrapresa di mettersi anima e corpo al servizio della nuova scienza:\nQuesta era ovviamente l'opinione del padre della psicoanalisi su Jung, ma gli altri fratelli della famiglia psicoanalitica, divenuta nel frattempo numerosa, non la pensavano cos\u00ec, in particolare gli psicoanalisti viennesi. Essi ebbero modo di mostrare il loro disappunto per questa investitura, ma Freud, per quanto riguardava il gruppo di Zurigo, riteneva che Breurer avesse preso semplicemente a prestito la psicoanalisi per corroborare la sua teoria psichiatrica, mentre riteneva che Jung fosse divenuto un vero psicoanalista. Cos\u00ec Freud si mostr\u00f2 sempre molto paziente con Jung, sino a che questi non esager\u00f2 e Freud dovette ricorrere ai ripari per salvaguardare la direzione originaria del movimento. \nTransfert e psicoanalisi: storie d'amore sull'altare della psicoanalisi.\nLe storie d'amore a cui qui ci si riferisce sono tante; tutte quelle nate agli esordi della psicoanalisi e anche dopo. Esse hanno dovuto trascendere se stesse nella direzione dello sviluppo di questa neonata scienza, gi\u00e0 fin troppo scandalosa per il mondo. Al di l\u00e0 del buon nome della psicoanalisi, che si doveva comunque difendere, tale trascendimento in nome della scienza quale nuovo amore (o per dirla nel gergo psicoanalitico: la parola quale nuovo gradiente della libido) costituiva il metodo stesso psicoanalitico, la sua essenza e la condizione del suo sviluppo al di l\u00e0 dei transfert presenti nella normale vita quotidiana.\nN\u00e9 ci si deve meravigliare di questi accadimenti, poich\u00e9 questa scienza \u00e8 fondamentalmente una relazione umana profonda e non una relazione prettamente utilitaristica o di servizio. La psicoanalisi \u00e8 una relazione umana gratuita (nel senso che non ha alcun altro scopo che esula dalla relazione medesima e della sua evoluzione), quindi per la riuscita di essa si devono mettere necessariamente in gioco forze che altrimenti non sarebbero attivate.\nDi queste storie, due in particolare sono le pi\u00f9 conosciute. Entrambe si sono svolte agli albori della fondazione di questa nuova scienza: quella tra Anna O. (il cui vero nome era Berta Pappenheim) e il dottor Breuer e quella tra l'allora promettente dottor Carl Gustav Jung e Sabine Spielrein.\n\"Anna O.\" - un trasporto d'amore alla radice della nuova scienza.\nBertha Pappenheim (1856-1936) presentava sintomi di tipo isterico. Aveva ventuno anni quando entr\u00f2 in cura dal professor Joseph Breuer, di cui Freud era amico oltre che allievo e principale collaboratore. Il trattamento psicoterapeutico si svolse tra il 1880 e il 1882 e il suo caso clinico, sotto lo pseudonimo di \"Anna O.\", venne presentato nel 1895 in \"Studi sull'isteria\" di Breuer e Freud.\nBreuer utilizzava il metodo ipnotico in maniera originale, tanto che Anna O. coni\u00f2 il termine \"cura con le parole\" per descrivere la terapia.\nCon questo metodo dell'ipnosi catartica Breuer riusc\u00ec ad individuare i sintomi della paziente ed eliminarli uno ad uno, sino all'imprevisto: la paziente, che presentava fin dapprincipio pulsioni erotiche riferite alla persona del padre, con il procedere del trattamento le trasfer\u00ec sulla figura del medico che l'aveva in cura. La situazione sembrava ancora controllabile, quando inaspettatamente segni di una gravidanza isterica vennero manifestati dalla paziente, la quale cominci\u00f2 a dichiarare che stava aspettando un figlio dal terapeuta.\nIl prof. Breuer, psichiatra di comprovato valore oltre che persona stimata, abbandon\u00f2 Vienna spaventato lasciando la paziente in piena crisi e pregando il suo miglior allievo, il dottor Freud, di rilevare questa paziente cos\u00ec pericolosa per il suo buon nome e di salvare la sua famiglia da un naufragio.\nFreud accett\u00f2 di farsi carico del caso, che in seguito raccont\u00f2 in uno dei suoi scritti dove introduceva i concetti analitici di \u2018transfert' e \u2018controtransfert' \"ribattezzando\" la paziente col noto pseudonimo.\nMolti concetti o elaborazioni della psicoanalisi sono stati modificati o abbandonati nel tempo, ma i concetti di \"transfert\" e \"controtransfert\" invece diventeranno sempre pi\u00f9 centrali sino ad arrivare alle pi\u00f9 attuali elaborazioni della corrente detta di psicoanalisi intersoggettiva. In essa i due concetti scaturiti dal \"caso di Anna O.\" svolgono un ruolo preponderante sia nel condurre la terapia sia nell'elaborazione teorica dell'esperienza psicoanalitica.\nBerta Pappenheim rimane una dei grandi sconosciuti eroi della psicoanalisi, che, con il loro dramma personale e le loro sofferenze, hanno inconsapevolmente costituito la materia prima nel costruire i concetti operativi fondamentali della nuova scienza umana. Superato finalmente il periodo di crisi e l'adolescenza, divenne famosa per essersi occupata dell'infanzia operando nella costruzione della prima rete di asili infantili austriaca. Fu anche direttrice di un orfanotrofio a Francoforte e, oltre a essersi dedicata a studi sociologici attinenti alla prostituzione, fu militante e fondatrice della \"Lega giudaica delle donne\".\nNel 1954 la Repubblica Federale Tedesca, per rendere omaggio alla sua memoria, diede alle stampe un francobollo a lei dedicato.\nInnamorata del dottor Jung: Sabine Spielrein.\nQuesta storia d'amore, che vede coinvolti anche la moglie del giovane medico svizzero e il dottor Freud come consulente di Jung nella faccenda, oltre che amico di Sabine, \u00e8 stata portata sugli schermi anche con risvolti un po' morbosi da pi\u00f9 di un regista.\nIn particolare sottolineamo le pellicole del regista svedese Marton \"Mi chiamavo Sabine Spielrein\" (2002), a detta di alcuni critici cinematografici la pi\u00f9 aderente ai fatti storici, e alla pellicola del regista italiano Roberto Faenza \"Prendimi l'anima\" dello stesso anno, alla quale ha collaborato anche lo psicoanalista junghiano Aldo Carotenuto. Carotenuto ha peraltro riportato alla luce il carteggio Freud-Jung e il diario di Sabine Spielrein. Lo psicoanalista si \u00e8 mostrato comunque molto critico e ha sottolineato che il regista ha voluto dare troppa enfasi alle capacit\u00e0 amatorie del medico svizzero, forse per venire incontro alle aspettative del pubblico. Del resto si attende che gli eredi di Jung diano il consenso alla pubblicazione di parte del carteggio Jung-Freud a cui si sono sempre opposti: potrebbe nascondere altre sorprese.\nQuesta, in sintesi, \u00e8 la storia di come una donna etichettata addirittura come psicotica, dopo essersi innamorata follemente del dottor Jung, divenne infine non soltanto psicoanalista, ma addirittura psicoanalista didatta.\nLa storia comincia al Burgh\u00f6lzli, famosa clinica psichiatrica di Zurigo, dove giunge una nuova paziente: si chiama Sabina Spielrein ed \u00e8 una giudea russa molto colta, figlia di una famiglia molto ricca. Di appena diciannove anni, gi\u00e0 da sei soffriva di crisi depressive che si esprimevano anche con comportamenti violenti.\nIl professor Eugen Bleuler, primario, decise di affidare questo caso apparentemente di psicosi ad uno dei migliori medici del suo staff, il dottor Jung. Egli lavorer\u00e0 sul caso complessivamente per nove anni nel manicomio di Zurigo.\nJung operer\u00e0 con Sabine seguendo le nuove direzioni psicoterapeutiche, che venivano allora elaborate dal lavoro pionieristico del dottor Freud, del quale la clinica psichiatrica di Zurigo si faceva avamposto principale dopo Vienna. L'incontro psicoanalitico tra Jung e Sabine fu presto molto coinvolgente per entrambi: a prestar fede alle lettere di Sabine, ci si trova di fronte alla narrazione di una forte relazione erotica.\nSta di fatto, comunque, che il comportamento della ragazza cominci\u00f2 a preoccupare in maniera sempre maggiore Jung, che non riusciva pi\u00f9 a capire cosa stesse succedendo. Nel film di Faenza viene riportato come assodato che tra paziente e medico ci fu realmente una relazione carnale; resta il fatto che Jung cap\u00ec di aver ormai perso il controllo della situazione quando Sabine chiese a Jung un figlio per il quale aveva gi\u00e0 pronto un nome: Sigfrido. Non contenta di ci\u00f2, volendo cercare lo scandalo a tutti i costi, rese pubblica la sua relazione con Jung.\nInfine Jung riusc\u00ec a liberarsi di Sabine, salvando cos\u00ec anche il suo matrimonio e la sua carriera.\nSabine in seguito and\u00f2 in analisi anche dallo stesso Freud, si spos\u00f2 e si laure\u00f2 in medicina con una tesi di laurea su un caso clinico di schizofrenia. Divenne psicoanalista e si dedic\u00f2, oltre alla cura di pazienti, alla formazione di nuovi medici che volevano divenire psicoanalisti. Ritorn\u00f2 in Russia, ma nel 1942 Sabine Spielrein, in quanto giudea, giunge al termine della sua vita tragicamente, uccisa dai nazisti nella sinagoga di Rostov sul Don.\nL'opposizione alla psicoanalisi in Europa.\nIn Europa il discorso freudiano era ancora tacciato di \"delirio\", di essere ossessionato dal sesso e di rovinare la societ\u00e0 mettendo in pubblica piazza ogni indecenza e perversione. L'impressione, a detta di chi ha vissuto in quell'atmosfera, era che fosse la stessa comunit\u00e0 umana che si ergesse contro il discorso freudiano, chiedendo di ridurre al silenzio lui e i suoi seguaci per metterli nell'impossibilit\u00e0 di nuocere. Questa \"folla inferocita\" non spavent\u00f2 il medico viennese; anni dopo egli accus\u00f2 lo stesso Jung di codardia, chiedendogli di non utilizzare pi\u00f9 il termine di psicoanalisi per le sue teorie basate su una teoria della libido desessualizzata.\nEspressione di questo clima di opposizione tra psicoanalisi e societ\u00e0 \u00e8 quanto Freud scrisse nel 1910:\nLa psicoanalisi sbarca negli Stati Uniti.\nNel 1909 Freud venne invitato negli Stati Uniti insieme allo psichiatra svizzero Carl Gustav Jung e all'ungherese S\u00e1ndor Ferenczi.\nFu durante il lungo viaggio in nave attraverso l'Atlantico che iniziarono a prodursi alcuni motivi di tensione tra Freud e Jung, preludio della rottura di pochi anni dopo.\nUna volta arrivati a New York, ai tre pionieri se ne aggiunse un quarto, Ernest Jones, giunto dall'Inghilterra.\nFreud aveva cinquantatr\u00e9 anni quando alla Clark University fu insignito del titolo di Dottore. Oltre a questa onorificenza, Freud ebbe modo di intessere relazioni anche con il pi\u00f9 famoso filosofo statunitense, William James, il quale and\u00f2 ugualmente ad ascoltarlo malgrado fosse molto malato. Ernst Jones riporta che, al termine dell'incontro tra Freud e James, questi si accomiat\u00f2 dicendogli: \"Il futuro della psicologia si affida al vostro lavoro\".\nA partire dal 1909, Abraham A. Brill inizi\u00f2 a tradurre le opere di Freud e Jung in inglese.\nNegli Stati Uniti Freud si sent\u00ec pi\u00f9 a suo agio che in Europa, anche se in seguito (1925) confess\u00f2 che in America, dove l'ingenua \"dottrina del comportamento\" si vantava di aver completamente eliminato la psicologia, la portata radicale del suo pensiero era stata abbondantemente annacquata.\nMalgrado questi giudizi sulla psicoanalisi americana dati da Freud, nel 1931 a New York fu inaugurato il primo istituto psicoanalitico e l'anno dopo un secondo istituto a Chicago seguiti negli anni immediatamente successivi da altri diciassette istituti tutti facenti capo all\"'American Psychoanalytic Association\" che ne garantiva l'ortodossia.\nQuesti modi centralizzati e rigidamente gerarchici di organizzazione hanno fatto divampare negli anni seguenti (soprattutto a partire dagli anni quaranta) polemiche sia in Europa che in America, nelle quali \u00e8 invalso parlare anche di \"nuova chiesa psicoanalitica\".\nL'internazionale della psicoanalisi.\nPer combattere i tentativi di boicottaggio della psicoanalisi da parte dell'ambiente medico, Freud fond\u00f2 nel 1908 la prima rivista di psicoanalisi: \"Jahrbuch fur psychopathologische und psychoanalytische Forschungen\" (\"Annuario per la ricerca e la psicopatologia psicoanalitica\"), alla cui direzione pose Jung, che riteneva ormai essere il suo erede, il quale organizz\u00f2 lo stesso anno il \"Primo congresso internazionale di psicoanalisi\", da tenersi nella citt\u00e0 di Salisburgo.\nAl ritorno di Freud dagli Stati Uniti, nel 1910 il Congresso di Norimberga (30 e 31 marzo) istitu\u00ec un'organizzazione internazionale per coordinare tutte quelle associazioni psicoanalitiche nazionali gi\u00e0 costituitesi o di nuova creazione. Anche questo congresso era stato organizzato da Jung, che veniva ormai universalmente visto come il successore di Freud alla guida del movimento psicoanalitico: Freud stesso, in questa occasione, fece pressione affinch\u00e9 la presidenza dell'internazionale della psicoanalisi gli venisse affidata.\nAdler e Stekel invece si incaricarono del giornale dell'associazione: lo \"\"Zentralblatt f\u00fcr Psychoanalyse\" (Rivista centrale di psicoanalisi). In seguito a questa rivista si affianc\u00f2 un'altra pubblicazione per trattare gli aspetti non direttamente medici della psicoanalisi: \"Imago\"\", diretta dallo stesso Freud.\nGi\u00e0 allora circoli medici legati alla psicoanalisi erano presenti, oltre che a Berlino, Vienna e Zurigo, anche a Budapest, Bruxelles, negli Stati Uniti, in Russia, Francia, Italia e Australia.\nCon questi medici e psicoanalisti che costituivano la prima avanguardia del nuovo movimento di pensiero, nella quale bisognerebbe includere l'insieme numeroso e sofferente dei loro pazienti, Freud tesse una fitta e costante corrispondenza, che garantir\u00e0 la coerenza e l'avvenire del movimento psicoanalitico.\nAlfred Adler: il primo dissidente.\nLa prima divergenza in seno al movimento psicoanalitico si consum\u00f2 nel 1910 ad opera dello psichiatra austriaco Alfred Adler (1870-1937). Egli diede vita ad un altro orientamento psicoanalitico a cui diede il nome di \"Psicologia individuale\".\nI due principali aspetti della Psicologia Individuale di Adler erano relativi all'elaborazione del \"Complesso di Inferiorit\u00e0\" (come base dei processi psicologici fondanti molte manifestazioni psicopatologiche e difficolt\u00e0 di adattamento), ed alla centralit\u00e0 delle istanze sociali nel lavoro psicoanalitico.\nCarl Gustav Jung: il tradimento del delfino.\nNel 1913 fu la volta di Jung ad abbandonare Freud e gli altri psicoanalisti che condividevano la teoria sessuale della libido e l'impostazione \"scientifica\" che Freud aveva dato alla teoria psicoanalitica.\nBench\u00e9 Jung ritenesse la sua visione comunque \"psicoanalisi\", per evitare ogni confusione con l'impostazione Freudiana fu costretto da Freud stesso a denominare altrimenti il suo nuovo punto di vista. Egli scelse il termine di \"psicologia analitica\" e da allora si \u00e8 soliti riferirsi alla psicoanalisi di orientamento junghiano con tale denominazione. L'italo-tedesco Ernst Bernhard, per accentuare il riferimento ad una sua personale lettura del testo junghiano, usava il termine di \"psicologia dell'individuazione\", avendo fatto suo il programma di difendere ad oltranza le nuove individualit\u00e0 ancora deboli nell'affrontare quel dinosauro potente ma necessario anch'esso all'evoluzione, la coscienza collettiva.\nIn alcuni paesi tale divergenza non comport\u00f2 problemi di grave entit\u00e0 dal punto di vista organizzativo per il movimento psicoanalitico nel suo insieme; in altri, come l'Inghilterra, signific\u00f2 la dissoluzione del movimento che riusc\u00ec a ricostituirsi solo nel 1919.\nAlle radici del dissidio Freud-Jung: l'interpretazione dell'incesto e della vicenda edipica.\nNel 1912 apparve il saggio di Jung \"La libido: simboli e trasformazioni\". Si present\u00f2 immediatamente come il libro della discordia, poich\u00e9 presentava una nuova concezione della libido e delle sue trasformazioni che si riassume in quella che sarebbe diventata la nuova impostazione teorica e clinica eretica di Jung: la concezione dell'incesto simbolico.\nPer Jung, infatti, il limite di Freud relativamente alla tematica fondamentale dell'incesto \u00e8 quello di attenersi ad una interpretazione meramente letterale del desiderio incestuoso, palesando cos\u00ec la sua incapacit\u00e0 di cogliere al di l\u00e0 di una interpretazione concretistica il significato spirituale dell'incesto in quanto simbolo.\nQuanto Jung andava affermando era quindi grave nei confronti dei capisaldi della teoria psicoanalitica sino ad allora elaborata, a partire dalla ormai superata prima ipotesi del trauma infantile, perci\u00f2 Jung indugiava nel decidere di dare alle stampe questo suo libro. Temeva infatti di perdere un'amicizia cos\u00ec importante e non aveva intenzione di separarsi dal movimento psicoanalitico: voleva semplicemente essere un ricercatore libero all'interno di un unico movimento. La moglie Emma Jung, anch'essa psicoanalista, lo rassicur\u00f2 esprimendo il suo parere che i suoi timori fossero eccessivi e che quindi potesse esprimere le sue opinioni anche se divergenti.\nCos\u00ec non fu e tutti i suoi amici psicoanalisti, uno ad uno, non gli rivolsero pi\u00f9 la parola, considerandolo da allora un traditore della causa a cui il movimento si era votato. \nUn ponte tra psicoanalisi e scienza fisica: il concetto in Jung della libido come energia.\nNella nuova concezione della libido in Jung, questa, intesa semplicemente come energia psichica, avrebbe dovuto fare da ponte tra la psicoanalisi e le nuove scienze della fisica.\nCome si sa, in seguito Jung elabor\u00f2 un altro concetto che potremmo definire un ponte tra la psicoanalisi e le nuove concezioni della fisica che andavano maturandosi nei primi del Novecento: il concetto di sincronicit\u00e0, anch'esso ulteriore rottura con il principio di causa-effetto tipico del metodo scientifico oggettivante utilizzato nel modo di elaborarazione della psicoanalisi freudiana.\nPregiudizi sul significato della sessualit\u00e0 nella teoria psicoanalitica di Jung.\nIn seguito si diffuse una vulgata semplificata della concezione junghiana della libido, tanto che Jung ebbe a lamentarsene:\nPrecisazioni di Freud sul carattere sessuale della libido.\nFreud sarebbe tornato sulla questione in \"Introduzione alla psicoanalisi\", in cui polemizzava apertamente con Jung:\nL'impressione, comunque, anche alla luce degli sviluppi futuri dei due orientamenti psicoanalitici principali, \u00e8 che dietro questa diatriba sulla natura della libido ci fosse un disaccordo pi\u00f9 profondo, cio\u00e8 due modi diversi di intendere il desiderio incestuoso e il relativo tab\u00f9 della vicenda edipica.\nJung e la sua grande paura di un naufragio nella psicosi.\nA partire dal momento in cui i due grandi a fondamento dell'edificio psicoanalitico imboccarono strade diverse, e Jung si ritrovava solo, senza altri punti di riferimento che se stesso, questi si immerse totalmente nella sua autoanalisi personale, come non aveva fatto prima. Egli arriv\u00f2 ben presto, come pi\u00f9 tardi confess\u00f2, a temere di dirigersi ineluttabilmente verso la psicosi, tanto potente e fascinoso risultava essere il materiale proveniente dall'inconscio, sia il suo che quello dei pazienti che si ritrovava a trattare. I suoi pazienti gli portavano nuovi contenuti provenienti da un unico inconscio ancora da chiarificare, ovvero da far riemergere alla luce della coscienza.\nJung seppe prendere le sue dovute precauzioni e procurarsi \"salvagente\" e \"scialuppe di salvataggio\"; cos\u00ec infine l'isoletta della sua coscienza resse bene all'incontro con l'oceano dell'inconscio e non sprofond\u00f2 in esso, anzi forn\u00ec la materia base dei suoi libri successivi.\nVal la pena di riportare di questo periodo del percorso psicoanalitico di Jung, uno dei momenti pi\u00f9 drammatici di questa sua discesa nelle profondit\u00e0 dell'inconscio, dove per\u00f2 si celano anche le altezze dello spirito. Orbene lo psicoanalista nella sua autobiografia racconta come, in un momento in cui era completamente vissuto da grandi tensioni psichiche, tanto che esse sembravano in procinto di sfociare in una vera e propria psicosi, in quel medesimo istante in cui stava per cedere dall'inconscio emerse un contenuto che si presenta simultaneamente come una benedizione, se compreso e quindi integrato al pensiero cosciente, e una maledizione se invece non compreso e quindi abbandonato a s\u00e9 stesso nel regno dell'inconscio \u2014 quell'ambito oscuro e ombroso del non-sapere di s\u00e9.\nSi trattava del famoso sogno della caccia all'eroe Sigfrido e della sua uccisione, che proponeva a Jung una trasformazione del suo atteggiamento verso la vita, proposta che si compendiava nel \"sacrificio dell'eroe quale mito appartenente ancora all'ego\". Stava ancora a significare che egli non aveva ancora pienamente compreso il senso della rivoluzione psicoanalitica come nuova rivoluzione copernicana, che spodesta radicalmente l'Io dal suo posto centrale nel sistema psichico e lo detronizza gerarchicamente in favore dell'inconscio.\nDiffusione della psicoanalisi junghiana a livello mondiale.\nJung ebbe molti discepoli che abbracciarono il suo indirizzo psicoanalitico o che abbandonarono il movimento freudiano perch\u00e9 pi\u00f9 in sintonia con la svolta da lui impressa su questo o quel punto della teoria psicoanalitica. Ciascuno a modo suo si trov\u00f2 a sottolineare in particolare questo o quel particolare concetto proprio della psicoanalisi archetipica-individuativa del pioniere di questa scuola.\nCos\u00ec tra i pi\u00f9 importanti pionieri o divulgatori dell'orientamento junghiano vanno annoverati:\nErich Neumann (1905-1960), grande studioso della storia della coscienza e delle sue origini nonch\u00e9 dell'archetipo fondamentale della Grande Madre. Con una enfasi particolare sottoline\u00f2 in una lettura pi\u00f9 consona alla sua visione della psicoanalisi archetipica elaborata da Jung, l'impostazione evoluzionistica in essa presente enunciando i vari stadi evolutivi di emersione del fenomeno della coscienza dall'inconscio e come anche a livello dell'evoluzione psicologica del singolo individuo si possa applicare il principio scoperto nell'ambito delle scienze naturali secondo cui l'ontogenesi ricapitola la filogenesi. Conseguenza del modello archetipico-individuativo-evolutivo proprio di Neumann \u00e8 la sua denuncia della ipertrofia dell'elemento maschile caratteristica della coscienza occidentale ancora patriarcale elaborata nel suo \"La psicologia del femminile\" del 1953 dove auspica una integrazione dell'elemento femminile a vantaggio di un affrancamento dalla coscienza di gruppo;\nL'americano James Hillman (1926), che \u00e8 stato anche presidente dell'Associazione Internazionale di Psicologia Analitica ed \u00e8 attualmente l'esponente di punta del cosiddetto \"approccio archetipico\";\nL'inglese Michael Fordham (1906-1995), che cerc\u00f2 di integrare aspetti della psicologia analitica classica con i risultati e le teorizzazioni della scuola delle relazioni oggettuali;\nTra gli altri psicoanalisti junghiani degni di nota vi \u00e8 la stessa moglie di Jung, Emma Jung (1882-1955) che ha dedicato gran parte della sua vita di psicoanalista a ricerche sulla psicologia del Santo Graal, lasciate incompiute alla sua morte e portate a compimeno da un'altra famosa psicoanalista junghiana Marie-Louise von Franz (1915-1998). Quest'ultima, allieva e collaboratrice di Jung all'Istituto omonimo di Zurigo, mise particolare enfasi sulle affermazioni di Jung sui poteri di autoguarigione della natura a scapito di ogni teorizzazione psicopatologica generale, ed approfond\u00ec i temi del sogno e del simbolismo alchemico.\nRilevante inoltre anche per l'importanza e la diffusione di questa corrente di pensiero contemporanea \u00e8 il medico pediatra berlinese Ernst Bernhard (1896-1965) collaboratore di Jung ma emigrato in seguito in Italia e pertanto considerato il padre della psicoanalisi di orientamento junghiano nel nostro Paese, che diversamente da altri discepoli di Jung sottoline\u00f2 con particolare enfasi, anche nel suo insegnamento ai suoi nuovi allievi psicoanalisti italiani, il concetto junghiano di individuazione e come lo psicoanalista in quanto psicoterapeuta deve sempre essere un alleato costante ed intransigente delle istanze individuative del paziente anteponendole sempre a quelle della coscienza collettiva.\nQuesto insegnamento fu fatto proprio dai pi\u00f9 eminenti psicoanalisti italiani di orientamento junghiano come Mario Trevi e Aldo Carotenuto che andando oltre le polemiche interne alle varie scuole di psicoanalisi parl\u00f2 di \"psicoanalisi unificata\". Su questa stessa linea si \u00e8 mossa un'altra allieva di Ernst Bernhard, Silvia Montefoschi che fin dai primi anni sessanta lavor\u00f2 in concreto a questa unificazione teorica dei tre indirizzi fondamentali della psicologia del profondo, freudiana, junghiana e adleriana, in una prospettiva coerente al metodo di pensiero dialettico che gli \u00e8 sempre stato proprio.\nDel resto lo stesso Jung, diversamente da quanto poi \u00e8 stato veicolato dalla vulgata del suo pensiero sempre incline alle facili contrapposizioni polemiche, non ha mai negato la veridicit\u00e0 sia del \"principio di eros\" freudiano sia del \"principio della volont\u00e0 di potenza\" adleriano ma soleva dire piuttosto che erano veri entrambi e tuttavia ci\u00f2 che egli sottolineava con il suo proprio \"principio individuativo\" era che cosa sia eros che la volont\u00e0 di potenza erano divenuti nella storia psicologica evolutiva del singolo individuo e del collettivo.\nLa prima \"Storia della psicoanalisi\".\nRisoltasi la \"questione Jung\" Freud fa il punto sul movimento da lui creato con un saggio che rappresenta la prima storia della psicoanalisi scritta dal fondatore del movimento stesso: \"Per la storia del movimento psicoanalitico\" del 1914. In esso tra l'altro si riconosce ai due filosofi Nietzsche e Schopenhauer che sia pure per altre vie - la psicoanalisi, cos\u00ec ritiene Freud, ha proceduto empiricamente attenendosi al metodo scientifico - sono stati comunque con le loro intuizioni filosofiche anticipatori della psicoanalisi.\nLa psicoanalisi esistenziale.\nIl maggior rappresentante della psicoanalisi esistenziale \u00e8 Ludwig Binswanger (1881-1966).\nPsichiatra svizzero, costituiva assieme a Jung, a Karl Abraham ed al primario Eugen Bleuler il referente di Freud al Burgh\u00f6lzli, il prestigioso istituto psichiatrico di Zurigo. Bench\u00e9 a differenza di Jung rimase sempre in contatto con Freud e fu ricambiato della sua amicizia sino alla morte dello stesso, i suoi referenti si situano nella filosofia fenomenologica e esistenzialista: Edmund Husserl, Martin Heidegger, Karl Jaspers, Eug\u00e8ne Minkowski e nel pensiero di Martin Buber.\nBench\u00e9 la psicoanalisi esistenziale si inscriva pi\u00f9 propriamente nella storia della psichiatria che nella storia della psicoanalisi propriamente detta, essa tuttavia ha esercitato un profondo influsso sulla psicoanalisi, con la quale condivide la critica della psichiatria classica nella direzione di un approccio pi\u00f9 comprensivo, e quindi pi\u00f9 intersoggettivo alla sofferenza psichica.\nLo stesso filosofo esistenzialista Jean-Paul Sartre, gi\u00e0 con \"L'Essere e il Nulla\" del 1943, contribu\u00ec ad articolare questo approccio psicoanalitico alternativo a quello freudiano e a quello junghiano (che non solo condivide con Freud il concetto di \"inconscio\" ma lo amplifica in quello di \"inconscio collettivo\"). \u00c8 invece nota la critica di Sartre proprio al concetto centrale in psicoanalisi di \"inconscio\", nel capitolo dello stesso lavoro dal titolo \"Per una psicoanalisi esistenziale\".\nAlle riflessioni di Sartre e di altri autori della psicoanalisi esistenziale si rifanno i pi\u00f9 importanti esponenti di quelli che, a partire dagli anni sessanta, sono stati chiamati da un lato il \"movimento della psicologia esistenziale\" (vicina alla psicologia umanistica), quali Rollo May e Medard Boss, e dall'altro lato il \"movimento dell'antipsichiatria\", con esponenti quali in Inghilterra Ronald David Laing e David Cooper e negli Stati Uniti Thomas Szasz e Morton Schatzman. A quest'ultimo movimento, caratterizzato dalla critica delle istituzioni psichiatriche e delle metodiche di cura \"autoritaria\" della sofferenza psichica, alcuni aggiungono i due antipsicoanalisti Gilles Deleuze e F\u00e9lix Guattari, che, pur mostrandosi critici non solo verso la psichiatria ma anche e soprattutto verso la nuova psicoanalisi, sono molto pi\u00f9 vicini per formazione al linguaggio e all'approccio strutturalista e lacaniano.\nLa societ\u00e0 psicoanalitica tedesca.\nLa figura pi\u00f9 rilevante dell'associazione psicoanalitica tedesca \u00e8 Karl Abraham, che ne \u00e8 stato il fondatore nel 1910. Divenuto medico lavor\u00f2 nell'istituto psichiatrico di Zurigo, il famoso \"Burgh\u00f6lzli\", dove lavorano anche Carl Jung e Eugen Bleuler. In questa maniera anche lui viene a conoscere l'approccio psicoanalitico alle malattie mentali. Sua \u00e8 la fondazione del Policlinico Psicoanalitico di Berlino del 1920, distrutto completamente a seguito del trionfo del nazismo in Germania.\nOltre alla pi\u00f9 nota Melanie Klein, altri valenti psicoanalisti furono suoi allievi: Karen Horney e S\u00e1ndor Rad\u00f3, che sarebbero emigrati in America ricostituendo nuovi centri di diffusione della psicoanalisi, e Helene Deutsch e Theodor Reik.\nGeorg Groddeck lo \"psicoanalista selvaggio\".\nCon il termine di \"psicoanalista selvaggio\" Freud ed altri si riferivano a Georg Groddeck (1866 - 1934). Freud non amava per niente gli \"psicoanalisti selvaggi\", soprattutto dopo le varie scissioni e polemiche interne al movimento psicoanalitico, ma per Georg Groddeck ebbe un'amicizia che, nata nel 1917 quando si conobbero, sarebbe durata fino alla morte.\nDopo essere entrato nella Societ\u00e0 di Psicoanalisi di Berlino nel 1920, nel 1921 Groddeck pubblic\u00f2 \"Il Libro dell'Es\" e \"Il Linguaggio dell'Es\" nel 1923. Suo \u00e8 anche un romanzo del 1921, dal titolo \"Lo Scrutatore d'Anime\".\nGroddeck, a differenza di altri psicoanalisti, non arriv\u00f2 alla nuova scienza dell'inconscio occupandosi di disturbi della psiche, bens\u00ec occupandosi dei disturbi somatici. Per essere stato il primo medico ad utilizzare le conoscenze psicoanalitiche nella terapia delle normali malattie organiche viene considerato il padre della moderna medicina psicosomatica. Nella sua clinica di Baden Baden, in Germania, da lui fondata nel 1897, cercava di curare il cancro, la tubercolosi e altre malattie, rifiutando una netta distinzione tra \"psiche\" e \"soma\", e mettendosi in ascolto del linguaggio della malattia come se questa fosse un'espressione del linguaggio dell'Es, ovvero dei simboli dell'inconscio; inconscio che cos\u00ec \"prendeva parola\", in maniera anche drammatica, tramite la mediazione dei disturbi somatici.\nGroddeck aveva un modo di fare da saggio estremamente eccentrico e, proprio per il suo considerarsi un medico \"pi\u00f9 mago che medico\", usava chiamare il suo sanatorio \"Satanarium\". Per questo suo sottolineare la forza enorme dell'inconscio scoperta dalla psicoanalisi, e per il suo \"panpsichismo\" e \"monismo\" antipositivista e antiscientista, lo scienziato Freud si era messo un po' in allarme, intravedendo nella visione del medico-mago un sorta di nuovo misticismo dell'inconscio: per Groddeck infatti in ultima analisi l'uomo \"\u00e8 vissuto\" dall'inconscio.\nTuttavia proprio Freud, che non condivideva per niente l'estremismo del concetto di inconscio adottato dallo psicoanalista selvaggio, prese proprio da Groddeck il termine di \"Es\", che Groddeck a sua volta deve al filosofo tedesco Friedrich Nietzsche.\nOskar Pfister e altri psicoanalisti consigliarono Freud di mantenere le distanze, per una maggior rispettabilit\u00e0 scientifica del movimento, da questa sorta di psicoanalista che, per certi versi, assomigliava ad uno stregone. Freud non diede ascolto ai consigli. S\u00e1ndor Ferenczi, considerato uno degli psicoanalisti pi\u00f9 autorevoli del movimento, condivise l'atteggiamento di amicizia tra Freud e Groddeck.\nAlcuni hanno voluto vedere nella concezione della psicoanalisi, tipica di Groddeck, un punto di vicinanza con Otto Rank e al suo \"Il trauma della nascita e il suo significato psicoanalitico\", pubblicato proprio in quegli anni, che tante discussioni e polemiche aveva suscitato all'interno dell'associazione di psicoanalisi.\nAltri dissidenti.\nDei primi dissidenti che hanno dovuto reggere lo scontro con il \"padre\" fondamentalmente buono Freud, quello che sembra ne sia venuto fuori bene, alquanto ringiovanito con il tempo, pare sia stato il solo Jung. Comunque, anche per lui, non fu cosa facile, perch\u00e9 l'affetto, la stima e l'amicizia per Freud era veramente tanta e forte. Freud meritava questi sentimenti con tutto il lavoro scientifico, che isolato e tenuto lontano dagli ambienti accademici come fosse un appestato, aveva saputo portare avanti praticamente da solo per lunghi anni.\nTra i ribelli o dissidenti, forse anche meno fortunati, vanno annoverati Wilhelm Stekel (1868-1942) e Viktor Tausk. Quest'ultimo, al momento in cui Freud spinse la sua analista Helene Deutsch a interrompere l'analisi e ad abbandonarlo, mor\u00ec suicida.\nParzialmente, va annoverato fra i dissidenti uno dei \"figli\" prediletti di Freud, vale a dire S\u00e1ndor Ferenczi, il quale non solo svilupp\u00f2 intuizioni fondamentali sulla \"persecuzione degli adulti sui bambini\", riprese poi da Alice Miller, ma anche una tecnica di transfert caldo ed empatico, ripreso dall'allievo Michael Balint, che Freud condann\u00f2. All'apice della crisi col maestro, Ferenczi mor\u00ec di leucemia a soli 59 anni.\nLa causa psicoanalitica e i suoi \"caduti\".\nViktor Tausk (1879-1919) fu designato dal destino ad essere la prima \"vittima\" della causa psicoanalitica, secondo la ricostruzione storica proposta da Paul Roazen nel volume \"Fratello Animale\" (1974).\nNegli ultimi tempi Freud aveva interrotto di autorit\u00e0 la psicoanalisi didattica con Tausk, che era di parere opposto, e l'aveva affidato alla sua allieva Helene Deutsch, che a sua volta era in analisi didattica con Freud. Ad un certo punto, secondo le fonti citate da Roazen, Freud ordin\u00f2 alla Deutsch di interrompere improvvisamente il trattamento analitico di Tausk, nonostante le sue gravi condizioni. Alcuni ritengono che questa scelta non fu delle pi\u00f9 felici, compromettendo ulteriormente le condizioni psichiche dello psicoanalista, gi\u00e0 in una profonda crisi emotiva ed esistenziale.\nLa nota amica del filosofo tedesco Friedrich Nietzsche, la psicoanalista Lou Von Salom\u00e9, considerava Tausk tra i migliori di quelli pi\u00f9 vicini al maestro viennese. Egli, dopo essersi occupato del fenomeno del sogno, di psichiatria militare (fu psichiatra militare durante la prima guerra mondiale), di sessualit\u00e0 infantile e di problematiche connesse al narcisismo, infine pass\u00f2 a occuparsi delle psicosi.\nSuo \u00e8 il celebre scritto \"Sulla genesi della \"macchina influenzante\" nella schizofrenia\" (1919), che introduceva la prima interpretazione teorica psicoanalitica di un importantissimo aspetto dei deliri di influenzamento.\nDi l\u00ec a poco lo psicoanalista, molto provato, improvvisamente decise di porre fine alle sue sofferenze. Dalla pubblicazione postuma delle lettere di Freud emersero sue affermazioni che hanno suscitato polemiche e ulteriori commenti sulla vera personalit\u00e0 del maestro viennese, in quanto vi si legge una sua opinione alquanto cinica sulla scomparsa del giovane analista, come \"di un bene per s\u00e9 e per il movimento psicoanalitico\".\nLa prima cattedra universitaria di psicoanalisi.\nReich non \u00e8 il solo degli psicoanalisti a nutrire speranze in un trionfo del socialismo. Tra gli assertori di questi ideali vi era anche lo psicoanalista ungherese S\u00e1ndor Ferenczi.\nPrima del finire della prima guerra mondiale, nella quale anche Freud sub\u00ec un grave lutto con la perdita di un figlio al fronte, Lenin prese il potere in Russia, innescando altri tentativi d'insurrezione simili in altre nazioni europee tra cui l'Ungheria, dove si insedi\u00f2 nel 1918 la Repubblica Ungherese Socialista di B\u00e9la Kun. Fu proprio il simpatizzante socialista Ferenczi a ricoprire la prima cattedra universitaria di Psicoanalisi, anche se per breve tempo, nella neonata Repubblica. Nel 1920 il nuovo governo controrivoluzionario e di estrema destra dell'Ammiraglio Horthy lo esoner\u00f2 dall'incarico universitario.\nFerenczi era uno psicoanalista che aveva suscitato scalpore per il suo modo di condurre tecnicamente la psicoanalisi. Lo stesso Freud fu costretto a redarguirlo perch\u00e9 gli era giunta notizia che, spingendosi oltre la parola quale mezzo elettivo per condurre un'analisi, Ferenczi giungeva ad accarezzare e baciare i suoi pazienti (in realt\u00e0, aveva sviluppato una serie di \"tecniche analitiche attive\", aveva sperimentato l'idea di \"analisi reciproca\" tra analista e paziente ecc.)\nIn seguito, pur se molto diversamente da Reich, le elaborazioni teoriche e le considerazioni cliniche di questo psicoanalista divergeranno sempre pi\u00f9 dal resto del movimento psicoanalitico, in particolare con la pubblicazione nel 1924 di un saggio dal titolo \"Thalassa\", che Freud defin\u00ec \"la pi\u00f9 ardita applicazione della psicoanalisi che sia mai stata fatta\". Il testo, che si pone tra la metapsicologia psicoanalitica e la filosofia della biologia, era stato elaborato da Ferenczi a partire dagli anni della prima guerra mondiale (in cui aveva servito come ufficiale medico in una citt\u00e0 di guarnigione). In esso si fa sentire anche l'influsso de \"Il trauma della nascita\", opera di un altro psicoanalista, Otto Rank, pubblicata nel 1924.\nI suoi allievi pi\u00f9 rilevanti sono da considerarsi: Melanie Klein, che con lui aveva iniziato l'analisi didattica prima di proseguirla con Karl Abraham, Franz Alexander, S\u00e1ndor Rad\u00f3, Alice e Michael Balint.\nLa psicoanalisi arriva in Italia.\nLa prospettiva psicoanalitica in Italia fu portata da due psichiatri, Luigi Baroncini del manicomio di Imola, e Gustavo Modena del manicomio di Ancona.\nEssi la citarono in due loro saggi scientifici del 1908: rispettivamente, \"Il fondamento e il meccanismo della Psicoanalisi\" sulla \"Rivista di Psicologia\", e \"Psicopatologia ed etiologia dei fenomeni psiconeurotici: contributo alla dottrina di Freud\" sulla \"Rivista sperimentale di Freniatria\".\nTrieste capitale italiana della psicoanalisi.\nTuttavia fu Trieste la citt\u00e0 italiana destinata a restare famosa come la sede dei primi pionieri italiani della psicoanalisi, prima del suo dilagare nel resto della penisola. A Trieste si trovava il primo vero psicoanalista italiano, Edoardo Weiss (1889-1971), che gi\u00e0 all'et\u00e0 di 24 anni nel 1913 (si laure\u00f2 in medicina a Vienna nel 1914) apparteneva all'Associazione psicoanalitica internazionale (International Psychoanalytical Association, fondata da Freud). Non fu lui per\u00f2 il fondatore della Societ\u00e0 psicoanalitica italiana, che fu invece creata presso l'ospedale psichiatrico di Teramo dal relativo direttore: Marco Levi Bianchini nel 1925.\nWeiss viene comunque considerato il padre della psicoanalisi italiana perch\u00e9 furono suoi allievi tre importanti psicoanalisti come il cattolico Emilio Servadio, Nicola Perrotti e Cesare Musatti, che hanno formato le successive generazioni di psicoanalisti italiani. Cesare Musatti, che inizialmente si avvicin\u00f2 allo studio della psicoanalisi su ispirazione del suo maestro Vittorio Benussi, scrisse il primo grande \"Trattato di Psicoanalisi\" italiano (1949), su cui si sono formate generazioni di psicoanalisti.\nWeiss fu inoltre il promotore del rilancio nel 1932 della Societ\u00e0 Psicoanalitica Italiana (tuttora la principale societ\u00e0 psicoanalitica italiana ad indirizzo freudiano) che fu trasferita da Teramo a Roma, e della creazione della \"Rivista italiana di psicoanalisi\", in una situazione che lo vedeva in aperta contrapposizione all'altro grande pioniere italiano, Marco Levi Bianchini.\nLa psicoanalisi trova per\u00f2 il suo pi\u00f9 ampio sviluppo in Italia a partire dagli anni \u201960.\nIn questo periodo, si possono individuare diverse importanti figure di riferimento che contribuiscono ad introdurre e diffondere in Italia la psicoanalisi come metodo di indagine, tecnica psicoterapeutica e riflessione teorica.\nCesare Musatti si fa carico di avviare e coordinare la traduzione delle Opere di Freud. Infatti, in Italia non era ancora stato organizzato un piano editoriale che provvedesse alla traduzione completa del pensiero del fondatore della psicoanalisi: questa lacuna viene colmata grazie alla curatela di Musatti, che nel corso di tutti gli anni \u201860 e \u201970 si occuper\u00e0 della pubblicazione dell\u2019intero corpus freudiano con l\u2019editore Boringhieri.\nA questo progetto editoriale, si affianca l\u2019imponente iniziativa culturale promossa da Pier Francesco Galli e Gaetano Benedetti col Gruppo di Psicoterapia e Scienze Umane. Questa iniziativa si poneva come aggiornamento culturale e prevedeva la diffusione di importanti opere psicoanalitiche successive a Freud attraverso le collane \u201cBiblioteca di Psichiatria e di Psicologia Clinica\u201d (edita da Feltrinelli) e \u201cProgramma di Psicologia Psichiatria Psicoterapia\u201d (edita da Bollati Boringhieri).\nLa psicoanalisi italiana andava quindi sviluppandosi attorno a diversi centri di formazione professionale e culturale. Da una parte, si assisteva alla progressiva organizzazione della Societ\u00e0 Psicoanalitica Italiana (SPI) attorno all\u2019eminente personalit\u00e0 di Cesare Musatti e ai suoi diretti allievi, il cui training rispondeva alle richieste dell\u2019International Psychoanalytic Association (IPA). Dall\u2019altra, il Gruppo di Psicoterapia e Scienze Umane si costituiva come ulteriore luogo di formazione senza tuttavia darsi una veste ufficiale in termini di training psicoanalitico, fino a quando alcuni psicoanalisti di fama internazionale come Gaetano Benedetti, Johannes Cremerius e Joseph Sandler gettarono le basi a Milano per la costituzione di un training indipendente, trovando ufficializzazione nella Scuola di Psicoterapia Psicoanalitica (SPP) e nell\u2019Associazione Studi Psicoanalitici (ASP) facenti parte dell\u2019International Federation of Psychoanalytical Societies (IFPS).\nPsicoanalisi e letteratura italiana.\nLa psicoanalisi, le sue tematiche e il suo linguaggio cominciano a colonizzare la letteratura italiana a partire dal 1923, con la pubblicazione del romanzo \"La coscienza di Zeno\" del romanziere triestino, Italo Svevo. In questo romanzo si racconta di un personaggio che, dedito al vizio del fumo, decide di intraprendere una cura psicoanalitica per guarirne.\nAnche nella poesia si fa sentire la ormai ineludibile presenza della psicoanalisi nelle opere poetiche di Umberto Saba, poeta triestino anch'esso. Il poeta tra l'altro era stato lui stesso in cura psicoanalitica proprio da Weiss, poich\u00e9 soffriva di disturbi depressivi.\nUn altro grande del novecento italiano fortemente influenzato dalla psicoanalisi fu senza dubbio Alberto Moravia, la cui cultura giovanile si forma negli anni 1916-25 e la cui presenza letteraria comincia nel 1925 col romanzo Gli indifferenti.\nNel 1964 esce il romanzo di Giuseppe Berto \"Il male oscuro\" in cui l'autore racconta il suo percorso dalla malattia alla guarigione, ottenuta con l'assistenza psicoanalica di Nicola Perrotti.\nLa psicoanalisi di orientamento junghiano a Roma.\nL'orientamento freudiano della psicoanalisi arriv\u00f2 per primo in Italia, ma anni dopo (1936) uno tra i pi\u00f9 autevoli esponenti dell'orientamento junghiano si stabil\u00ec a Roma. Si trattava di un rifugiato giudeo che giungeva da Berlino, un medico specializzato in pediatria, approdato in seguito alla psicoanalisi. Il suo nome era Ernst Bernhard e aveva compiuto la sua analisi didattica sia con Freud che con Jung.\nIn verit\u00e0 Jung risultava comunque gi\u00e0 conosciuto in Italia sin dal 1903, poich\u00e9 sulla rivista \"Luce e Ombra\" di Milano era apparsa una recensione della tesi di laurea di Jung \"Psicologia e patologia dei cosiddetti fenomeni occulti\", che Jung aveva dato alle stampe appena un anno prima nel 1902. A partire da quella data Jung verr\u00e0 citato sulle pubblicazioni italiane sempre pi\u00f9 spesso, ma Bernhard rappresentava l'arrivo della psicoanalisi in persona nella penisola.\nA Roma Bernhard strinse amicizia con il decano dei freudiani italiani, Edoardo Weiss, che dal 1931 si era trasferito da Trieste a Roma. Fu proprio Weiss che lo aiut\u00f2 a riprendere a esercitare la professione nella sua nuova citt\u00e0 inviandogli i primi pazienti.\nIn Italia la situazione per i giudei divenne problematica con la proclamazione delle leggi razziali che entrarono in vigore nel 1938. In quello stesso anno la Societ\u00e0 Psicoanlitica Italiana viene sciolta d'autorit\u00e0.\nSi racconta che le nuove leggi razziali, emanate dal governo fascista in ossequio alla politica di alleanza sempre pi\u00f9 stretta con la Germania nazista, sconvolsero Weiss, che chiese consiglio e aiuto a Bernhard. Questi, che tra l'altro praticava l'astrologia, gli fece l'oroscopo, aiutando Weiss a decidere la data della partenza per gli Stati Uniti d'America, dove riusc\u00ec a rifugiarsi e a rimanere indenne dalle conseguenze delle leggi razziali.\nPer Bernhard, che rimase in Italia, la sorte fu pi\u00f9 drammatica per quanto, dati i tempi, comunque fortunata. A guerra gi\u00e0 inoltrata fu arrestato e condotto nel campo di internamento di Ferramonti di Tarsia, in Calabria. Alcuni pazienti di Bernhard presto avvisarono un suo amico, Giuseppe Tucci, un orientalista con il quale stava in quel momento collaborando, che non perse tempo per tentare l'impossibile mettendo, in moto ogni amicizia utile allo scopo. Infine Bernhard riusc\u00ec a tornare alla sua casa di Via Gregoriana 12 a Roma, anche se fino all'entrata degli americani nella citt\u00e0 visse praticamente murato vivo in una stanza.\nSviluppi della psicoanalisi di orientamento junghiano dopo Bernhard.\nErnst Bernhard, pur essendo tedesco va considerato come il padre di tutto il movimento psicoanalitico italiano di orientamento junghiano. \u00c8 da lui, infatti, che hanno ricevuto la loro formazione i pi\u00f9 noti psicoanalisti italiani junghiani come Mario Trevi, Aldo Carotenuto, Silvia Montefoschi.\nL'inconscio universale e l'intersoggettivit\u00e0 oltre il tab\u00f9 dell'incesto.\nDi questi suoi allievi, Silvia Montefoschi, gi\u00e0 impegnata ad una rilettura unitaria e dialettica dei vari orientamenti della psicoanalisi, a partire dal 1977 inizi\u00f2 una copiosa produzione, tendente ad una rifondazione epistemologica della teoria e della pratica psicoanalitica, nella quale la legge del tab\u00f9 dell'incesto quale legge universale dell'evoluzione a partire dal Big bang trova un posto centrale. Allo stesso modo il concetto di intersoggettivit\u00e0, quale infrazione di questo tab\u00f9, si fa promotore di un'ulteriore evoluzione e che pertanto da essa non viene inteso come in altri ambiti del pensiero psicoanalitico, che fanno uso di questo concetto d'intersoggettivit\u00e0 per riferirsi soltanto ad una tecnica psicoterapeutica.\nNella prospettiva di una psicoanalisi fondata sul tab\u00f9 dell'incesto quale legge universale del processo evolutivo, l'intersoggettivit\u00e0 quale infrazione di questo tab\u00f9 acquista il senso radicale di un \"normale\" \"modus\" vivendi dell'uomo e della donna di conoscenza impegnati nella \"rivoluzione radicale del reale\", o processo di individuazione universale.\nNel quadro di questa impostazione teorica affianc\u00f2 ai concetti di inconscio personale freudiano e di inconscio collettivo junghiano il suo inconscio universale e rilesse l'intera storia della psicoanalisi e delle sue varie scuole, correnti e orientamenti, apparentemente nello stile dialettico di Hegel, come un tutto unitario. Secondo la Montefoschi la psicoanalisi coincide con la storia della psicoanalisi e, a sua volta, la psicoanalisi quale ultima filosofia o \"ultimo pensarsi del pensiero alle soglie dell'infinito\" costituisce l'ultimo brano della storia universale per cui con la stessa \"morte della psicoanalisi\", allorch\u00e9 avr\u00e0 esaurito la sua funzione evolutiva storico-sociale, si conclude la preistoria dell'essere e l'essere quale soggetto pensante duale potr\u00e0 continuare ad esserci, ma senza pi\u00f9 bisogno per esserci di declinarsi necessariamente nell'oggetto. Cos\u00ec che l'uni-verso nel portare a compimento quel processo d'individuazione, che \u00e8 appunto la storia dell'uni-verso, trover\u00e0 infine la sua vera identit\u00e0, alla cui ricerca \u00e8 sempre stato mosso, nell'uno vero finale.\nIl movimento psicoanalitico francese.\nGli antefatti della fondazione della \"Societ\u00e0 francese di psicoanalisi\" del 1926 sono da ritrovarsi in un convegno svoltosi poco prima a Ginevra di un gruppo di psicoanalisti francesi. Tra i fondatori, oltre a Marie Bonaparte, vi sono i medici Angelo Hesnard, Ren\u00e9 Allendy e Ren\u00e9 Laforgue.\nLo sviluppo del movimento psicoanalitico francese si intreccia subito, negli anni venti, con figure di artisti come Andr\u00e9 Breton, Salvador Dal\u00ed e l'avanguardia artistica storica surrealista. Resta il fatto che il maggior merito dell'introduzione e sviluppo della psicoanalisi in Francia va imputato all'amica e protettrice di Freud, Marie Bonaparte (1882-1962). Aristocratica, moglie di Giorgio di Grecia e discendente di Napoleone, \u00e8 nota in particolare per le applicazioni del metodo di interpretazione psicoanalitico alla critica letteraria.\nNella persona di Marie Bonaparte, primo presidente della \"Societ\u00e0 Francese di Psicoanalisi\", si riconosceva la corrente pi\u00f9 ortodossa della psicoanalisi francese, non quella da cui emerse anni dopo il pi\u00f9 famoso degli psicoanalisti francesi, Jacques Lacan.\nGli inizi dell'intrecciarsi di psicoanalisi e politica.\nWilhelm Reich.\nWilhelm Reich, giovane medico della cerchia degli allievi di Freud a Vienna, che gi\u00e0 a ventisette anni dirigeva il seminario di tecnica psicoanalitica dove si svolgeva la formazione dei nuovi analisti, \u00e8 noto ai pi\u00f9 per il detto che gli era tipico: \"L'amore, il lavoro e la conoscenza sono le sorgenti della nostra vita: devono anche governarla\".\nReich fu colui che tent\u00f2 un'analisi con gli strumenti che gli erano propri del fenomeno nazi-fascista, che in quegli anni andava sempre pi\u00f9 dilagando in Europa. Pubblic\u00f2 tale studio con il titolo \"Psicologia di massa del fascismo\" nello stesso anno della salita al potere di Hitler in Germania, il 1933.\nNei primi anni trenta, inizia ad allontanarsi dall'ortodossia psicoanalitica, assumendo posizioni via via sempre pi\u00f9 singolari. Nel 1931 fonda a Berlino \"SexPol\", \"associazione per una politica sessuale proletaria\", in cui mescola istanze di liberazione \"sessuale\" e \"politica\".\nNel 1934, Reich venne espulso dalla Societ\u00e0 Psicoanalitica Internazionale, e viene progressivamente marginalizzato dal movimento psicoanalitico, a causa delle sue posizioni sempre pi\u00f9 \"estreme\".\nFuggito in America, muore nel 1957 in carcere, dopo aver manifestato spunti di delirio.\nAlle tesi sostenute da questo psicoanalista si appoggeranno in gran parte le posizioni di aspra critica alla psicoanalisi dei due antipsicoanalisti francesi Gilles Deleuze e F\u00e9lix Guattari, il primo filosofo, il secondo psichiatra e psicoanalista, autori di \"L'Anti-Edipo\" (1971), testo che fece fortuna negli anni susseguenti alle rivolte studentesche del maggio del 1968.\nIl freudo-marxismo di Reich, insieme a quello di Herbert Marcuse, \u00e8 l'unico pensiero psicoanalitico che riusc\u00ec a far breccia e ad essere ben accolto in quegli ambienti studenteschi degli anni che videro nascere le proteste o \"contestazioni\".\nLe conseguenze dell'avvento di Hitler al potere.\nA sei anni dal finire dell'intrecciarsi della storia personale del giudeo Freud con quella del movimento psicoanalitico, nel 1933 il partito nazionalsocialista giunge a conquistare il potere in Germania. In quello stesso anno venne distrutto l'Istituto di ricerca sessuale, che aveva come suo fondatore Magnus Hirschfeld e che vedeva Freud come collaboratore. Parimenti il nuovo governo riunificava sotto l'unica denominazione di \"psicoterapia tedesca\" le propaggini del movimento psicoanalitico che facevano riferimento a Freud, Adler e Jung.\nLondra nuova capitale della psicoanalisi.\nSotto l'incessante minaccia del regime antisemita Freud fu costretto dai suoi pi\u00f9 stretti collaboratori ad emigrare a Londra, che cos\u00ec divenne nel 1938 il nuovo centro di irradiazione, non tanto di una nuova branca medica o psicoterapica, ma di un nuovo approccio scientifico alla realt\u00e0 psichica che avrebbe preso via via sempre pi\u00f9 corpo. Ci\u00f2 malgrado Freud si considerasse uno scienziato ortodosso in linea con il metodo sperimentale.\nA Londra l'associazione psicoanalitica britannica era stata sciolta nel 1913 e le cause di questo vanno ricercate proprio nell'abbandono del movimento da parte di Carl Gustav Jung. Lo psiconalista inglese Ernest Jones (1879-1958), che ne era stato il principale fondatore, era riuscito a ricostituirla solo nel 1919 e ne resse la presidenza sino al 1944.\nJones conobbe Freud nel 1908. Uno dei fedelissimi di Freud, di cui curer\u00e0 in seguito un'ampia biografia dai toni vagamente \"agiografici\", era stato anche tra i fondatori nel 1911 dell'Associazione Americana di Psicoanalisi. Volendo essere rappresentante della pi\u00f9 pura ortodossia freudiana, combatt\u00e9 all'esterno ogni pur minima contaminazione junghiana, ed all'interno per ricomporre la divisione nel movimento, che vedeva contrapposti i due punti di vista espressi dalle due principali esponenti della psicoanalisi del Regno Unito: Anna Freud (1895- Londra 1982), che era la minore dei figli di Sigmund Freud, trasferitasi assieme a lui a Londra, e la psicoanalista Melanie Klein, anch'essa di origine viennese.\nJones, nel suo zelo, divenne il pi\u00f9 rigido esponente del \"Comitato per la difesa della psicoanalisi\", voluto segretamente da Freud nel 1912 per vigilare sull'ortodossia nel crescente movimento psicoanalitico, e composto da sette psicoanalisti selezionati personalmente dal padre della psicoanalisi (ogni membro ricevette da Freud un anello uguale, a simboleggiare l'appartenenza al Comitato).\nAnna Freud e la psicologia dell'Io.\nCon il termine di \"psicologia dell'Io\" ci si riferisce ad una vera e propria scuola di psicoanalisi, che ebbe in Anna Freud la sua iniziatrice, in particolare con la pubblicazione nel 1936 de \"L'Io e i meccanismi di difesa\".\nCon tale approccio, destinato ad avere molto successo tra gli anni cinquanta e gli anni settanta in particolare negli Stati Uniti, la focalizzazione teorica principale si sposta sull'Io, con i suoi processi difensivi e di adattamento rispetto alla realt\u00e0 interna ed esterna.\nMelanie Klein e la psicoanalisi delle relazioni oggettuali.\nLa Klein venne a conoscenza dei lavori di Freud allorch\u00e9 si trasfer\u00ec a Budapest nel 1910, dove ebbe la sua prima formazione psicoanalitica sotto la guida di Ferenczi. Nel 1922 era a Berlino dove prosegu\u00ec la sua formazione con Karl Abraham (1877-1925), di cui si consider\u00f2 sempre discepola e continuatrice. Fu a Berlino che ella vide iniziarsi quel dibattito sulla psicoanalisi dell'et\u00e0 evolutiva che vide l'associazione berlinese di psicoanalisi propendere per le tesi di Anna Freud.\nErnest Jones, noto paladino dell'ortodossia freudiana, sorprendentemente espresse sull'argomento una posizione pi\u00f9 cauta, ritenendo che le tesi Kleiniane avessero comunque i requisiti per una cittadinanza legittima all'interno dello sviluppo del pensiero freudiano, e la invit\u00f2 a Londra, dove rimase dal 1925 sino al 1960, anno della morte.\nPer quanto riguarda il contributo teorico alla psicoanalisi di Melanie Klein, questa, da allieva di Karl Abraham, pur non abbandonandone l'impianto teorico di base, che poneva l'accento sul primato della pulsione, introduceva alcuni concetti che si distanziavano dalle teorizzazioni freudiane in materia di sviluppo psichico, forte anche della propria esperienza diretta con i bambini.\nInnanzitutto le teorie sulla formazione dell'Io: per la Klein questa istanza esiste gi\u00e0 dalla nascita, e gestisce i meccanismi fondamentali di introiezione e scissione, vale a dire le due principali modalit\u00e0 di acquisizione e discriminazione delle qualit\u00e0 dell'oggetto (mentre per Freud l'Io si \"forma\", non preesiste alla coscienza).\nAnche il complesso di Edipo, e la conseguente formazione e affermazione del Super-io, istanza morale e giudicante, sono anticipati rispetto a Freud (che colloca l'Edipo intorno ai quattro-cinque anni del bambino, mentre la Klein lo \"anticipa\" al primo anno di vita).\nEdward Glover (1888-1972), altro allievo di Abraham, considerava le tesi della Klein, peraltro a suo parere indimostrabili, alquanto pericolose per lo sviluppo della psicoanalisi; pertanto, sdegnato, nel 1944 diede le dimissioni dalla Societ\u00e0 di Psicoanalisi Britannica (pur rimanendo membro dell'Associazione Internazionale).\nIl dissidio non era solo teorico, ma verteva anche sulle implicazioni pratiche a cui tale elaborazioni potevano condurre. Per esempio, la Klein fin dal 1925 si era espressa come favorevole, ed anzi auspicava anche a titolo preventivo, il trattamento di tipo psicoanalitico rivolto ai bambini, cosa che vide sempre in opposizione Anna Freud, che vedeva in un'analisi precoce anche degli svantaggi.\nAnna Freud, Melanie Klein e gli Indipendenti: un confronto interno alla psicoanalisi freudiana.\nIl dissidio, o piuttosto il dibattito, che ebbe luogo all'interno della psicoanalisi freudiana inglese a partire dalla seconda met\u00e0 degli anni venti, ma che ebbe ripercussioni rilevanti nel dibattito susseguente a livello internazionale, verteva sulla psicoanalisi infantile a cui erano specificamente interessate le psicoanaliste Anna Freud e Melanie Klein.\nA queste due fazioni della psicoanalisi faceva da contraltare un terzo gruppo di psicoanalisti, detto degli \"Indipendenti\", che comprendeva Ernest Jones stesso, i quali non intendevano schierarsi n\u00e9 con l'una n\u00e9 con l'altra delle fazioni in lotta. Nello stesso tempo questo gruppo non volle creare una vera e propria scuola. Degli \"Indipendenti\" oltre a Jones facevano parte Donald Winnicott, William Ronald Fairbairn, Ignacio Matte Blanco ed Edward Glover.\nTale controversia si increment\u00f2 nel tempo, e la passione teorica per la psicoanalisi era talmente alta che, in piena seconda guerra mondiale, sotto i bombardamenti tedeschi di Londra, all'interno del movimento psicoanalitico inglese gli animi erano surriscaldati come mai prima.\nIn un clima da resa dei conti, Melanie Klein, Anna Freud e le loro fazioni si facevano una guerra spietata; tanto che perfino la figlia di Melanie Klein, Melitta Schmideberg, giovane promettente psicoanalista, cedeva alle invettive contro la madre.\nWilfred Bion: dalla psicoanalisi kleiniana alla psicoanalisi di gruppo.\nWilfred Bion (1897-1979) fu uno psicoanalista della Societ\u00e0 psicoanalitica britannica che faceva parte del gruppo kleiniano; con la Klein aveva inoltre svolto la sua analisi didattica.\nPrendendo le mosse dall'impostazione della maestra, che spingeva la teoria psicoanalitica da una psicoanalisi pulsionale di origine freudiana verso una pi\u00f9 marcata psicoanalisi sempre pi\u00f9 relazionale, Bion elabor\u00f2 teorizzazioni di psicoanalisi di gruppo e costitu\u00ec nuovi gruppi di psicoterapia di tipo psicoanalitico. Le prime riflessioni sull'utilit\u00e0 ed importanza dei processi psicologici di gruppo in ambito clinico le matur\u00f2 nel corso della sua esperienza durante la Seconda guerra mondiale, quando oper\u00f2 a supporto di gruppi di reduci traumatizzati dagli eventi bellici, presso il piccolo ospedale di Northfield (UK).\nAlla morte di Ernest Jones resse la presidenza della Societ\u00e0 Psicoanalitica Britannica.\nLa condanna della psicoanalisi da parte del Vaticano.\n\u00c8 del 1961 la condanna chiara e ferma da parte del Santo Uffizio della possibilit\u00e0 di praticare la professione di psicoanalista da chiunque faccia parte del clero o comunque degli ordini religiosi.\nMa il Vaticano gi\u00e0 prima del 1961 aveva fatto sentire la sua voce di condanna della psicoanalisi in un messaggio del Papa, datato 13 settembre 1952, e ancora dopo in un altro messaggio del 15 aprile 1953. Qualcuno, pi\u00f9 possibilista, ha voluto leggere tali messaggi pi\u00f9 come condanna della teoria psicoanalitica che della pratica clinica di indirizzo psicoanalitico.\nIn quegli anni i pi\u00f9 noti psicoanalisti cattolici erano Leonardo Ancona ed Emilio Servadio.\nLeonardo Ancona, che era anche il direttore dell'\"Istituto di Psicologia\" dell'Universit\u00e0 Cattolica del Sacro Cuore di Milano nel 1963, avrebbe pubblicato \"Psicoanalisi\", un testo nel quale il pensiero cattolico e il pensiero psicoanalitico non evidenziano quell'antiteticit\u00e0 che aveva mosso gli ambienti della gerarchia del clero ad opporvisi prima che potesse sedurre i legittimi pastori delle anime.\nSempre a Milano, nel 1960, si era costituito un gruppo di psicoanalisti di vario orientamento, che aveva come denominazione \"Centro Studi di Psicoterapia Clinica\", i quali svolgevano anche un'attivit\u00e0 di collaborazione con l'Istituto di psicologia dell'universit\u00e0. Di questo centro facevano parte: Silvano Arieti, Gaetano Benedetti, Berta Neumann, Franco Fornari, Mara Selvini Palazzoli, Silvia Montefoschi, Fabrizio Napolitani ed Enzo Spaltro, oltre allo stesso Ancona ed a Pier Francesco Galli, che oltre ad esserne il direttore lavorava con le case editrici Boringhieri e Feltrinelli per l'edizione dei classici stranieri della psicoanalisi in italiano.\n\u00c8 da questo circolo di psicoanalisti che nel 1967 nacque la rivista trimestrale \"Psicoterapia e Scienze Umane\", che diede ulteriore impulso alla psicoanalisi italiana.\nDiffusione della psicoanalisi in America.\nLa psicoanalisi che cominciava, non senza difficolt\u00e0 e opposizioni, a muovere i primi passi in Europa, ebbe modo per la seconda volta, dopo il viaggio dello stesso Freud e Jung in America del 1909, di farsi conoscere come nuova scienza umana di cui si prevedeva un grande avvenire. Con il clima politico e sociale che negli anni trenta imperversava in Europa e che non faceva prevedere nulla di buono, vi furono molti psicoanalisti che decisero di trasferirsi negli Stati Uniti, in parallelo al trasferimento a Londra dello stesso Freud.\nTra la seconda met\u00e0 degli anni trenta e l'inizio degli anni quaranta, quindi, i centri principali di sviluppo della psicoanalisi mondiale passarono dalle \"originarie\" Berlino e Vienna alle \"nuove\" Londra e New York, dove si svilupparono principalmente gli approcci delle \"relazioni oggettuali\" (Londra) e della Psicologia dell'Io (New York e Stati Uniti)\nLe principali citt\u00e0 americane che videro nascere i primi nuclei di nuovi centri psicoanalitici attorno a queste figure di transfughi furono: New York, in cui si stabilirono S\u00e1ndor Rado, Heinz Hartmann, Ernst Kris, Hermann Nunberg, Rudolf Loewenstein (e che divenne in breve tempo la citt\u00e0 americana col maggior numero di psicoanalisti ed istituti di psicoanalisi); Los Angeles con Ernst Kris e Otto Fenichel; Chicago con Franz Alexander e Karen Horney; Boston con Hanns Sachs.\nLa fortuna della psicoanalisi dell'Io in America.\nLa Psicologia dell'Io, che ebbe nell'ultimo Freud e soprattutto in sua figlia Anna Freud i suoi iniziatori, trov\u00f2 terreno fertile per svilupparsi negli anni quaranta e cinquanta soprattutto in America, dove Heinz Hartmann e David Rapaport furono i due pi\u00f9 importanti esponenti di questa scuola.\nLa Psicologia dell'Io trov\u00f2 invece in Europa nello psicoanalista francese Jacques Lacan uno tra i suoi pi\u00f9 fermi oppositori. Questi, quale \"vero erede di Freud\" (come si considerava), l'attacc\u00f2 violentemente a pi\u00f9 riprese per quella che a suo parere era la sua tendenza a trasformare la psicoanalisi in uno \"strumento di adattamento\", tradendo cos\u00ec il vero senso del discorso \"sovversivo\" freudiano.\nLacan e il trionfo della psicoanalisi in Francia.\nLa Francia, tra quei paesi che hanno avuto molto presto la possibilit\u00e0 di conoscere la nuova scienza psicoanalitica, \u00e8 stata la nazione che pi\u00f9 ne ha ritardato la sua diffusione e il suo emergere come disciplina di grande rilevanza culturale.\nIndipendentemente dal giudizio che si pu\u00f2 dare dell'opera di Jacques Lacan (1901-1981), resta da prendere atto che le cose non stanno pi\u00f9 cos\u00ec con l'arrivo di Lacan nella storia della psicoanalisi in Francia.\nGrande oppositore, per un \"ritorno a Freud\", della psicoanalisi dell'Io e dell'Associazione Internazionale di Psicoanalisi, Lacan era uno psichiatra del manicomio Saint-Anne di Parigi.\nLegato agli ambienti letterari del surrealismo, alle cui pubblicazioni collabor\u00f2, nel 1932 si laure\u00f2 con una tesi sulla psicosi paranoica.\nDopo aver fatto un'analisi didattica con Sacha Nacht, Daniel Lagache e infine Rudolf M. Loewenstein, divenne membro della Societ\u00e0 Psicoanalitica di Parigi. Di questi suoi tre analisti didatti solo Daniel Lagache lo avrebbe seguito in parte nelle sue scorribande nei territori della psicoanalisi, mentre tra Lacan e il suo ultimo analista didatta sarebbe nato un conflitto con l'opporsi alla sua ammissione come membro effettivo dell'associazione psicoanalitica francese. Inoltre il dottor Rudolf M.Loewenstein in seguito emigr\u00f2 negli Stati Uniti, dove si avvicin\u00f2 sempre pi\u00f9 alle posizioni della psicoanalisi dell'Io, che nutriva un sempre pi\u00f9 forte successo in quel periodo in America, e che sarebbe diventata una vera \"bestia nera\" per Lacan. Sempre in quegli anni la sua formazione sarebbe stata influenzata decisamente anche dai corsi che teneva Alexandre Koj\u00e8ve.\nLacan riconobbe ufficialmente come suoi maestri i soli Clerambault e Freud, che lo avevano iniziato rispettivamente alla psichiatria e alla psicoanalisi, e Kojeve che, con i suoi corsi sulla \"Fenomenologia dello spirito\", lo aveva iniziato al pensiero di Hegel.\nDopo aver prodotto nel 1936 il suo primo apporto creativo alla teoria psicoanalitica con una comunicazione scientifica sullo \"Stadio dello specchio\", nel 1953 Lacan si fece fautore di una scissione all'interno della societ\u00e0 di psicoanalisi, accusata, dal punto di vista teorico, di avere una visione eccessivamente medica della psicoanalisi e, organizzativamente, di gerarchia e burocrazia eccessiva.\nNacque cos\u00ec la \"Soci\u00e9t\u00e9 Francaise de Psychanalyse\", che, oltre al fondatore, comprendeva prestigiosi psicoanalisti come Daniel Lagache, Fran\u00e7oise Dolto, Didier Anzieu, Serge Leclaire, Octave Mannoni. Tuttavia questa associazione non sarebbe stata riconosciuta dalla Societ\u00e0 Psicoanalitica Internazionale, causando una nuova scissione, per cui Lacan infine decide di costituire una sua propria scuola: \"L'\u00c9cole Freudienne de Paris\".\nLacan mor\u00ec nel 1981, non prima di aver dissolto la sua scuola nel 1980, allorch\u00e9 aveva individuato in essa ostacoli allo sviluppo ulteriore della psicoanalisi. Dopo la sua morte, lo psicoanalista J. A. Miller, curatore delle sue opere, ricostru\u00ec parte del movimento che faceva riferimento alla lettura lacaniana del testo freudiano.\nIl programma Lacaniano del \"ritorno a Freud\".\nJacques Lacan si \u00e8 sempre proclamato l'unico vero interprete dell'insegnamento di Freud e considerava tutte le altre scuole come deviazioni dall'originario \"verbo freudiano\", bench\u00e9 egli stesso venga considerato da molti piuttosto un innovatore del pensiero freudiano. In effetti lo slogan-programma lacaniano del \"ritorno a Freud\" aveva pi\u00f9 che altro di mira una psicoanalisi che andava costituendosi sempre pi\u00f9 come psicoterapia adattativa e sempre meno come psicoanalisi cos\u00ec come era in origine concepita nello spirito di Freud.\nIl programma del \"ritorno a Freud\" aveva di mira una psicoanalisi che andava sempre pi\u00f9 ricentrandosi sull'Io, anzich\u00e9 sull'inconscio. Ritornare a Freud significava ripristinare il senso originario e rivoluzionario della psicoanalisi. L'intenzione di dare la parola all'inconscio non si pu\u00f2 negare a Lacan come ad altri psicoanalisti che si sono mossi e si muovono in psicoanalisi con gli stessi intendimenti.\nLa \"Psicologia del S\u00e9\".\nCaposcuola della \"Psicologia del S\u00e9\" \u00e8 considerato Heinz Kohut (1913-1981), trattato anche nella sezione seguente sugli intersoggettivisti, in quanto tra i principali ispiratori della nuova corrente della \"psicoanalisi intersoggettiva\". Psicoanalista di Chicago, nato a Vienna, con il dilagare del nazismo in Europa si trasfer\u00ec negli Stati Uniti.\nLa psicoanalisi femminista.\nTra le psicoanaliste che pi\u00f9 recentemente hanno coniugato la psicoanalisi con un'attiva militanza femminista, a partire dall'esempio di Helene Deutsch, vanno annoverate:\nIn anni recenti la \"psicoanalisi femminista\" ha comunque conosciuto una battuta d'arresto, anche per la notevole evoluzione dei modelli teorici sottostanti alla psicoanalisi attuale (si caratterizzava infatti come movimento \"tipico\" del periodo della contestazione e della rinascita femminista degli anni sessanta e settanta, con istanze anche di tipo latamente \"politico\").\nLa psicoanalisi interpersonale.\nLa \"Psicoanalisi Interpersonale\" si rif\u00e0 al lavoro condotto sin dagli anni trenta dallo psicoanalista americano Harry Stuck Sullivan (1892-1949). Stephen A. Mitchell attualmente ne \u00e8 considerato il principale esponente, le cui teorie psicoanalitiche da taluni vengono considerate espressione della pi\u00f9 recente corrente di \"psicoanalisi intersoggettiva\".\nPer Jacques Lacan, se \u00e8 grazie alla relazione con l'altro che pu\u00f2 darsi e procedere il processo di soggettivazione, e in questo anche Lacan sottolinea la positivit\u00e0 insita nell'esistenza dell'altro, la relazione con l'altro costituisce comunque un'alienazione del desiderio propriamente detto. L'identit\u00e0 \u00e8 solo un'illusione narcisistica, tanto aggrovigliati sono i condizionamenti delle strutture del linguaggio (l'inconscio) sul soggetto. L'immagine lacaniana del soggetto \u00e8 quello di un sintomo: un sintomo delle strutture del linguaggio (l'inconscio), enormemente condizionanti il soggetto a sua insaputa.\nDiversa e critica, rispetto alla visione nostalgica dell'Eden lacaniano, \u00e8 quella degli esponenti della scuola psicoanalitica interpersonale. Del resto Lacan stesso lascia questa nostalgia dell'Eden ai suoi pazienti psicotici, non ancora iniziati alla dimensione simbolica, e a quei suoi altri pazienti nevrotici ancora nostalgici di una realt\u00e0 pre-simbolica ormai perduta per sempre con il loro gi\u00e0 avvenuto accesso al simbolico.\nRispetto a questo discorso, a cui Lacan d\u00e0 il suo nome e che comunque alimenta il dibattito psicoanalitico sulla vera natura del soggetto e dell'identit\u00e0, gli interpersonalisti ribadiscono la loro impostazione psicoanalitica sulla piena positivit\u00e0 dell'esistenza dell'altro e della relazione con l'altro, riprendendo il noto motto freudiano \"Dove \u00e8 l'inconscio sar\u00e0 l'Io\" e modificandolo in \"Dove \u00e8 l'Io sar\u00e0 la relazione\".\nLa psicoanalisi intersoggettiva.\nCon \"psicoanalisi intersoggettiva\" ci si riferisce ad una corrente recente della psicoanalisi americana. Gli psicoanalisti che fanno riferimento a questa visione relazionale della psicoanalisi vengono detti anche \"Intersoggettivisti\".\nLa teoria psicoanalitica di cui si fanno assertori si caratterizza per la loro affermazione circa la concezione della mente come relazione. Da qui anche il riferirsi all'insieme dei loro studi e ricerche come \"psicoanalisi relazionale\". Sviluppatasi soprattutto a partire dagli anni ottanta, ed ancora poco conosciuta tra i non addetti ai lavori, comprende tra i suoi maggiori rappresentanti psicoanalisti come: Heinz Kohut, psicoanalista di Chicago che si pu\u00f2 considerare uno degli ispiratori di questa corrente, Robert D.Storolow psicoanalista di Los Angeles, George E.Atwood psicoanalista dell\"'Istituto di Psicoanalisi Intersoggettiva\" di New York, B. Brandchaft, J. Fosshage, Donna M.Orange, Arnold Modell, Thomas Ogden, Owen Renik, Harold Searles, Jessica Benjamin, Colwyn Trevarthen, Levenson, Greenberg, Stephen A. Mitchell psicoanalista e docente alla New York University, Ritvo, B. Beebe, Lachmann e Daniel Stern.\nEssi, partendo da una critica radicale e conseguente a livello sia teorico che pratico del \"mito della mente isolata\", mettono l'accento soprattutto ai vissuti relativi al transfert e al controtransfert del paziente e dell'analista, ed all'intersoggettivit\u00e0 che emerge e si dispiega in questa relazione duale. In quest'ottica sono parzialmente riformulate alcune delle vecchie preoccupazioni epistemologiche della vecchia psicoanalisi pulsionalista.\nConclusioni.\nLa storia della psicoanalisi dal punto di vista della sola teoria.\nDa una psicologia pulsionale ad una psicologia relazionale.\nLa storia della psicoanalisi dal punto di vista delle vicende del movimento complessivo e delle singole diramazioni, nonch\u00e9 delle vicende dei singoli autori, incluse anche le dicerie, i pettegolezzi eccetera, non pu\u00f2 non interessare lo storico, i cultori di storia o semplicemente gli appassionati di questa lunga vicenda. Essa ha coinvolto migliaia e migliaia di professionisti della medicina e i loro pazienti. Tuttavia, se volessimo sintetizzare questa storia di vicende e uomini in storia della sola teoria, potremmo, semplificando al massimo, organizzare il materiale come segue:\nSituazione attuale della psicoanalisi o l'avvenire di una \"scienza\".\nDal contenuto rimosso al soggetto rimovente.\nSigmund Freud negli ultimi sviluppi del suo pensiero aveva chiaramente dato indicazioni su come, nei suoi intendimenti, avrebbe dovuto procedere l'ulteriore evoluzione della psicoanalisi. Questa indicazione si pu\u00f2 sintetizzare nello spostamento dell'attenzione teorica e clinica della nuova scienza dal rimosso al rimovente.\nQuesta indicazione viene fatta propria dalla figlia Anna Freud e dalla scuola della psicologia dell'Io, da lei iniziata senza ancora affrancarsi da una psicologia degli istinti.\nCon Melanie Klein e la sua scuola, invece, ci si riesce, ponendo le basi per una concezione dell'origine relazionale dell'Io.\nIl movimento ulteriore dell'elaborazione psicoanalitica \u00e8 rimasto saldamente ancorato nei suoi esponenti pi\u00f9 creativi e non ripetitivi a quella indicazione di Freud, recuperando sempre di pi\u00f9 tuttavia il concetto di relazione, e conseguentemente di soggetto, a discapito della vetusta teoria degli istinti, che risente ancora delle origini della psicoanalisi in un'epoca in cui il positivismo trionfante non aveva ancora conosciuto la sua crisi.\nLo stato attuale....\nNel 1925 Freud scrisse con toni profetici, in occasione della morte di Karl Abraham, colonna portante e avanguardia della prima ora del movimento psicoanalitico: \"Io me ne andr\u00f2 presto, ma il lavoro deve essere continuato: in confronto alla sua mole siamo tutti ugualmente piccoli.\"\nDa allora sono stati molti i critici della psicoanalisi e malgrado la psicoanalisi abbia acquisito autorevolezza - anche in ambienti culturali oltre che in quelli dediti alla costruzione del sapere scientifico - negli anni queste critiche hanno continuato a crescere, contestando a volte la scientificit\u00e0 della creatura di Freud. Egli respingeva gi\u00e0 allora le critiche rivolte alla psicoanalisi, non tanto sostenendo la conformit\u00e0 della teoria e della prassi psicoanalitiche ai criteri del metodo scientifico, quanto piuttosto sulla base dell'argomento che chi non aveva avuto \"esperienza dell'inconscio\" attraverso un'analisi non poteva sapere di cosa stesse parlando.\nDetto questo, va osservato che tra gli attuali critici della psicoanalisi vi sono anche alcuni ex-psicoanalisti (tra gli estensori - ad esempio - del \"Libro nero della psicoanalisi\" uscito recentemente in Francia), il che ha contribuito a sollevare ulteriori, vivaci polemiche. La questione delle basi scientifiche della psicoanalisi \u00e8, ancor oggi, molto dibattuta.\nIn ambito storico-psicologico e psichiatrico, la psicoanalisi ha avuto il merito di segnalare la priorit\u00e0 del mondo delle emozioni e dei vissuti affettivi rispetto a quello delle cognizioni, per quanto attiene sia alla formazione dell'identit\u00e0 che della psicopatologia. Anche gli studi di psicologia evoluzionista, neurobiologia ed etologia comparata, attraverso il tramite della neuropsicoanalisi di Solms e di Siegel, delle recenti ricerche sui sistemi neurali mirror e sulla teoria dell'attaccamento di John Bowlby e lo studio sperimentale della relazione primaria (da Ren\u00e8 Spitz fino a Daniel Stern) si stanno in molti punti saldando con gli sviluppi derivativi dei modelli psicodinamici, soprattutto nelle loro forme pi\u00f9 aggiornate (Psicoanalisi intersoggettiva): i risultati della ricerca scientifica sia in campo biologico (teoria delle emozioni), sia in campo storico-sociale, si integrano ed arricchiscono reciprocamente con diversi presupposti psicodinamici, fin dalle pionieristiche ricerche di Harlow del 1964.\nPer altro verso, la psicoanalisi risulta di stimolo a nuove teorie critiche come il costruttivismo di Zizek e la psicologia struttural-dialettica.\nSi assiste quindi da parte del movimento psicoanalitico ad un continuo tentativo di assimilare alle teorizzazioni della psicoanalisi molte e nuove acquisizioni della psicologia, dell'etologia, delle neuroscienze, come anche del costruttivismo e del post-strutturalismo, in un'ottica integrativa che sta portando allo sviluppo di modelli epistemologici integrati (come la neuropsicoanalisi), dal crescente valore euristico.\nCollegamenti esterni.\nArchivi e musei di psicoanalisi\nAssociazioni psicoanalitiche\nAssociazioni Culturali Psicoanalitiche\nDatabase Bibliografici\nDocumenti multimediali\nSiti di psicoanalisi in italiano\nSiti critici sulla versione della storia della psicoanalisi adottata dagli autori di orientamento psicoanalitico"}
{"id": "403323", "revid": "1305772", "url": "https://it.wikipedia.org/wiki?curid=403323", "title": "Crataegus monogyna", "text": "Il biancospino (\"Crataegus monogyna\" ) \u00e8 un arbusto o un piccolo albero molto ramificato, contorto e spinoso, appartenente alla famiglia delle Rosaceae e al genere dei Crataegus. Talvolta \u00e8 usato il sinonimo Crataegus oxyacantha.\nMorfologia.\nPortamento.\nIl biancospino \u00e8 una caducifoglia e latifoglia, l'arbusto pu\u00f2 raggiungere altezze comprese tra i 50 centimetri ed i 6 metri. Il fusto \u00e8 ricoperto da una corteccia compatta, di colore grigio. I rami giovani sono dotati di spine che si sviluppano alla base dei rametti brevi. Sono i rametti spinosi (brocche) che in primavera si rivestono di gemme e fiori. Questa specie \u00e8 longeva e pu\u00f2 diventare pluricentenaria, ma con crescita lenta. Un esemplare monumentale \u00e8 il Biancospino di Vallonica che si trova nel Parco del Monte Subasio in Umbria.\nFoglie.\nLe foglie sono lunghe 2-6 centimetri, dotate di picciolo, di forma romboidale ed incise profondamente. L'apice dei lobi \u00e8 dentellato.\nFiori.\nI fiori sono raggruppati in corimbi, che ne contengono circa 5-25. I petali sono di colore bianco-rosato e lunghi 5 o 6 millimetri.\nFrutti.\nI frutti sono ovali, rossi a maturazione, delle dimensioni di circa 1\u00a0cm e con un nocciolo che contiene il seme. La fioritura avviene tipicamente tra aprile e maggio, mentre i frutti maturano fra settembre e ottobre. I frutti del biancospino sono edibili, ma solitamente non vengono mangiati freschi, perch\u00e9 piccoli e con un grosso nocciolo, bens\u00ec lavorati per ottenere marmellate, gelatine o sciroppi. I frutti sono decorativi perch\u00e9 rimangono a lungo sull'arbusto, anche durante tutto l'inverno.\nDistribuzione e habitat.\nSi trova in Europa, Nordafrica, Asia occidentale e America settentrionale. Il suo habitat naturale \u00e8 rappresentato dalle aree di boscaglia e tra i cespugli, in terreni prevalentemente calcarei. Vegeta a quote comprese tra 0 e 1.500 metri.\nUsi.\nUsi terapeutici.\nTestimonianze sull'uso medicinale del biancospino si trovano gi\u00e0 in Teofrasto, Dioscoride e poi in et\u00e0 volgare nel Mattioli. L'uso principale \u00e8 di antispasmodico e sedativo, particolarmente nei casi di disturbi cardiaci di origine nervosa. Alcuni autori gli riconoscono anche utilizzo di ricostituente e antidiarroico.\nI principi attivi contenuti nella pianta sono:\nHa un'azione coronariadilatatrice, vasodilatatrice dei vasi sanguigni addominali e coronarici, azione inotropa positiva, risparmio del consumo di ossigeno da parte del muscolo cardiaco, modulazione della concentrazione intracellulare di calcio, sedativa sul sistema nervoso centrale, diminuzione della frequenza cardiaca.\n\u00c8 indicato nelle nevrosi cardiache: negli stati di ipereccitabilit\u00e0 e nell'ipertensione arteriosa.\n\u00c8 utilizzato anche come ansiolitico e nel trattamento dei casi di insonnia. Il biancospino \u00e8 un'erba medicinale e un'erba officinale.\nNella poesia e cultura.\nSono i fiori e i rametti che hanno ispirato Giovanni Pascoli nella poesia \"Valentino\" del 1903 (\"\"come le brocche del biancospino\"). Usato anche da Guglielmo d'Aquitania in \"come il ramo del biancospino\"\".\nCitato da Fabrizio De Andr\u00e9 nella canzone \"Inverno\": \"L'amore ancora ci passer\u00e0 vicino/ nella stagione del biancospino\".\nRestrizioni.\nIn alcune regioni del nord Italia, \u00e8 stata vietata la commercializzazione e messa a dimora di nuove piante di Biancospino, poich\u00e9 \u00e8 ritenuto un vettore di diffusione del batterio Erwinia amylovora, che \u00e8 responsabile di una malattia che colpisce soprattutto i frutteti conosciuta col nome di \"Colpo di fuoco batterico\"."}
{"id": "403329", "revid": "88820555", "url": "https://it.wikipedia.org/wiki?curid=403329", "title": "Biancospino", "text": ""}
{"id": "403332", "revid": "1543377", "url": "https://it.wikipedia.org/wiki?curid=403332", "title": "Bravi (I promessi sposi)", "text": "I personaggi dei bravi presenti nel romanzo \"I promessi sposi\" di Alessandro Manzoni, sono uomini al soldo di Don Rodrigo ad eccezione del Nibbio, uno dei vari al servizio dell'Innominato."}
{"id": "403338", "revid": "110157", "url": "https://it.wikipedia.org/wiki?curid=403338", "title": "Regione di Pre\u0161ov", "text": "La regione di Pre\u0161ov (in slovacco \"Pre\u0161ovsk\u00fd kraj\"; in ungherese \"Eperjesi ker\u00fclet\") \u00e8 una delle otto regioni amministrative della Slovacchia.\nLa regione si trova nella parte nord-orientale della Slovacchia.\nLa regione confina a nord con la Polonia, a est con l'Ucraina, a sud con la regione di Ko\u0161ice, a ovest con la regione di \u017dilina e con la regione di Bansk\u00e1 Bystrica.\nPopolazione.\nNella regione \u00e8 presente una minoranza di lingua rutena.\nSociet\u00e0.\nReligione.\nLa religione prevalente \u00e8 quella cattolica romana. Tuttavia \u00e8 la regione slovacca in cui \u00e8 pi\u00f9 numerosa la comunit\u00e0 greco-cattolica.\nSuddivisione amministrativa.\nLa regione \u00e8 composta da 13 distretti:"}
{"id": "403341", "revid": "38120", "url": "https://it.wikipedia.org/wiki?curid=403341", "title": "Anestesia tronculare", "text": "L'anestesia tronculare \u00e8 una tecnica di anestesia locoregionale con somministrazione di un farmaco anestetico locale nelle immediate vicinanze di un tronco nervoso. L'effetto risultante \u00e8 l'interruzione della trasmissione dell'impulso lungo il nervo stesso, con conseguente perdita della sensibilit\u00e0 e della motilit\u00e0 nei territori innervati. L'anestesia plessica, altra forma di anestesia per infiltrazione, si applica invece in vicinanza delle terminazioni nervose.\nUsi e differenze con tipologie simili.\nL'anestesia tronculare \u00e8 utilizzata in varie specialit\u00e0 mediche, soprattutto l'odontoiatria, ad esempio in occasione di interventi riguardanti il settore posteriore (molari) della mandibola. Anatomicamente il nervo mandibolare passa all'interno della mandibola e da l\u00ec passa ad innervare tutti i denti dell'emiarcata omolaterale: una eventuale anestesia plessica non riuscirebbe a superare l'osso compatto e non sortirebbe pertanto l'effetto desiderato."}
{"id": "403343", "revid": "418311", "url": "https://it.wikipedia.org/wiki?curid=403343", "title": "Velocit\u00e0 curvatura", "text": ""}
{"id": "403344", "revid": "729019", "url": "https://it.wikipedia.org/wiki?curid=403344", "title": "Anestesia subaracnoidea", "text": "Lanestesia subaracnoidea o spinale \u00e8 una tecnica di anestesia regionale nella quale l'anestetico, associato o meno a farmaci adiuvanti quali oppioidi o \u03b12-agonisti, viene iniettato nel liquido cefalorachidiano dello spazio subaracnoideo che circonda il midollo spinale, inibendo la conduzione nervosa e provocando la perdita reversibile della sensibilit\u00e0, accompagnata o meno da paralisi motoria.\n\u00c8 utilizzata per interventi sugli arti inferiori e sull'addome (es. appendicectomia, ernioplastica, taglio cesareo ecc)."}
{"id": "403358", "revid": "1610933", "url": "https://it.wikipedia.org/wiki?curid=403358", "title": "Ramapiteco", "text": ""}
{"id": "403359", "revid": "31101", "url": "https://it.wikipedia.org/wiki?curid=403359", "title": "Mespilus japonicus", "text": ""}
{"id": "403363", "revid": "123122828", "url": "https://it.wikipedia.org/wiki?curid=403363", "title": "Filettatura", "text": "Il termine filettatura (o nel lessico meccanico \"impanatura\") \u00e8 applicato a due accezioni collegate tra loro: ovvero indica il tipo di costruzione meccanica atta a creare un accoppiamento elicoidale tra due elementi, nonch\u00e9 l'operazione che porta alla creazione di questo tipo d'accoppiamento.\nComunemente, la struttura che ne deriva \u00e8 chiamata \"filetto\". Quando la filettatura \u00e8 realizzata sulla superficie esterna di un pezzo (es. un gambo, un cilindro, un'asta, ecc.) questa viene chiamata vite, quando la filettatura \u00e8 realizzata su una superficie interna viene chiamata madrevite.\nDescrizione.\nNormalmente il filetto assume l'aspetto di un solco ad andamento elicoidale, inciso su una superficie cilindrica (o conica). Effettuando una sezione longitudinale il suo profilo presenta di solito un andamento approssimativamente triangolare, con un'alternanza di apici esterni (chiamati \"creste\") e apici interni (chiamati \"fondi\").\nCaratteristiche.\nLe principali caratteristiche della filettatura dipendono principalmente:\nAvvitamento.\nL'accoppiamento tra vite e madrevite (chiamato anche \"avvitamento\") avviene tramite la rotazione coassiale di un elemento rispetto alla controparte complementare, purch\u00e9 la filettatura abbia le stesse caratteristiche.\nIn alcuni utilizzi, la controparte inizialmente non \u00e8 filettata, ma subisce la filettatura quando il primo elemento (filettato) gli viene forzosamente avvitato contro. Alcuni esempi di questo caso sono:\nSistema di filettatura.\nPer quanto ampio sia stato lo sforzo di organi governativi e sovranazionali per realizzare norme di riferimento che permettessero la standardizzazione delle filettature, a oggi persistono ancora diversi sistemi di filettature che solo in parte possono essere giustificati da esigenze pratiche di realizzazione o applicazione.\nClassificazioni.\nLe filettature si dividono in due gruppi:\nFilettatura metrica ISO.\nLa filettatura metrica ISO rappresenta lo standard riconosciuto dall'Organizzazione internazionale per la normazione a partire dal 1947. Essa consiste in una filettatura a profilo triangolare con angolo di profilo a 60\u00b0.\nLe viti con filettatura metrica ISO vengono identificate da una M seguita dal diametro nominale in mm e, in caso di filettatura a passo fine, dal passo di filettatura.\nEsempi:\nNota: i filetti standard sono sempre \"grossi\" dato che tale passo \u00e8 il pi\u00f9 grosso tra quelli che assicurano la tenuta contro lo svitamento; se si vuole ottenere un serraggio antisvitamento occorre usare il passo standard o passi pi\u00f9 fini.\nLe filettature si convengono sempre con spirale destra (avvitamento in senso orario); per particolari usi meccanici, la filettatura pu\u00f2 essere realizzata con spirale sinistra (avvitamento in senso antiorario); in tal caso, la filettatura di cui sopra sar\u00e0: M10 \u00d7 0,75 [LH] (\"left hand\").\nUn notevolissimo vantaggio della filettatura metrica \u00e8 che le creste del filetto sono sempre spianate, e quindi i due filetti della giunzione filettata entrano in contatto solo con i fianchi del filetto stesso, mentre le creste hanno un gioco apprezzabile; se da un lato tale sistema \u00e8 implicitamente permeabile alla tenuta (la filettatura non \u00e8 \"a tenuta di un fluido in pressione\") per contro la sicura non interferenza tra le due parti sulle creste rende pi\u00f9 agevole la realizzazione del filetto e il montaggio delle parti, (le parti non rischiano di incastrarsi).\nLa filettatura metrica ha quindi esclusivamente una tenuta allo sforzo meccanico, in caso si intenda ottenere anche la tenuta idraulica questa \u00e8 ottenuta facilmente con dispositivi appositi localizzati (esempio: le superfici di tenuta o le guarnizioni delle candele di accensione).\nFilettatura Whitworth.\nLa filettatura Whitworth ha un \"profilo ideale\" triangolare molto simile a quello metrico ISO se non che per il diverso angolo al vertice (in questo caso di 55\u00b0 invece che di 60\u00b0). Il \"profilo nominale\" \u00e8 poi identico per vite e madrevite ed \u00e8 arrotondato sia in cresta sia in fondo con un raccordo di raggio pari a h/6.\nIl contatto meccanico delle parti quindi non \u00e8 solo sui fianchi dei filetti ma anche sulle creste.\nPotenzialmente quindi la filettatura \u00e8 sigillante, in realt\u00e0 questo non sempre avviene dato che alle creste possono esistere dei giochi o, peggio, delle interferenze, che rischiano di incastrare le due parti.\nL'identificazione avviene in unit\u00e0 anglosassoni, ossia in pollici. Per esempio, \"1\u00bd W\" indica un diametro nominale di un pollice e mezzo e una filettatura Whitworth; i dati di passo tabellati sono espressi in filetti per pollice.\nUn fatto molto importante della filettatura Whitworth normale \u00e8 spesso la notevole \"grossezza\" del filetto rispetto al diametro della filettatura; tale condizione pone in evidenza un elevato angolo di elica, e quindi una maggiore possibilit\u00e0 di svitamento accidentale della vite in caso di vibrazioni, tale condizione ha portato a preferire, anche in paesi anglosassoni l'adozione della filettatura metrica.\nFilettatura Edison.\nHa un profilo a onda. \u00c8 impiegata per attacchi elettrici, di lampadine, valvole a tappo, ecc. \u00c8 unificata dall'unificazione elettrica (UNEL).\nFilettatura Lowenherz.\nA profilo simmetrico triangolare troncato a spigoli vivi sia sul fondo sia sulle creste dei filetti; usata per strumenti di misura e ottici, per diametri minori di 10\u00a0mm.\nFilettatura Gas.\nLa filettatura Gas \u00e8 sostanzialmente una filettatura Whitworth a passo molto fine, usata per la giunzione dei tubi.\nLa sua designazione avviene mediante indicazioni convenzionali. In origine la filettatura, eseguita sulla superficie \"esterna\" di un tubo, veniva indicata con il diametro \"interno\" del tubo in pollici (1 pollice = 25,4 mm), ma successivamente si inizi\u00f2 a usare il diametro \"esterno\" e venne cos\u00ec inventato per convenienza il pollice gas (33,8 mm).\nLa filettatura Gas pu\u00f2 essere cilindrica o conica. Nella pratica si usa G 1\" per indicare una filettatura Gas cilindrica oppure BSPP (\"British Standard Pipe Parallel\"), su un tubo di diametro interno di un pollice. Per la filettatura Gas conica si utilizza R 1\" oppure BSPT (\"British Standard Pipe Tapered\").\nUST.\nUST Filettatura Unificata (in pollici), di profilo triangolare con la cresta smussata e il fondo raccordato (differisce dalla ISO per il valore di raggiatura e i valori in pollici);\nBA.\nBA British Association (in pollici), di profilo triangolare con la cresta e il fondo raccordati con grandi raggi, le pareti interne sono angolate di 47\u00b030';\nAmerican Standard.\nChiamata anche filettatura SAE, la cui sigla sta per Society Autom. Engineers, American Standard (in pollici), di profilo triangolare con la cresta e il fondo smussati, le pareti interne sono angolate di 60\u00b0.\nFilettatura PG.\nLa filettatura PG (dal tedesco \"Panzergewinde\") \u00e8 un tipo di filettatura creata in Germania, ed \u00e8 principalmente utilizzata per filettare tubi porta conduttori elettrici e connessioni elettriche. Ha la particolarit\u00e0 di avere un angolo di profilo di 80\u00b0; questo comporta una profondit\u00e0 della filettatura esigua, ideale per filettare tubi di spessore minimo.\nElementi costituenti.\nIn una filettatura possiamo distinguere altri elementi secondari rispetto ai parametri elencati in precedenza:\nDiametro del filetto.\nPer diametro del filetto si intende un valore nominale che \u00e8 pari:\nPasso.\nIn pratica il passo del filetto \u00e8 la distanza che intercorre tra due filetti consecutivi della stessa elica, lungo la sezione longitudinale della filettatura.\nSe la vite \u00e8 caratterizzata da un solo principio, misura lo spostamento longitudinale del tracciato elicoidale dopo un giro completo sulla superficie cilindrica.\nVerso.\nIl tracciato elicoidale di una filettatura pu\u00f2 essere:\nSalvo condizioni richieste da soluzioni meccaniche particolari, tutte le filettature se non altrimenti indicato sono destrorse.\nIl termine destrorso e sinistrorso richiama la topologia (studio delle forme), di competenza di diverse discipline scientifiche.\nNumero di principi.\nSe invece di uno solo, si avvolgono sulla superficie cilindrica due o pi\u00f9 filetti affiancati, la filettatura si dice a due o pi\u00f9 princiipi. In questo caso si deve distinguere tra il \"passo del profilo\" (apparente), cio\u00e8 la distanza in direzione assiale tra una cresta e la successiva, e il \"passo della filettatura\" (effettivo).\nNel caso di principio multiplo, a un singolo giro di avvitamento della vite, corrisponde una movimentazione lungo l'asse longitudinale dell'elicoide pari al passo apparente moltiplicato per il numero dei principi, ovvero pari al passo effettivo. Si ricorre a questo tipo di filettatura quando si vogliono realizzare passi elevati senza indebolire troppo la sezione resistente con filetti grandi e profondi.\nElica.\n\u00c8 una curva su una superficie cilindrica che interseca le generatrici di tale superficie con un angolo costante compreso tra 0 e \u03c0/2 radianti. L'asse della superficie cilindrica \u00e8 anche l'asse dell'elica lungo una generatrice e la si sviluppa in piano, l'elica si presenta sotto forma di una serie di segmenti di retta inclinati e paralleli.\nI parametri che definiscono l'elica sono i seguenti:\nformula_1.\nTriangolo generatore.\n\u00c8 il triangolo dal quale sono dedotte, in modo semplice, le forme e dimensioni del profilo base. Prolungando i fianchi del profilo di base, si giunge immediatamente al triangolo generatore, per le filettature metriche ISO.\nAltezza del triangolo generatore H.\n\u00c8 l'altezza H del triangolo generatore, funzione del passo P del profilo e dell'angolo del filetto.\nProfili nominali.\nSono le configurazioni delle filettature esterne e delle filettature interne in funzione di esse si determinano le dimensioni limite.\nLa dentatura.\nLa filettatura pu\u00f2 essere \"dentata\" per migliorare la presa. Una applicazione tipica \u00e8 in falegnameria, per esempio per viti autofilettanti sul MDF.\nUn'altra applicazione tipica \u00e8 l'idraulica domestica. In caso si utilizzi la canapa (anche detta stoppa) come guarnizione tra i due componenti filettati, la dentatura permette di migliorare la presa della canapa sulla filettatura e permette di trascinarla dentro ai due componenti riducendo il suo slittamento durante l'avvitamento. Viene tradizionalmente ottenuta dall'idraulico, prima dell'applicazione della canapa, grattando o tagliando la filettatura in senso perpendicolare, oppure ancora con appositi attrezzi chiamate godronatrici.\nAltre guarnizioni alle filettature, pi\u00f9 performanti e specifiche, sono praticate con materiali speciali, come nastri sottili di politetrafluoroetilene (detto anche commercialmente \"Teflon\" o analoghi), o paste sigillanti o antigrippaggio. \nTolleranze.\nLe filettature possono avere diverse tolleranze a seconda del tipo di applicazione, dove \u00e8 previsto un utilizzo agevole, come nel caso di un utilizzo frequente e manuale, \u00e8 generalmente prevista una tolleranza elevata, il che favorisce lo scorrimento, mentre in applicazioni di precisione e dove si vuole aumentare la capacit\u00e0 autobloccante, si preferisce l'uso di tolleranze ridotte, che rendono difficoltoso un avvitamento di tipo manuale e la madrevite con la vite non riescono ad avvitarsi per inerzia come nel caso di una tolleranza elevata.\nIl campo di tolleranza della madrevite viene indicata con la lettera maiuscola, mentre la tolleranza della vite viene indicata da una lettera minuscola, generalmente queste tolleranze variano anche in base al tipo di lavorazione che si vuole ottenere (precisa, media e grossolana) e al tipo di rivestimento da applicare.\nMetodo di fabbricazione.\nLa filettatura pu\u00f2 essere ottenuta tramite diversi processi di lavorazione:\nL'operazione di filettatura viene normalmente eseguita forzando l'avvitamento d'utensili filettati (appositamente sagomati e induriti) sulla superficie cilindrica da lavorare.\nGli utensili destinati alla realizzazione di filettature esterne (le viti) vengono chiamati filiere, mentre, quelli destinati alla realizzazione di filettature interne (le madreviti) vengono chiamati maschi.\nLa filettatura pu\u00f2 essere eseguita anche attraverso l'incisione diretta del pezzo da lavorare, tramite un tornio. L'uso di questa macchina utensile permette anche di realizzare filettature speciali (ad esempio filettature non normate o a passo variabile) oppure di lavorare pezzi di grande dimensione.\nPrescrizioni per l'avvitamento.\nL'avvitamento \u00e8 l'azione di accoppiamento tra vite e madrevite, tale azione \u00e8 anche detta \"impanatura\" quando l'azione stessa dell'avvitamento produce la creazione del filetto mediante profili taglienti della vite all'interno della madrevite, all'atto dell'avvitamento stesso.\nL'avvitamento in genere pu\u00f2 essere ottenuto manualmente senza alcuna prescrizione particolare, salvo l'esperienza e la sensibilit\u00e0 dell'operatore a realizzare il serraggio.\nLa questione ha per\u00f2 prescrizioni particolari in caso di viti molto piccole, o con materiali morbidi o deboli, di una o di ambedue le parti connesse, come ad esempio l'alluminio, o con soluzioni tecnologiche di maggior livello.\nPer riuscire ad avvitare la vite con la madrevite \u00e8 necessaria una lavorazione meccanica detta comunemente \"smusso\", eseguita con o senza asportazione di truciolo, atta ad annullare il diametro esterno della vite sulla sua parte immediatamente finale (che comprenda due o tre filetti), e un altro \"smusso\" sulla madrevite sulla parte che dovr\u00e0 avvitarsi con la vite. Questo accorgimento fa s\u00ec che la vite e la madrevite, nel momento dell'avvitamento si incontrino rispettivamente sul diametro di nocciolo (o interno) e sul diametro esterno, creando gioco. Sarebbe, infatti impossibile impanare una vite a una madrevite senza lo \"smusso\".\nPer il serraggio a mano si utilizzano appositi attrezzi come cacciavite o chiave, per il serraggio motorizzato possono essere usati appositi attrezzi meccanici a serraggio graduato. Per i serraggi di maggior precisione invece possono essere rigorosamente prescritte azioni con chiave dinamometrica a valori definiti dalle regole di realizzazione. Tali regole sono dettate dal tipo di materiale con cui \u00e8 realizzata la vite-madrevite, dal numero di filetti in presa nella filettatura, dalla grandezza del diametro nominale della giunzione e dalla sollecitazione di trazione a cui \u00e8 sottoposta la giunzione (normalmente nota in fase di progettazione).\nAvvitamenti disassati o serraggi eccessivi possono portare allo strappo dei filetti (\"spanatura\") con gravi danni e compromissione totale del giunto meccanico. Onde scongiurare il bloccaggio per ossidazione o per trasporto galvanico conviene, soprattutto nei motori, lubrificare i filetti con grasso al rame e serrare sempre ai valori di coppia prescritti per tale condizione.\nGuarnizioni e accorgimenti.\nLa guarnizione delle filettatura assicura la tenuta idraulica della filettatura, mediante interposizione di materiale tra filetto della vite e quello della madrevite. In condizione estreme anche grassi speciali o mastici costituiscono materiale di interposizione tra i filetti, non a scopo di tenuta idraulica, ma per evitare il grippaggio per il contatto intermetallico ad alta temperatura.\nUtilizzo.\nLa filettatura \u00e8 usata principalmente per due compiti:\nRappresentazione grafica.\nLe filettature sono rappresentate nei disegni in modo assolutamente convenzionale, che rende rapidissima la rappresentazione, sia interna, sia esterna, sia ancora di parti unite con accoppiamento filettato.\nIl metodo convenzionale di rappresentazione si basa sui due principi che seguono:"}
{"id": "403368", "revid": "1318658", "url": "https://it.wikipedia.org/wiki?curid=403368", "title": "Fabrizio Luccio", "text": "Biografia.\nLaureato in Ingegneria elettronica al Politecnico di Milano, ha lavorato per un breve periodo per l'Olivetti, quindi si \u00e8 dedicato alla ricerca, prima nel campo delle reti logiche poi dell'algoritmica, e alla docenza universitaria. In particolare, \u00e8 stato ricercatore al MIT, e ha insegnato al Politecnico di Milano, all'University of Southern California, alla New York University, all'University of Illinois, alla National University of Singapore e, fino al 2010 all'Universit\u00e0 di Pisa ove oggi \u00e8 Professore Emerito. Autore di oltre centocinquanta articoli di ricerca pubblicati sui principali giornali di informatica mondiali, \u00e8 stato insignito di numerosi premi per le sue ricerche e per l'eccellenza nell'insegnamento universitario (tra cui l'Ordine del Cherubino, Life Fellow dell'IEEE, Professore onorario della Technical University di Xi'an e della University of the Nationalities di Nanning, in Cina, e dell'Universidad Nacional di Cuzco, Per\u00f9). Presso l'Universit\u00e0 di Pisa \u00e8 stato Direttore del Dipartimento di Informatica, estensore dello statuto del primo Dottorato di Ricerca in Informatica italiano, e coordinatore dello stesso Dottorato.\nDecano degli informatici, lungo tutta la sua carriera accademica ha svolto una intensa cooperazione scientifica con i paesi in via di sviluppo per conto dell'UNESCO ed \u00e8 membro della Commissione per la Cooperazione allo Sviluppo dell'Unione Matematica Europea."}
{"id": "403375", "revid": "1487880", "url": "https://it.wikipedia.org/wiki?curid=403375", "title": "Leopoldo II di Toscana", "text": "Biografia.\nInfanzia ed esilio.\nFiglio secondogenito del granduca Ferdinando III di Toscana e di Luisa Maria Amalia di Borbone-Napoli, Leopoldo visse la sua prima giovinezza nei territori del Sacro Romano Impero, dove il padre si era rifugiato dopo l'invasione napoleonica. Divenne principe ereditario \"in pectore\" del Granducato di Toscana nel 1800, alla morte del fratello maggiore Francesco Leopoldo. Segu\u00ec il genitore in esilio dapprima a Vienna e poi, nel 1803, a Salisburgo, dove Ferdinando ottenne come compensazione per i territori perduti l'area dell'ex arcivescovato. Leopoldo nel marzo del 1805 venne costretto ad abbandonare anche questa citt\u00e0 per l'incalzare della nuova guerra tra Austria e Francia rivoluzionaria e per questo si trasfer\u00ec a W\u00fcrzburg, dove la famiglia si stabil\u00ec in quello che era l'antico palazzo vescovile. Durante questi tormentati anni, Leopoldo riusc\u00ec a studiare molto con tutori tedeschi ed italiani, mostrando una particolare predilezione per le materie letterarie.\nRestaurazione.\nRientr\u00f2 a Firenze il 15 settembre 1814, dopo la prima abdicazione di Napoleone, bene accolto dai sudditi anche per la politica del padre, che non effettu\u00f2 epurazioni o vendette verso coloro che avevano collaborato col governo francese. Il giovane erede al trono si fece amare dai toscani anche per il carattere mite e il comportamento informale, tanto che fu simpaticamente soprannominato \"\"Broncio\" a causa del labbro inferiore leggermente sporgente che gli dava una perenne aria triste (mentre in realt\u00e0 al giovane principe non difettava la spiritosaggine) e \"Canapone\" per il colore sbiadito dei suoi capelli biondi.\nIntanto complet\u00f2 i propri studi gi\u00e0 avviati all'estero seguendo lezioni di giurisprudenza, arte e letteratura, occupandosi persino di agricoltura per la quale dimostrer\u00e0 sempre una grande attenzione. Si pose come obiettivo personale la raccolta, lo studio e la riordinazione di tutti gli scritti di Galileo Galilei e pubblic\u00f2 un'edizione delle poesie di Lorenzo de' Medici da lui personalmente curata, fatto che gli valse la nomina a membro dell'Accademia della Crusca.\nNel 1817 Leopoldo spos\u00f2 Maria Anna Carolina di Sassonia, alla quale fu particolarmente legato e dalla quale ebbe tre figlie. Con la moglie a partire dal 1819 intraprese un lungo viaggio in Europa toccando tappe come Monaco di Baviera, Dresda, Praga, Vienna e Venezia. Il suo primo contatto con gli affari di stato avvenne nell'ottobre del 1822 quando venne chiamato a Verona a prendere parte col padre ai lavori per il congresso della Santa Alleanza.\nGranduca di Toscana.\nAlla morte del padre il 18 giugno 1824, Leopoldo II assunse il potere e subito dimostr\u00f2 di voler essere un sovrano indipendente, appoggiato in questo dal ministro Vittorio Fossombroni, che seppe sventare una manovra dell'ambasciatore austriaco conte di Bombelles per influenzare l'inesperto granduca. Questi non solo conferm\u00f2 i ministri che aveva nominato il padre, ma diede subito prova della sua sincera voglia di impegnarsi con una riduzione della tassa sulla carne e un piano di opere pubbliche che prevedeva la continuazione della bonifica della Maremma (tanto da essere ricordato dai Grossetani con un monumento scultoreo collocato in Piazza Dante), l'ampliamento del porto di Livorno, la costruzione di nuove strade, un primo sviluppo delle attivit\u00e0 turistiche (allora chiamate \"industria del forestiero\"\") e lo sfruttamento delle miniere del granducato. Il 1\u00ba novembre 1825 il granduca eman\u00f2 una riforma con la quale sostituiva le province leopoldine con i nuovi compartimenti. In particolare, la provincia fiorentina venne divisa per creare i compartimenti di Firenze e di Arezzo.\nDal punto di vista politico, il governo di Leopoldo II fu in quegli anni il pi\u00f9 mite e tollerante negli stati italiani: la censura, affidata al dotto e mite Padre Mauro Bernardini da Cutigliano, non ebbe molte occasioni di operare e molti esponenti della cultura italiana del tempo, perseguitati o che non trovavano l'ambiente ideale in patria, poterono trovare asilo in Toscana, come accadde a Giacomo Leopardi, Alessandro Manzoni, Guglielmo Pepe, Niccol\u00f2 Tommaseo. Alcuni scrittori e intellettuali toscani come Francesco Domenico Guerrazzi, Giovan Pietro Vieusseux e Giuseppe Giusti, che in altri stati italiani avrebbero sicuramente passato dei guai, poterono operare in tranquillit\u00e0. \u00c8 rimasta celebre la risposta del granduca all'ambasciatore austriaco che si lamentava che \u00ab\"in Toscana la censura non fa il suo dovere\"\u00bb, al quale ribatt\u00e9 con stizza \u00ab\"ma il suo dovere \u00e8 quello di non farlo!\"\u00bb. Unico neo in tanta tolleranza e mitezza fu la soppressione della rivista \"L'Antologia\" di Giovan Pietro Vieusseux, avvenuta nel 1833 per le pressioni austriache e comunque senza ulteriori esiti civili o penali per il fondatore.\nIl mite governo granducale fece s\u00ec che in Toscana non vi fossero in quegli anni moti o sedizioni e le attivit\u00e0 cospirative erano limitate solo alla citt\u00e0 di Livorno e di minima importanza: gli unici atti repressivi furono nel 1830 la soppressione del giornale \"\"L'Indicatore Livornese\" e la condanna del Guerrazzi a sei mesi di confino a Montepulciano per aver pronunciato un'orazione in memoria di Cosimo Del Fante. La tranquillit\u00e0 del Granducato era sottolineata anche da intellettuali come Niccol\u00f2 Tommaseo e Giuseppe Giusti, che dedic\u00f2 una simpatica satira al granduca (\"Il re travicello\"\") che fece in un primo tempo infuriare il destinatario, ma che poi fu presa simpaticamente dallo stesso interessato.\nI moti del 1831, che sconvolsero i due ducati emiliani e le legazioni dello Stato Pontificio, non ebbero seguito in Toscana, nonostante che qualche patriota cercasse di suscitarne: l'unica preoccupazione di ordine pubblico presa fu quella di presidiare meglio la frontiera settentrionale per evitare sconfinamenti di sobillatori.\nNel 1832 moriva la granduchessa Maria Anna Carolina, lasciando nello sconforto il granduca che, per assicurare la successione, si rispos\u00f2 l'anno successivo con la Principessa Maria Antonietta di Borbone, nozze da cui nel 1835 doveva nascere Ferdinando, il sospirato erede al trono.\nNel 1839 e nel 1841 Leopoldo II diede il permesso per fare svolgere i \"Congressi degli scienziati italiani\" a Pisa e Firenze, nonostante le minacce del governo austriaco e le proteste di quello pontificio; nel frattempo il governo granducale pianificava un forte sviluppo della rete ferroviaria, che negli anni successivi avrebbe visto la nascita della \"\"Ferrovia Leopolda\" (Firenze-Pisa-Livorno; con la diramazione da Empoli a Siena) e della \"Ferrovia Maria Antonia\" (Firenze-Prato-Pistoia-Lucca), mentre rimasero a livello progettuale la \"Ferrovia Ferdinanda\" (Firenze-Arezzo) e la \"Ferrovia Maremmana\"\" (Livorno-confine del Chiarone).\nParticolarmente ammirevole e destinato a rimanere nel cuore dei fiorentini (almeno fino al 1849) fu il comportamento del granduca in occasione della grande alluvione del 3 novembre 1844, quando il sovrano non fece mancare la sua presenza al momento dei soccorsi, aprendo le porte di Palazzo Pitti agli sfollati, impegnandosi personalmente nei soccorsi su una barca e recandosi in visita anche nelle zone pi\u00f9 periferiche colpite dal disastro.\nAnnessione di Lucca.\nNel 1847 il granduca di Toscana dovette affrontare una grave crisi con i sovrani dei due ducati emiliani: in quell'anno entrarono in vigore alcune clausole del Congresso di Vienna del 1815 e del Trattato di Firenze del 1844 che assicuravano s\u00ec al granducato lorenese l'annessione di quasi tutto l'ex Ducato di Lucca, ma allo stesso tempo stabilivano che alcune vecchie enclavi toscane in Lunigiana passassero sotto i Borbone di Parma e gli Asburgo-Este di Modena. Se a Lucca fu facile sedare il malcontento dei cittadini con una visita del bonario granduca, lo stesso non accadde nei comuni destinati alla cessione. In Toscana si arriv\u00f2 a chiedere la guerra ai due stati vicini, cosa impensabile per il mite Leopoldo, che cerc\u00f2 di evitare la cessione offrendo forti somme di denaro ai due duchi. L'offerta fu respinta e le cessioni furono effettuate per le pressioni austriache, dato che il governo di Vienna non poteva permettersi focolai di disordini in tempi che gi\u00e0 si preannunciavano calamitosi. Il 9 marzo 1848 il granduca eman\u00f2 una riforma dell'assetto territoriale, poi completata da un regolamento attuativo del 20 novembre 1849, che portava alla creazione dei nuovi compartimenti di Lucca e di Pistoia (quest'ultimo poi abolito nel 1851) e allo scorporo dal compartimento di Pisa delle amministrazioni di Livorno e dell'Isola d'Elba.\n1848.\nProdromi.\nIn quel 1847, nell'ambito del processo di riforma suscitato in Italia dall'elezione di Papa Pio IX, Leopoldo II si distinse per l'impegno riformatore: il 6 maggio veniva concessa la libert\u00e0 di stampa e il 4 settembre veniva creata una \"Guardia Civica\". Nello stesso periodo il Granducato di Toscana, lo Stato Pontificio e il Regno di Sardegna firmavano i Preliminari della Lega doganale, da tutti salutata come premessa di future maggiori integrazioni. Il 17 febbraio 1848, pochi giorni prima di Carlo Alberto di Sardegna, Leopoldo II concedeva la Costituzione, che si distingueva dalle altre per il concedere pieni diritti ai cittadini di tutte le religioni.\nAvvenimenti politici e militari del 1848.\nIl 18 marzo nasceva il primo governo costituzionale toscano, presieduto da Francesco Cempini. Pochi giorni dopo, mentre i due duchi emiliani erano costretti alla fuga dalle insurrezioni, Leopoldo II riannetteva alla Toscana i comuni ceduti in Lunigiana, l'Alta Garfagnana estense e l'ex ducato di Massa e Carrara, le cui popolazioni avevano chiesto di essere toscane, secondo il principio che ogni popolo era libero di decidere la propria sorte.\nIl 21 marzo il Granduca suscitava l'entusiasmo popolare decidendo di inviare le poche truppe regolari toscane, affiancate da volontari, a combattere in alta Italia a fianco dei Sardi contro gli Austriaci. Mentre il piccolo esercito granducale si dirigeva verso Pietrasanta e San Marcello Pistoiese, Leopoldo II sostituiva la bandiera lorenese con il tricolore italiano con sovrapposto lo stemma granducale e aderiva personalmente al prestito di guerra.\nFuga a Gaeta.\nL'atteggiamento patriottico del granduca inizi\u00f2 a cambiare verso la met\u00e0 dell'anno, quando furono chiari gli atteggiamenti espansionistici del Regno di Sardegna e nell'agosto, in seguito a dei violentissimi tumulti avvenuti a Livorno, quando fu costretto a licenziare il governo moderato di Gino Capponi per affidare l'incarico ai democratici Francesco Domenico Guerrazzi e Giuseppe Montanelli che inaugur\u00f2 una politica ultrademocratica.\nIl 30 gennaio 1849 Leopoldo II abbandonava Firenze per rifugiarsi prima a Siena (e per fingersi malato, ebbe l'idea di ricevere i delegati fiorentini a letto, in camicia da camera e papalina) e poi a Porto Santo Stefano. In questa localit\u00e0 accett\u00f2 e rifiut\u00f2 pi\u00f9 volte l'offerta dell'ambasciatore piemontese Salvatore Pes, marchese di Villamarina di riprendere il potere con l'esercito del Regno di Sardegna, fin quando, convinto dalla sua corte a preferire l'Austria, ripar\u00f2 a Gaeta, sotto la protezione di Ferdinando II delle Due Sicilie.\nInvasione austriaca.\nL'esilio dur\u00f2 fino ad aprile, quando dopo la disfatta di Carlo Alberto a Novara, i moderati toscani rovesciarono il governo Guerrazzi per evitare un'invasione austriaca e richiamarono il granduca, sperando che avrebbe mantenuto le riforme.\nLa speranza fu vana: il tenente-feldmaresciallo Costantino d'Aspre scese da Parma con 18.000 uomini, prese e saccheggi\u00f2 Livorno e poi occup\u00f2 Firenze.\nAlcuni mesi pi\u00f9 tardi Leopoldo II sbarc\u00f2 a Viareggio, ma ebbe la pessima idea di venire scortato da truppe austriache e in divisa da generale asburgico: era la fine della naturale e sentita simpatia che i toscani avevano avuto per il mite sovrano.\nDecennio 1850-1860.\nGli atti dei successivi anni di governo fecero allontanare sempre di pi\u00f9 anche i sudditi pi\u00f9 leali: la soppressione dello Statuto, definitivamente abolito nel 1852 e della Guardia Civica; l'occupazione austriaca e la formazione di un costoso esercito toscano; la repressione sanguinosa dell'insurrezione della citt\u00e0 di Livorno contro gli occupanti austriaci; il ripristino della pena di morte per alcuni reati (fatto clamoroso per la Toscana, primo Stato abolizionista per opera di Pietro Leopoldo, nonno di \"Canapone\").\nFine della dinastia.\nAvvenimenti politico-militari del 1859.\nNell'aprile 1859, nell'imminenza della guerra franco-piemontese contro l'Austria, Leopoldo II proclam\u00f2 la neutralit\u00e0, ma ormai il governo granducale aveva i giorni contati: centro operativo dell'imminente colpo di stato che sarebbe avvenuto il 27 aprile era l'ambasciata del Piemonte a Firenze. Cavour aveva inviato nei giorni precedenti circa 80 carabinieri piemontesi travestiti da civili che ad un segnale prestabilito, e divisi in vari gruppetti sparsi in varie zone della citt\u00e0, avrebbero dovuto cominciare ad urlare contro il Granduca e in favore della guerra all'Austria. Inoltre erano state preparate varie bandiere tricolori pronte ad essere esposte ai balconi di vari edifici ad un segnale prestabilito (senza fonte).\nEsilio.\nIl 27 aprile 1859, verso le quattro, rifiutandosi di dare il proprio assenso alla guerra contro l'Austria e di fronte all'aperto rifiuto dell'esercito di obbedire al proprio sovrano, Leopoldo II, per evitare guai peggiori a se stesso e al suo Stato, part\u00ec in carrozza da Palazzo Pitti, uscendo per la porta di Boboli, verso la strada di Bologna.\nLa pacifica rassegnazione al corso della storia (il Granduca non pens\u00f2 mai a una soluzione di forza) e le modalit\u00e0 del commiato, con pochi effetti personali caricati in poche carrozze e con attestazioni di simpatia al personale di corte, fecero s\u00ec che Leopoldo riacquistasse l'antica stima da parte dei suoi ormai ex sudditi: la famiglia granducale fu salutata dai fiorentini, levantisi il cappello al passaggio, con il grido \"Addio, babbo Leopoldo!\" e accompagnata con tutti i riguardi da una scorta fino alle Filigare, ormai ex dogana con lo Stato Pontificio. Alle sei pomeridiane di quello stesso giorno, il Municipio di Firenze costat\u00f2 l'assenza di qualsivoglia disposizione lasciata dal sovrano e nomin\u00f2 un governo provvisorio.\nUltimi anni e morte.\nRifugiatosi presso la corte viennese, l'ex granduca abdic\u00f2 ufficialmente solo il successivo 21 luglio; da allora visse in Boemia, recandosi a Roma nel 1869, dove mor\u00ec il 28 gennaio 1870, in via delle Tre Cannelle. Sepolto inizialmente nella chiesa dei Sant'Apostoli, nel 1914 la sua salma fu poi trasportata a Vienna per essere sepolta nel mausoleo degli Asburgo, la \"Cripta dei Cappuccini\".\nMatrimoni e figli.\nLeopoldo spos\u00f2 in prime nozze, il 16 novembre 1817, la principessa Maria Anna Carolina di Sassonia figlia di Massimiliano di Sassonia e di Carolina di Borbone-Parma. Ebbero quattro figlie femmine. Maria Anna Carolina mor\u00ec di tubercolosi nel 1832.\nLeopoldo si rispos\u00f2 in secondo nozze, il 7 giugno 1833, con Maria Antonietta di Borbone, figlia di Francesco I delle Due Sicilie e di Maria Isabella di Borbone-Spagna. La coppia ebbe dieci figli. Maria Antonietta mor\u00ec in esilio in Austria nel 1898."}
{"id": "403381", "revid": "111466164", "url": "https://it.wikipedia.org/wiki?curid=403381", "title": "Wieland Wagner", "text": "Biografia.\nWieland Wagner era il nipote di Richard Wagner, suo padre era infatti Siegfried, unico figlio maschio di Richard.\nDopo la seconda guerra mondiale, quando sua madre, Winifred, fu allontanata dalla guida del Festival di Bayreuth, che la famiglia Wagner gestiva ormai da settanta anni, a causa delle sue simpatie naziste, Wieland e suo fratello Wolfgang, che pure in giovent\u00f9 avevano avuto benefici dal regime, le subentrarono come direttori del Festival. Il periodo che si inaugur\u00f2 allora, dal luglio 1951, con il primo Festival del dopoguerra, venne significativamente battezzato \"Nuova Bayreuth\", proprio per sottolineare la distanza con un recente passato fonte di imbarazzo per l'istituzione. In particolare, Wieland, il pi\u00f9 dotato artisticamente dei due fratelli, apport\u00f2 considerevoli novit\u00e0 nelle messe in scena da lui curate: rinunciando al naturalismo dettagliato e pedante che aveva caratterizzato le scenografie delle opere fino ad allora, opt\u00f2 per una decisa astrazione, per un minimalismo e un simbolismo che, grazie anche ad un sapiente uso dell'illuminazione, riportavano la musica in primo piano. Innovazioni di tal genere, su un palco che fino ad allora era stato tanto tenacemente attaccato alla tradizione come Bayreuth, suscitarono inevitabilmente dibattiti e dissensi, ma anche numerosi apprezzamenti, e si rivelarono, in seguito, la giusta strada: negli anni cinquanta e sessanta, infatti, Bayreuth fu all'avanguardia nel campo della messa in scena di opere wagneriane.\nLa collaborazione fra i due fratelli prosegu\u00ec senza ostacoli per nove anni, quindi cominciarono ad affiorare le prime crepe nel loro rapporto. Ma la prematura scomparsa di Wieland, ucciso da un cancro ai polmoni nell'ottobre del 1966, lasci\u00f2 campo libero a Wolfgang, rimasto da solo alla guida dell'importante Festival wagneriano."}
{"id": "403386", "revid": "767487", "url": "https://it.wikipedia.org/wiki?curid=403386", "title": "Grifone Catania", "text": "La Grifone Catania \u00e8 stata una societ\u00e0 italiana di pallacanestro maschile con sede a Catania.\nL'Associazione Sportiva Grifone fu attiva negli anni cinquanta e sessanta, arrivando in Serie A Seconda Serie; fu poi rifondata come Polisportiva, battezzata cos\u00ec in onore della societ\u00e0 storica e disput\u00f2 per un quindicennio vari campionati regionali.\nL'A.S. Grifone disput\u00f2 per tre anni consecutivi la seconda serie nazionale, campionato che includeva le squadre del Centro-Sud, salvandosi per due anni allo spareggio. La societ\u00e0 aveva anche una sezione pallanuoto che aveva ereditato la formazione del Giglio Bianco. La societ\u00e0 conflu\u00ec nel 1964 nel Gad Etna. Nel 1991 fu rifondata per dedicarsi principalmente all'attivit\u00e0 giovanile e serv\u00ec da serbatoio per le principali squadre del periodo, ovvero il CUS Catania, la Virtus Basket e la Pallacanestro Catania.\nLa formazione del 1959-1960, che ottenne la prima salvezza in Serie A, \u00e8 stata inserita nella Hall of Fame del basket catanese.\nStoria.\nGli esordi.\nLa societ\u00e0 sportiva che faceva riferimento al circolo dei nobili di Alberto Di Blasi fu fondata nel 1955: in quell'anno la formazione allenata da Pippo Mangano fece la sua prima apparizione nel mondo della pallacanestro, iscrivendosi alla Promozione. Di Blasi, professore universitario, aveva fondato la squadra per gioco: apr\u00ec una sede prima in via Papale, poi in via Etnea, e fece attivit\u00e0 anche nel calcio, nella pallavolo femminile e nel ciclismo. Erroneamente, si \u00e8 tramandato che la Grifone rilev\u00f2 la squadra pallanotistica dalla Giglio Bianco Catania. Le prime due stagioni, senza risultati eclatanti, furono vissute all'ombra delle concittadine CSI, formazione pi\u00f9 attrezzata, e Libertas Ventimiglia.\nL'ultimo periodo.\nNel 2011-2012 ha disputato il campionato di Under-13 maschile, con Antonio Vergani e Filippo Sacc\u00e0 in carica rispettivamente come presidente e dirigente responsabile della societ\u00e0. In seguito non risulta iscritta ad alcun campionato.\nPresidenti e allenatori.\nPresidenti.\nIl presidente della Grifone storica fu Alberto Di Blasi, un professore che gestiva un circolo per nobili, chiamato appunto Grifone, e che fond\u00f2 la societ\u00e0 a met\u00e0 degli anni cinquanta. Di Blasi rimase al vertice della societ\u00e0 fino al 1964, quando per ragioni economiche dovette chiudere la societ\u00e0 e ritirarsi dalla pallacanestro.\nLa nuova Grifone fu fondata e presieduta da Enzo Molino, ex allenatore e dirigente del Gad Etna. Nel momento in cui inizi\u00f2 la sinergia con il CUS Catania, la societ\u00e0 fu rilevata dall'oculista Massimo Di Maita e poi inglobata nel gruppo che faceva capo alla Virtus Catania Basket. Al momento del ritiro di quest'ultima societ\u00e0, la Grifone venne salvata da Nino Vergani e Carmelo Carbone, che ne proseguirono l'attivit\u00e0 per una stagione. Infine, divenne una delle societ\u00e0 giovanili nell'orbita della Pallacanestro Catania.\nAllenatori.\nCinque allenatori si sono alternati alla guida della societ\u00e0 storica, tra il 1955 e il 1964. Direttore tecnico ne \u00e8 stato Gigi Mineo, sempre presente nello staff dirigenziale e all'occorrenza responsabile diretto della gestione della prima squadra; fu sotto la sua guida che nel 1958 fu conquistata l'unica promozione sul campo, dalla C alla B, e la prima salvezza in Serie A. L'allenatore pi\u00f9 importante \u00e8 stato comunque Amerigo Penzo, gi\u00e0 c.t. della Nazionale \"ad interim\" e guida della Grifone in tre differenti periodi, artefice di una salvezza in Serie A conquistata allo spareggio nel 1961.\nGli allenatori che guidarono la guida della formazione senior della nuova Grifone furono tutti tecnici validi per il loro lavoro nel settore giovanile. Tra loro spiccano i nomi di Carmine Bonomo, tecnico di lungo corso nella femminile e a Palermo, Pippo Famoso, gi\u00e0 giocatore di S.C. Catania e U.S. Palermo in Serie B, ed Enzo Privitera, che gioc\u00f2 in Serie C con il Gad Etna."}
{"id": "403391", "revid": "287204", "url": "https://it.wikipedia.org/wiki?curid=403391", "title": "Edouard Manet", "text": ""}
{"id": "403392", "revid": "917725", "url": "https://it.wikipedia.org/wiki?curid=403392", "title": "American Dad!", "text": "American Dad!, talvolta scritto \"American Dad\", \u00e8 una serie televisiva a cartoni animati creata da Seth MacFarlane, gi\u00e0 autore de \"I Griffin\", nel 2005 per il canale televisivo Fox; dalla dodicesima stagione, la serie va in onda su TBS.\nLa famiglia protagonista del cartone, che vive a Langley Falls, Virginia, \u00e8 la rappresentazione dissacrante di una famiglia statunitense dopo gli attentati dell'11 settembre 2001.\nLa prima messa in onda in Italia \u00e8 del 12 dicembre 2006 sul canale televisivo Italia 1. Con la nascita di Italia 2, dal 4 luglio 2011 il cartoon trasloca su questa rete, per poi essere ripreso da Italia 1 il 20 febbraio 2015, dove viene trasmesso in seconda serata il venerd\u00ec. Ha invece debuttato sul canale satellitare Fox di Sky il 20 gennaio 2009.\nTrama.\nLa serie parla di una tipica famiglia americana di quattro componenti: Stan Smith un agente della C.I.A. repubblicano, sua moglie Francine e i due figli adolescenti Hayley e Steve. Alla famiglia si aggiungono Roger, un alieno che ha salvato Stan dall'Area 51, e Klaus, un uomo nel corpo di un pesce rosso risultato di un esperimento della stessa C.I.A. negli anni settanta e che parla con accento tedesco (si scoprir\u00e0 in seguito che era uno sciatore della Germania dell'Est).\nTrasmissione in Italia.\nIn Italia la serie \u00e8 stata inizialmente mandata in onda su Italia 1, che ha trasmesso la prima stagione, la seconda stagione ma saltando gli episodi 5 e 6, e cinque episodi della terza stagione (ep. 1, 3, 7, 11 e 13).\nSuccessivamente sono stati trasmessi in prima visione su Fox gli episodi mancanti della seconda stagione (il 5 e il 6) e della terza.\nLa prima TV torna poi su Italia 1, dove vengono trasmesse la quarta e la quinta stagione, ad eccezione dell'episodio 7 della quarta stagione e dell'episodio 3 della quinta, che sono stati trasmessi su Fox.\nI primi sedici episodi della sesta stagione sono stati trasmessi su Fox, mentre gli ultimi due episodi sono stati trasmessi su Italia 2, che ha trasmesso anche la settima, l'ottava, la nona e la decima stagione.\nL'undicesima, la dodicesima e la tredicesima stagione sono state trasmesse nuovamente su Italia 1, con l'eccezione del secondo episodio dell'undicesima, e del decimo e del sedicesimo della tredicesima trasmessi su Italia 2. Gli ultimi 2 episodi della tredicesima vengono inizialmente saltati, nonostante la messa in onda della quattordicesima stagione dal 10 luglio 2017 sempre su Italia 1, della quale vengono saltati altri 2 episodi. I 2 episodi saltati della tredicesima stagione verranno trasmessi l'11 e il 18 ottobre in seconda serata sempre su Italia 1. Dal 16 luglio 2018 su Italia 1 vengono trasmessi gli episodi della quindicesima stagione.\nSigla iniziale.\n\"American Dad!\" dispone di una gag ricorrente che cambia a ogni episodio, come la frase alla lavagna e la gag del divano de \"I Simpson\". Originariamente la gag prendeva spunto dal titolo del giornale che Stan raccoglieva sull'uscio di casa ed era incentrata sul Governo degli Stati Uniti, i media o l'attualit\u00e0. Per esempio \"Cresce l'obesit\u00e0 infantile, cala la pedofilia\" o \"Bush capisce finalmente il doppio senso del suo cognome\" oppure \"Titti muore di febbre gialla\". Un episodio degno di nota \u00e8 \"AAA Alieno cercasi\", in cui il giornale ha come titolo nella versione originale \"ALIEN SPOTTED!\"(\"Alieno avvistato\"), passando direttamente all'episodio stesso, senza arrivare alla fine della sigla.\nDalla quarta stagione, la sequenza iniziale \u00e8 stata cambiata: mentre la musica \u00e8 la stessa della precedente versione, la gag del giornale \u00e8 stata sostituita da Roger che spunta dall'auto di Stan con un nuovo travestimento a ogni puntata, quasi sempre un abito tipico di qualche personaggio famoso oppure un travestimento gi\u00e0 indossato in episodi precedenti.\nLa sigla \u00e8 composta da Walter Murphy mentre la versione italiana \u00e8 cantata da Pino Insegno, il doppiatore italiano di Stan.\nHome video.\nI Box DVD non racchiudono le varie stagioni interamente, ma presentano gli episodi della serie divisi per gruppi. In Italia ne sono usciti sei.\nDoppiaggio.\nL'edizione italiana \u00e8 curata da Ludovica Bonanome per Mediaset fino alla stagione 13. Il doppiaggio \u00e8 stato eseguito prima da CD Cine Doppiaggi (st. 1-6), poi da La BiBi.it (st. 7-16), sotto la direzione di Francesca Draghetti e Pino Insegno (st. 1-3), poi solo di Francesca Draghetti (dalla st. 4).\nDalla stagione 14 alla 16 l'edizione italiana passa a Titti Mastrocinque, mentre dalla stagione 17 l'edizione italiana passa a Paola Curcio, sempre per Mediaset, mentre il doppiaggio \u00e8 eseguito alla Iyuno Italy con la stessa direzione e staff. \nNella versione originale Seth MacFarlane, il creatore della serie, doppia Stan, Roger e Greg Corbin. Inoltre, sempre nella versione originale, Hayley \u00e8 doppiata da sua sorella Rachael."}
{"id": "403394", "revid": "295921", "url": "https://it.wikipedia.org/wiki?curid=403394", "title": "Enzo Marciante", "text": "Inizi\u00f2 l'attivit\u00e0 di fumettista gi\u00e0 a scuola scrivendo e realizzando storie a fumetti per i compagni di scuola.\nBiografia.\nNel 1969 esord\u00ec nel fumetto professionale pubblicando sul quotidiano genovese Il Corriere Mercantile la striscia \"Fox &amp; Z\".\nDal 1970 incominci\u00f2 a scrivere la \"Storia di Genova\", un lavoro in quattro volumi a fumetti, pubblicato da Sagep, che gli valse una Palma d'Argento al Salone dell'umorismo, a Bordighera.\nIn seguito oltre ai cicli di fiabe e documentari realizzati per diverse case editrici nazionali, pubblic\u00f2 quattro episodi delle avventure del suo personaggio \"Pisquino da Volastra\".\nNel 1974 usc\u00ec, sempre per i tipi di Sagep, \"Colombo Ammiraglio del Mare Oceano\", una biografia a fumetti di Cristoforo Colombo con prefazione di Paolo Emilio Taviani, politico genovese e insigne studioso di Colombo.\nProseguendo nelle trasposizioni biografiche, Marciante realizz\u00f2 il \"Milione di Marco Polo\" pubblicato da Mursia Editore. Inoltre collabor\u00f2 con numerosi periodici per ragazzi: per Il Corriere dei Piccoli si possono ricordare le serie de \"Il Mago Ignazio\", \"La Storia delle Invenzioni\", \"La Rivoluzione Francese\"; per il settimanale \"PI\u00d9\", \"L'Ispettore Bobop\" e la \"Fata Bertilla\". Con TV Junior realizz\u00f2 alcune avventure dell'Ape Maia.\nNel 1991 produsse numerose storie per \"Tiramolla\" (Ed. Vallardi).\nDal 1994 divenne autore multimediale e nel '95, per la Rizzoli Multimedia pubblic\u00f2 il suo primo cd-rom, \"Leonardo Da Vinci e Il Segreto della Gioconda\", un'animazione interattiva tratta dalla biografia a fumetti su Leonardo, realizzata in precedenza per il Corrierino. Da quel momento Marciante alterna l'attivit\u00e0 di Cartoonist, cio\u00e8 di autore di testi e disegni delle proprie opere a fumetti, a quella di illustratore e autore multimediale.\nNel 2004, su commissione dell'Autorit\u00e0 Portuale del Porto di Genova nel quadro delle celebrazioni del proprio centenario, progetta e realizza in 60 tavole a colori un volume sulla \"Storia del Porto\". Un'opera storicamente rigorosa, che abbraccia un arco di circa 2.600 anni, dalle prime tracce portuali ai giorni nostri, edita dalla De Ferrari editrice sotto il titolo \"Caravana, Camalli, Anfore, Containers, Crociate e Crociere. La Storia del Porto di Genova\".\nNel 2007 pubblica due graphic novels direttamente on line, presso l'editore on demand Lulu.com,realizzate nei due anni precedenti: \"I Mille Live\", 48 tavole a colori sull'Impresa Garibaldina di Sicilia, e \"Atlantis, C'sir Principessa Shardana e la Cassa Nuziale trafugata\", 70 coloratissime tavole di un romanzo d'avventura costruito sull'ipotesi delle Colonne d'Ercole al Canale di Sicilia e Atlantide sovrapposta alla Sardegna, ma soprattutto ambientato nel contesto della grande civilt\u00e0 Nuragica Shardana, uno dei Popoli del Mare."}
{"id": "403397", "revid": "1543377", "url": "https://it.wikipedia.org/wiki?curid=403397", "title": "Alessandro D'Ancona", "text": "Biografia.\nNato da ricca famiglia di religione ebraica, comp\u00ec i suoi studi a Firenze; all'et\u00e0 di diciotto anni pubblic\u00f2 il suo primo saggio sulla vita e le opere di Tommaso Campanella.\nNel 1855 and\u00f2 a Torino, nominalmente per studiare giurisprudenza, ma in realt\u00e0 per agire da intermediario tra i liberali toscani e Cavour; era intimo amico di Luigi Carlo Farini e rappresent\u00f2 la Toscana nella \"Societ\u00e0 Nazionale\". Alla caduta dei Lorena, il 27 aprile 1859, con il plebiscito che sanc\u00ec l'annessione della Toscana al Piemonte, torn\u00f2 a Firenze, dove fu direttore dell'appena fondato quotidiano \"La Nazione\", portavoce del Ricasoli, fino al 1860.\nDa quell'anno fu infatti docente di letteratura italiana all'Universit\u00e0 di Pisa, fino al 1900.\nDiede avvio con Adolfo Bartoli, docente a Firenze, all'applicazione del metodo storico nelle ricerche letterarie italiane.\nAppassionato e profondo cultore delle tradizioni popolari, D'Ancona seppe portare in questi studi la sua esperienza di filologo e la sua competenza di letterato. Egli fu il primo studioso a riconoscere le origini del canto popolare italiano in Sicilia, e il suo successivo affermarsi in Toscana.\nA D'Ancona, inoltre, si deve la riscoperta di Cecco Angiolieri con un importante quanto ormai superato saggio pubblicato su \"Nuova Antologia\" nel gennaio 1874.\nNel 1891 divenne socio nazionale dell'Accademia dei Lincei, e due anni dopo fond\u00f2 la \"Rassegna bibliografica della letteratura italiana\".\nNel 1904 fu nominato senatore del Regno.\nFu infine sindaco di Pisa nel periodo 1906 - 1907.\nFra i suoi allievi si ricordano Giuseppe Mazzatinti, Francesco Novati, Pio Rajna, Michele Barbi, Ireneo Sanesi, Francesco D'Ovidio, Giovanni Gentile, Fedele Romani, Francesco Carlo Pellegrini.\nGiovanni Gentile commemora D'Ancona.\nIl nome di D'Ancona ritorn\u00f2 alla ribalta durante la seconda guerra mondiale quando il filosofo Giovanni Gentile all'Universit\u00e0 di Pisa, commemorando un collega, rese omaggio al comune maestro che era ebreo:\nLa coraggiosa presa di posizione di Gentile non manc\u00f2 in regime di discriminazione razziale di sollevare interesse e curiosit\u00e0 e Gaetano de Sanctis scrisse \"Di fronte alla campagna antisemita egli, con coraggio non frequente a quei tempi, celebr\u00f2 pubblicamente il suo maestro nell'ateneo pisano, Alessandro D'Ancona; privatamente, continu\u00f2 ad adoperarsi, come sempre, a impedire o attenuare persecuzioni e condanne\".\nScritti.\nTra le sue opere si ricordano:\nOltre a questo, Alessandro D'Ancona scrisse diversi volumi di studi critici di letteratura, poesia, teatro, saggi sul Settecento e il Risorgimento, edizioni delle opere di Dante e altri autori italiani:\nD'Ancona \u00e8 da ricordare anche come uno dei pi\u00f9 importanti casanovisti di prima generazione. Pur mantenendo un atteggiamento assai critico, dal punto di vista morale, sul carattere e il comportamento dell'avventuriero veneziano, approfond\u00ec notevolmente e con grande seriet\u00e0 lo studio della sua biografia. Le due opere pi\u00f9 note a questo riguardo sono:"}
{"id": "403398", "revid": "125876249", "url": "https://it.wikipedia.org/wiki?curid=403398", "title": "Silvio Trentin", "text": "Biografia.\nFiglio di un possidente agricolo, fino agli 11 anni visse nella residenza di famiglia a San Dona' di Piave. Aveva 2 fratelli: Giorgio (nato nel 1881) e Bruno (nato nel 1892).\nNonostante la perdita del padre, a 7 anni, Silvio ebbe forte solidariet\u00e0 dalla famiglia. Lo zio paterno, Antonio Trentin, ricco possidente e filantropo, si assunse la tutela della famiglia del fratello. Aiuti alla famiglia vennero anche dagli zii materni Alberto Cian e Vittorio Cian. Alle scuole elementari, Silvio Trentin incominci\u00f2 ad avere una visione patriottica e liberale della storia d'Italia. Dal 1896 al 1903 frequent\u00f2 il Liceo ginnasio statale Antonio Canova di Treviso, da dove per\u00f2 fu espulso nel 1903, per comportamento troppo esuberante.\nNell'autunno del 1903 Silvio Trentin incominci\u00f2 il suo ultimo anno di liceo al \"Marco Foscarini\" di Venezia, frequentato soprattutto dall'alta borghesia. Il 9 dicembre 1904 si iscrisse all'universit\u00e0 di Pisa.\nLaureatosi in legge, sotto la guida di Giovanni Vacchelli, che lo considerava suo allievo prediletto facendogli pubblicare uno scritto prima ancora della laurea, divenne in breve docente di diritto amministrativo nelle universit\u00e0 di Pisa, Camerino e Venezia.\nNel 1919 fu eletto deputato, l'unico della lista Democrazia sociale veneziana, partito dal quale si allontan\u00f2 dopo l'omicidio di Giacomo Matteotti e la secessione dell'Aventino per aderire al Partito Repubblicano Italiano.\nNel 1922 Silvio Trentin organizz\u00f2 un convegno regionale sulla bonifica, tenutosi a San Don\u00e0 di Piave, e nello stesso anno ritorn\u00f2 all'insegnamento di diritto amministrativo presso l'ateneo di Macerata. Dal 1923 ebbe la cattedra di diritto pubblico presso l'Istituto Superiore di Commercio dell'Universit\u00e0 Ca' Foscari.\nI suoi scritti riguardarono vari aspetti del diritto pubblico e del diritto amministrativo.\nImpegno antifascista.\nSi ritir\u00f2 spontaneamente dall'insegnamento nel 1925, in quanto strenuo oppositore del fascismo, non accettando l'obbligo di giurare fedelt\u00e0 al regime e difendendo l'assoluta autonomia dell'individuo e dell'insegnamento rispetto al nascente regime.\nRipar\u00f2 quindi nel sud della Francia, a Auch, dove continu\u00f2 ad occuparsi privatamente di diritto. Nonostante fosse lontano dagli ambienti dei rifugiati politici italiani a Parigi, Silvio Trentin era sempre considerato un punto di riferimento per l'antifascismo.\nNei primi anni di esilio si impegn\u00f2 nella costituzione della Concentrazione Antifascista, organizzazione interpartitica alla quale partecipavano il Partito Repubblicano Italiano, il Partito Socialista Italiano, il Partito Socialista dei Lavoratori Italiani, la Cgil e la Lega italiana dei diritti dell'uomo. Nel 1928 diede il proprio contributo all'ideazione e alla stesura di due patti di alleanza tra i repubblicani italiani e spagnoli.\nNel 1929 ader\u00ec al nascente movimento di Giustizia e Libert\u00e0.\nPer sostenersi, lavor\u00f2 per alcuni anni come manovale in una tipografia. In seguito al suo licenziamento, raccolti alcuni fondi presso amici, acquist\u00f2 una libreria a Tolosa, dove si trasfer\u00ec nel 1934. La libreria divenne ben presto un riferimento per gli intellettuali antifascisti e progressisti tolosani; durante la guerra civile spagnola serv\u00ec da punto di collegamento da e verso la Spagna. Nella cantina della libreria furono tenute anche riunioni segrete e ospitati antifascisti e cospiratori.\nDurante gli anni dell'esilio, Trentin si era avvicinato all'antifascismo di Rosselli, maturando l'idea che il fascismo fosse l'esito di un'economia capilatistica in crisi e che la sua alternativa politica avrebbe dovuto essere un movimento rivoluzionario e unito nell'azione con i partiti tradizionali gi\u00e0 radicati nelle masse operaie. In una lettera a Ruggero Grieco del 1936, afferm\u00f2 che il fronte unico antifascista avrebbe dovuto avere un carattere \u00abprogrammaticamente proletario e antiriformista\u00bb.\nPensiero politico.\nSilvio Trentin matur\u00f2 un'originale teoria federalista dello Stato. In \"La crisi del diritto e dello stato\" del 1935, Trentin espone la sua filosofia del diritto, che gli servir\u00e0 per criticare il giuspositivismo e fornire le fondamenta filosofiche alla base delle sue concezioni di libert\u00e0, autonomia, democrazia, pluralismo. Egli sostiene che le dottrine convenzionaliste di derivazione hobbesiana, che considerano come esistente solo il diritto positivo, sottintendono un errore di fondo, che l'uomo libero al di fuori dello Stato sia antisociale. Per Trentin il concetto di Stato \u00e8 direttamente riconducibile alla societ\u00e0, poich\u00e9 esso costituisce il principio su cui si basa la convivenza civile. In \"Stato-Nazione-Federalismo\" del 1945, egli \u00e8 alla ricerca del suo modello federalista. La critica storica gli fornisce i presupposti teorici per trovare una base su cui fondare la coscienza federalista e prefigurare il suo modello di Stato federale.\nNella resistenza veneta.\nDopo la caduta di Mussolini rientr\u00f2 in Italia, a San Dona', a inizio settembre 1943. A quel tempo era gi\u00e0 sofferente di problemi cardiaci. Dopo l'8 settembre si attiv\u00f2 per organizzare formazioni armate partigiane in Veneto, sempre come esponente di Giustizia e Libert\u00e0, declinando un invito di Emilio Lussu a entrare nella direzione del Comitato di Liberazione Nazionale (CLN), che si trovava a Roma.\nIl 19 novembre 1943 fu arrestato a Padova dalla polizia fascista. Rilasciato a dicembre, fu ricoverato prima a Treviso, poi a Monastier per l'aggravarsi della sua malattia cardiaca, che lo port\u00f2 alla morte nel marzo 1944. Nei mesi di degenza presso la clinica di Monastier di Treviso stese la bozza di un'ideale costituzione per l'Italia liberata del Dopoguerra, su basi federalistiche.\n\u00c8 il padre di Bruno, segretario generale della CGIL dal 1988 al giugno del 1994, nonch\u00e9 della francesista Franca e del critico d'arte Giorgio."}
{"id": "403399", "revid": "765341", "url": "https://it.wikipedia.org/wiki?curid=403399", "title": "Core Solo", "text": "Core Solo, insieme a Core Duo \u00e8 il nome commerciale del processore mobile Intel Yonah arrivato sul mercato nei primi mesi del 2006 come successore del Pentium M Dothan alla base della piattaforma Centrino. Yonah esiste in due varianti: la principale \u00e8 dual core, prende il nome di Core Duo ed \u00e8 alla base della piattaforma Centrino Duo, la seconda, \u00e8 una versione single core, chiamata appunto Core Solo alla base della terza generazione della piattaforma Centrino.\nUn nuovo nome per le CPU mobile.\nIl 18 novembre 2005, Intel ha presentato i nomi ufficiali delle varie versioni di Yonah che sono poi arrivate in commercio. Si nota che non \u00e8 pi\u00f9 presente nessun riferimento al \"Pentium M serie 8xx\" e che anzi anche il processor number \u00e8 cambiato diventando composto da una lettera iniziale seguita da 4 cifre.\nLa lettera identifica la \"classe energetica\" della CPU in questione, infatti i processori Yonah appartenenti alla serie \"E\" sono caratterizzati da un consumo di pi\u00f9 di 50 W. Sono seguiti poi da quelli della serie \"T\" con 25-49 W, della serie \"L\" con 15-24 W e, per finire, dai modelli della serie \"U\" con meno di 14 W. \u00c8 per\u00f2 da tenere conto che le CPU della serie \"E\" non saranno destinate all'utilizzo in sistemi Mobile.\nCaratteristiche principali delle varie evoluzioni del Core Solo.\nYonah.\nLa prima incarnazione del processore Core Solo \u00e8 una particolare versione di Yonah, ovvero il processore che inizialmente doveva essere il nuovo Pentium M serie 8xx successore di Dothan.\nSi tratta del primo processore mobile progettato per essere dual core, ma di cui esistono alcune versioni a singolo core. Include 1 MB di cache L2, vale a dire la met\u00e0 di quella inserita nella versione dual core, ed \u00e8 pensata soprattutto per i sistemi che necessitano di contenere al massimo i consumi.\nModelli arrivati sul mercato.\nLa tabella seguente mostra i modelli di Core Solo, basati su core Yonah, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: dato che al momento esiste solo il core Yonah, la tabella soprastante \u00e8 un estratto di quella completa contenuta nella pagine di Yonah, la quale contiene anche i riferimenti ai modelli marchiati Core Duo."}
{"id": "403402", "revid": "15756", "url": "https://it.wikipedia.org/wiki?curid=403402", "title": "Vittorio Cian", "text": "Biografia.\nNato da Alberto e Maria Plenario, si laure\u00f2 in Lettere all'Universit\u00e0 degli Studi di Torino nel 1885. Docente universitario, ricopr\u00ec il suo ruolo in diversi atenei italiani: nel 1895 fu a Messina, nel 1900 si trasfer\u00ec a Pisa, nel 1908 prese possesso della cattedra di lettere a Pavia ed infine nel 1913 fu chiamato a Torino, sua citt\u00e0 d'adozione. Ivi nel 1917 diviene socio dell'Accademia delle scienze.\nFu a lungo direttore del \"Giornale storico della letteratura italiana\". Collabor\u00f2 anche con \"Nuova Antologia\".\nMembro fondatore, nel 1910, del Partito nazionalista, segu\u00ec con entusiasmo l'avventura fascista. Nel 1925 fu tra i firmatari del Manifesto degli intellettuali fascisti, redatto da Giovanni Gentile. Con l'avvento del fascismo ricoprir\u00e0 inizialmente la carica di consigliere del Ministero della pubblica istruzione, nel 1928, e l'anno seguente verr\u00e0 nominato senatore, il 21 gennaio del 1929. Con la caduta del governo di Mussolini, nel 1944 verr\u00e0 deferito quale presidente di commissione legislativa del periodo fascista. Il provvedimento decadr\u00e0 nel 1948.\nAveva sposato nel 1893 Maria Sappa (1860 - 1946), dalla quale ebbe la figlia Ermenegilda, detta Gilda (1894 - 1968), che fu poetessa e scrittrice per l'infanzia con lo pseudonimo di \"Gentucca\", e il figlio Alberto, che sposer\u00e0 Luisa Gazzera, figlia del generale Pietro Gazzera."}
{"id": "403403", "revid": "125771758", "url": "https://it.wikipedia.org/wiki?curid=403403", "title": "Il mago di Earthsea", "text": "Il mago di Earthsea (\"A Wizard of Earthsea\") \u00e8 un romanzo di Ursula K. Le Guin, pubblicato nel 1968. In Italia \u00e8 stato anche pubblicato con il titolo Il mago.\nTrama.\nIl protagonista inizia in questo libro il cammino che lo porter\u00e0 a diventare un mago della scuola di Roke.\nNel primo libro, Ged, fa il suo ingresso nel mondo di Earthsea, un mondo composto da centinaia di isole che formano un gigantesco arcipelago. \nDurante la sua adolescenza il ragazzo viene cresciuto dall'anziana che diventa la sua prima insegnante. Un giorno il suo villaggio viene attaccato da un gruppo di predoni ed egli usa i suoi poteri per generare un banco di nebbia capace di sconfiggere gli assalitori. Il racconto della sua impresa si diffonde in lungo e in largo, raggiungendo infine l'orecchio di un saggio mago, Ogion il Taciturno. Egli riconosce che il ragazzo \u00e8 cos\u00ec potente che deve essere istruito e guidato affinch\u00e9 non diventi un pericolo per s\u00e9 stesso e per gli altri; cos\u00ec l'indisciplinato giovane cresce sotto la guida del suo paziente maestro. Al termine del suo apprendistato Ged si trova di fronte a una scelta: rimanere con Ogion o andare sull'isola di Roke, dove si trova la pi\u00f9 grande scuola di magia di Earthsea; nonostante il ragazzo si sia affezionato al vecchio, \u00e8 irresistibilmente attratto dal fascino dell'avventura e del mistero e decide di recarsi sull'isola.\nNella scuola, Ged amplia le sue conoscenze e il suo talento, ma il suo orgoglio e la sua arroganza crescono ancora pi\u00f9 velocemente della sua abilit\u00e0 e tenta un'impresa incredibile e pericolosa: l'evocazione di uno spirito dal mondo dei morti. Durante l'esecuzione della magia qualcosa va storto e una creatura sconosciuta viene traslata su Earthsea e con violenza lo attacca, ferendolo sul volto. La vita di Ged viene salvata dall'Arcimago Nemmerle che usa tutta la sua forza vitale per bloccare l'essere, morendo poco dopo lo scontro.\nIl giovane \u00e8 divorato dal senso di colpa, ma dopo un doloroso e lento recupero, riesce a diplomarsi. Normalmente, i maghi di Roke sono molto ricercati da principi e ricchi mercanti, ma il nuovo Arcimago decide di inviarlo su una povera isola, per proteggere gli abitanti da un potente drago e dalla sua progenie.\nNon potendo sconfiggere direttamente il mostro, egli cerca nelle vecchie storie il suo vero nome al fine di poterlo dominare: la sua ricerca rende i frutti e riesce a costringere il drago (e i suoi figli) a fare voto di non creare problemi agli isolani. Dopo la permanenza sull'isola, il mago viene attaccato diverse volte dall'ombra da lui evocata: non sapendo come sconfiggerla, e per non far correre pericoli ai locali, cerca di tornare alla sicurezza di Roke, ma la magica protezione di vento creata dai maghi spinge via la nave.\nSceglie quindi di affidarsi al caso e si imbarca su un vascello diretto ad Oskill e si fa guidare da un compagno conosciuto sull'imbarcazione al castello del Terrenon; la sua guida si rivela presto essere per\u00f2 posseduta dall'ombra che, prima che Ged possa attaccarla, pronuncia il suo vero nome, privandolo di qualsiasi facolt\u00e0 magica. Ged \u00e8 quindi costretto a fuggire e riesce a raggiungere il castello del Terrenon, dove viene soccorso e dove riprende le forze. Dopo aver scoperto che il Lord del castello vuole schiavizzarlo al suo volere, Ged scappa tramutandosi in falco e torna dal suo vecchio maestro, Ogion, che con i suoi consigli riesce a fargli trovare il coraggio necessario per dare la caccia all'ombra: ora la preda diviene cacciatore.\nDurante la traversata in mare il mago si confronta nuovamente con la sua ombra e per un soffio non annega: dopo che la sua imbarcazione si schianta su alcuni scogli, riesce a raggiungere una piccola isola vicina. Il lembo di terra \u00e8 abitato solo da due persone anziane, un uomo e sua sorella, che vi hanno vissuto cos\u00ec a lungo che hanno dimenticato che esiste un mondo esterno popolato da altre genti.\nPian piano Ged riacquista le forze, costruisce un'altra barca con l'aiuto della magia e il giorno della partenza riceve dalla coppia un dono: un anello mezzo rotto. Tornato in mare, incontra Vetch, il suo unico amico nella scuola di Roke che lo aiuta a rintracciare l'ombra e a duellare con essa; anche se alcuni dei suoi insegnanti ritenevano che la creatura fosse priva di un vero nome, Ged scopre che in realt\u00e0 essa non \u00e8 altri che il suo lato di tenebra, una parte di s\u00e9 e pertanto decide di far diventare un solo individuo i due Ged.\nPoetica.\n\"Il mago di Earthsea\" \u00e8 un romanzo fantasy per ragazzi che racchiude i capisaldi della narrativa di questo genere, dall'ambientazione, alla filosofia del bene che lotta contro il male in una sorta di eterno scontro dove ogni singola azione potrebbe sconvolgere l'equilibrio che governa il mondo.\nParticolarmente interessante l'ambientazione che \u00e8 costituita da un mondo privo di grandi elementi fantasy, dove non vi sono elfi o altre creature magiche, fatate o demoniache, a parte draghi, ombre provenienti dall'oltretomba e antiche potenze della terra. L'arcipelago \u00e8 abitato da uomini, mercanti, contadini e qua e l\u00e0 si trovano maghi e stregoni da villaggio, uniche persone fuori dal comune. Il male \u00e8 generalmente male umano, invidia, rabbia, orgoglio, perfidia ed infatti il male liberato da Ged, non \u00e8 altro che la creazione di questo suo animo competitivo e orgoglioso.\nInfluenze.\nL'uso del vero nome nella magia \u00e8 stato ripreso anche da Christopher Paolini nel Ciclo dell'Eredit\u00e0 e da Patrick Rothfuss ne Le Cronache dell'Assassino del Re."}
{"id": "403405", "revid": "36426", "url": "https://it.wikipedia.org/wiki?curid=403405", "title": "Nicoya", "text": "Nicoya \u00e8 un distretto della Costa Rica, capoluogo del cantone omonimo, nella provincia di Guanacaste. La sua penisola \u00e8 una zona blu.\nStoria e geografia.\nSituata in pianura, nel centro geometrico della Penisola di Nicoya a 123 metri sul livello del mare, nel cuore della pampa del Guanacaste, gode di temperature che oscillano intorno ai 30\u00b0 tutto l'anno. L'agricoltura ed il turismo sono le attivit\u00e0 economiche principali. \nVengono coltivati meloni, riso e mais. Sviluppato \u00e8 anche l'allevamento del bestiame (soprattutto bovini e suini). \nIl turismo \u00e8 in forte espansione. Sulla costa del Pacifico meritano una menzione le localit\u00e0 balneari di S\u00e1mara, Nosara e Garza.\nNicoya \u00e8 conosciuta come la \"citt\u00e0 coloniale della Costa Rica\", anche se oggi sono pochi gli edifici e gli angoli che ricordano il suo passato, fra i quali occorre ricordare la chiesa parrocchiale, sopravvissuta ai numerosi terremoti.\nNicoya era il principale centro della cultura chorotega, antica popolazione di indios precolombiani che abitavano il territorio dell'odierna provincia del Guanacaste e buona parte del Nicaragua sud-occidentale. La citt\u00e0 porta infatti il nome di un capo indigeno chorotega che nel 1523 diede il benvenuto al conquistatore spagnolo Gil Gonz\u00e1lez D\u00e1vila.\nCon la conquista degli spagnoli continu\u00f2 lo sviluppo economico. Grazie alla favorevole posizione geografica Nicoya divenne un attivo centro commerciale.\nNel 1824 Nicoya scelse di staccarsi dal Nicaragua (dalla quale dipendeva amministrativamente tutta la provincia del Guanacaste) per aderire alla Costa Rica. Analoga decisione fu presa dalla vicina Santa Cruz. \nLiberia (che all'epoca si chiamava ancora \"Guanacaste\"), invece decise di rimanere sotto il Nicaragua e fu annessa soltanto due anni pi\u00f9 tardi.\nIl \"Ponte dell'Amicizia con Taiwan\".\nNel 2003 \u00e8 stata portata a termine la costruzione del \"Puente La Amistad de Taiwan\" sul fiume Tempisque (costato 27 milioni di dollari) che, con una lunghezza di 780 metri e 13,3 metri di larghezza, \u00e8 attualmente il pi\u00f9 grande del paese. Il ponte ha consentito di migliorare sensibilmente la viabilit\u00e0 fra il Guanacaste e il resto del paese, consentendo di abbreviare di almeno un'ora il tragitto da Nicoya a San Jos\u00e9. Il ponte \u00e8 stato donato dalla Repubblica Cinese di Taiwan, che vanta una forte comunit\u00e0 nella provincia guanacasteca, perfettamente integrata con la popolazione locale."}
{"id": "403409", "revid": "83531", "url": "https://it.wikipedia.org/wiki?curid=403409", "title": "Uberto de Morpurgo", "text": "con cittadinanza austro-ungarica sino al 1920, unico tennista italiano ad avere vinto una medaglia olimpica.\nBiografia.\nAmbiente familiare e inizi.\nIl padre apparteneva a una famiglia ebrea triestina che si fregiava del titolo baronale, mentre la madre era inglese. Va a studiare a Oxford dove si avvicina al tennis. Consegue i primi successi nella categoria juniores in Gran Bretagna a partire dal 1911; nel 1915 \u00e8 campione studentesco a Parigi, dove fissa la sua residenza. \nPartecipa alla Grande Guerra, inquadrato nell'aviazione austriaca. Con il passaggio di Trieste al Regno d'Italia, assume la cittadinanza italiana ma torna a giocare a tennis solo alla fine del 1921.\nCarriera.\nSconosciuto ai dirigenti italiani della Federtennis, \u00e8 tesserato soltanto alla fine del 1923 su segnalazione del giovane Giorgio De Stefani che lo aveva conosciuto in un torneo in Svizzera. Per tale motivo non era stato convocato alla prima apparizione della squadra italiana di Coppa Davis, nel 1922.\nNel 1924 partecipa alle Olimpiadi di Parigi e perde in semifinale contro Vinnie Richards, futura medaglia d'oro, mentre nello spareggio per il terzo posto sconfigge Jean Borotra, fresco campione di Wimbledon, conquistando cos\u00ec la medaglia di bronzo. \nAl Torneo di Wimbledon 1925 raggiunge, insieme all'americana Elizabeth Ryan, la finale del doppio misto ma vengono sconfitti dal team francese formato da Suzanne Lenglen e Jean Borotra. \u00c8 l'unico italiano ad aver raggiunto la finale del doppio misto sui campi londinesi. \nNel Torneo di Wimbledon 1928 arriva ai quarti di finale dove \u00e8 sconfitto da Ren\u00e9 Lacoste, futuro vincitore.\nIn Coppa Davis, nonostante lo delusione per non essere stato convocato nel 1922, partecipa consecutivamente nel periodo 1923-1933 vincendo 39 match in singolare con 14 sconfitte e vincendo 16 incontri di doppio con 10 sconfitte. \u00c8 tuttora (2021) al quarto posto, come numero di presenza, dopo Nicola Pietrangeli, Adriano Panatta e Orlando Sirola. Il miglior risultato raggiunto sono le finali interzone perse contro gli Stati Uniti, nel 1928 e nel 1930, con il medesimo risultato di 1-4. In entrambi i casi l'unico punto dell'Italia \u00e8 ottenuto da De Morpurgo.\nNel 1930 agli Internazionali d'Italia raggiunge la finale in tutte le specialit\u00e0: singolare, doppio e doppio misto. Nel singolare \u00e8 sconfitto da Bill Tilden, nel doppio maschile insieme a Placido Gaslini si ferma nuovamente a un passo dalla vittoria contro Tilden e Coen. Nel doppio misto invece conquista il titolo insieme alla spagnola Lil\u00ed de \u00c1lvarez, sconfiggendo in finale Lucia Valerio e Pat Hughes.\nAgli Internazionali di Francia 1930 arriva fino alle semifinali in cui si deve arrendere a Henri Cochet, nello stesso anno raggiunge la finale al Torneo di Montecarlo ma \u00e8 nuovamente Cochet ad impedirgli la vittoria sconfiggendolo in tre set. \nNel 1931 e nel 1932 le sue presenze sui campi da tennis si fanno sporadiche e tutte all'estero. Ad inizio del 1933, De Morpurgo abbandona temporaneamente l'attivit\u00e0 agonistica per poi tornare a giocare nel 1935, in Gran Bretagna. Partecipa per l'ultima volta al Torneo di Wimbledon ma \u00e8 sconfitto in tre set al primo turno dal giapponese Jiro Yamagishi. A quel punto, salvo rarissime apparizioni, appende la racchetta al chiodo.\nIn graduatoria mondiale il triestino raggiunse l'ottavo posto nel 1930, il nono posto nel 1928 e il decimo posto nel 1929. Il suo nome \u00e8 stato inserito nell'International Jewish Sports Hall of Fame.\nMuore a Ginevra il 26 febbraio 1961, a sessantacinque anni."}
{"id": "403412", "revid": "1873017", "url": "https://it.wikipedia.org/wiki?curid=403412", "title": "Itosu Ank\u014d", "text": "Di statura piccola e di costruzione robusta, fu un uomo dall\u2019incredibile abilit\u00e0 e potenza. Cominci\u00f2 il karate con il maestro Nagahama Chikudun Pechin, per poi passare, in seguito alla morte di quest\u2019ultimo, ad allenarsi con il maestro S\u014dkon Matsumura all\u2019et\u00e0 di 16 anni. Fu uno dei migliori allievi di S\u014dkon Matsumura ed \u00e8 considerato il primo grande \"modernizzatore\" avendo operato modifiche al karate precedente per poter diffondere la disciplina su larga scala, eliminando le tecniche pi\u00f9 pericolose contenute nei kata. Lavor\u00f2 per 30 anni come segretario personale del re Sho Tai, ultimo sovrano del Regno delle Ry\u016bky\u016b, ma in seguito all\u2019annessione delle isole al Giappone molti funzionari, incluso Itosu, finirono in povert\u00e0. Nel 1901 riusc\u00ec a far adottare il karate come disciplina nella scuola elementare di Shuri. In tal modo il karate pot\u00e9 essere assimilato da un numero di persone decisamente pi\u00f9 ampio del passato, quando veniva tramandato in segreto e solo ad una ristretta cerchia di adepti. La stessa modalit\u00e0 d'insegnamento mut\u00f2 alla radice: fino ad allora un maestro insegnava a uno o due allievi alla volta; nelle scuola, invece, un unico insegnante dirigeva tutti gli allievi, gridando ogni comando. Egli, inoltre, modific\u00f2 i kata esistenti, o li cre\u00f2 addirittura, proprio per renderli pi\u00f9 adatti all'insegnamento scolastico. La capacit\u00e0 pedagogica di Itosu si riflette nella grande preparazione dei suoi allievi, molti dei quali diventarono fondatori di stili importanti (due su tutti Gichin Funakoshi e Kenwa Mabuni)."}
{"id": "403418", "revid": "88740", "url": "https://it.wikipedia.org/wiki?curid=403418", "title": "Massicciata", "text": "Una massicciata (anche detta ballast per riferirsi alla massicciata ferroviaria) \u00e8 una costruzione composta di pietrisco, sassi o altro materiale incoerente usata come base di appoggio per strutture quali pavimentazioni a contatto con il terreno o solai, o infrastrutture quali strade e ferrovie.\nConcetto di massicciata.\nIl concetto principale della massicciata \u00e8 garantire una base di appoggio solida e stabile per strutture orizzontali che devono poggiare direttamente sul terreno. La necessit\u00e0 della massicciata nasce dal fatto che i terreni sono spesso poco adatti a sostenere direttamente strutture orizzontali quali pavimenti, rotaie, lastre di pietra o asfalto liquido. I terreni sono, infatti, umidi, spesso cedevoli, ricchi di vegetazione e altro materiale organico, non costanti nella composizione (presenza di sassi, o zone composte da materiali differenti con differente capacit\u00e0 di sostenere del peso) e, soprattutto, soggetti a modificare la propria struttura con la presenza di agenti atmosferici quali piogge, alluvioni, venti e altro ancora.\nUna strada in terra battuta \u00e8 pi\u00f9 scomoda di una strada lastricata perch\u00e9 se piove diventa impraticabile; se non percorsa assiduamente pu\u00f2 essere invasa dalla vegetazione (specie nei boschi) e scomparire. Questi erano i difetti delle strade medievali.\nLa massicciata, inoltre, protegge la struttura dall'umidit\u00e0 e dallo slavamento perch\u00e9, essendo composta da pietrisco di medio e grosso taglio, lascia passare l'acqua al di sotto del piano di calpestio del manufatto e la lascia disperdere nel terreno sottostante, o la raccoglie finch\u00e9 non evaporer\u00e0 naturalmente. Per una strada questa protezione si traduce in uno scarso rischio di formazione di pozzanghere d'acqua e nella scarsa probabilit\u00e0 di formazione di buche; per un solaio di civile abitazione, si traduce in ambienti pi\u00f9 salubri (perch\u00e9 meno umidi) e pi\u00f9 duraturi (l'umidit\u00e0 \u00e8 dannosa per le strutture che la possono assorbire).\nStruttura di una massicciata.\nUna buona massicciata \u00e8 formata da pi\u00f9 strati di materiali diversi. Anzitutto, si deve preparare il terreno per la posa: si deve rimuovere la parte superficiale di terra (limo) che, in genere, \u00e8 poco compatto, incoerente e ricco di vegetazione o piccoli animali, fino a raggiungere uno strato del terreno pi\u00f9 compatto (basta a volte uno scavo di una decina di cm). Il terreno raggiunto viene quindi spianato (difficilmente si trovano alla stessa quota delle porzioni ampie di terreno) secondo le necessit\u00e0 del progetto e viene battuto.\nSu questo strato di terra battuta, ancora priva di vegetazione, si posa un primo strato di pietrisco di grosso taglio (massi di pietra calcarea, granitica o basaltica di diametro approssimativo di 10\u201330\u00a0cm). Su questo strato, poi si posano strati di pietre via via di dimensioni minori, fino ad ottenere un piano di pietrisco fine.\nA seconda delle esigenze, su quest'ultimo strato si possono applicare diversi materiali: della sabbia fine per allettare pavimentazioni esterne (come le strade a lastroni romane); una gettata di magrone per creare un piano di posa per una camera ventilata o una pavimentazione esterna in piastrelle; una soletta armata di calcestruzzo, o anche altri materiali.\nPrima di questi strati superiori possono essere applicati altre stratificazioni, come guaine impermeabilizzanti, geo-tessuti, o materiali termoisolanti.\nRuolo della massicciata.\nNella vita della struttura completa, la massicciata assume il ruolo di mettere in contatto il manufatto con il terreno, al quale dovranno arrivare le sollecitazioni del manufatto (i carichi verticali, o pesi). La massicciata garantisce riparo alla struttura dall'umidit\u00e0 e fornisce un piano di posa stabile per gli elementi strutturali portanti.\nViene utilizzata sempre per realizzare ancora oggi strade che sono a contatto del terreno, le ferrovie e i letti di canalizzazioni artificiali. Spesso si usa per realizzare la base di appoggio dei solai del piano terra dei palazzi. Pi\u00f9 raramente \u00e8 utilizzata per creare dei letti di fondazione per edifici.\nNon \u00e8 una massicciata.\nSpesso si utilizzano delle stratificazioni di pietrisco annegate nel terreno per far defluire l'acqua: si trovano a ridosso delle pareti verticali degli edifici che hanno una parte interrata, oppure si trovano in pozzi scavati nel mezzo di un terreno. Questi manufatti non sono massetti ma vespai drenanti. Spesso hanno la stessa tecnica costruttiva ma si differenziano nella funzione: la massicciata serve non solo per drenare l'acqua (\u00e8 uno dei ruoli principali), ma anche per fare da sostruzione a strutture superiori. Se manca questa seconda funzione sono solo strutture drenanti in generale o, appunto, vespai."}
{"id": "403420", "revid": "767487", "url": "https://it.wikipedia.org/wiki?curid=403420", "title": "Alison Bechdel", "text": "Biografia.\nAlison Bechdel nacque in Pennsylvania da una famiglia di insegnanti di religione cattolica. Nel 1981 si diplom\u00f2 all'Oberlin College dopo essersi trasferita dal Simon's Rock College e si trasfer\u00ec a New York. Tent\u00f2 di entrare in diverse art schools senza successo. Nel frattempo si mantenne lavorando negli uffici di diverse case editrici.\nSecondo quanto lei stessa riferisce in \"The Indelible Alison Bechdel\", inizi\u00f2 \"Dykes to Watch Out For\" con un singolo disegno intitolato \"Marianne, insoddisfatta dell'infusione del mattino. Lesbiche a cui fare attenzione, tavola nr. 27\". Una conoscente, vista la tavola le sugger\u00ec di spedire il suo lavoro al giornale \"Womannews\" che incominci\u00f2 a pubblicare le \"strisce\" regolarmente col numero di giugno-luglio del 1983. Dopo un anno altre riviste e giornali ne iniziarono la pubblicazione tra cui: \"The Washington Blade\", \"Real Girl\", \"Bay Times\" (San Francisco), \"Gay Comix\", \"The Village Voice\", \"Off Our Backs\".\nDurante il primo anno Dykes to Watch Out For fu costituito da fumetti a s\u00e9 stanti senza una trama o personaggi regolari. Bechdel introdusse Mo e i suoi amici nel 1987 mentre viveva in St. Paul, Minnesota. Divent\u00f2 fumettista a tempo pieno nel 1990 e successivamente si trasfer\u00ec nelle vicinanze di Burlington, Vermont dove nel 1992 conobbe la sua attuale compagna, la scrittrice Amy Rubin.\nBechdel ha inoltre scritto e disegnato un fumetto autobiografico e illustrato riviste e website.\nAlbi pubblicati.\nIn inglese:\nIn italiano:"}
{"id": "403422", "revid": "547034", "url": "https://it.wikipedia.org/wiki?curid=403422", "title": "Sakugawa Kanga", "text": "Originario di famiglia nobile, fu spesso capo delle delegazioni inviate in Cina per il pagamento dei tributi; da questi viaggi torn\u00f2 con una approfondita conoscenza del Kempo.\nCon tutta probabilit\u00e0 fu il primo maestro a tentare la sistematizzazione del T\u014dde, termine da lui coniato per individuare l'arte del combattimento a mano vuota, quindi pi\u00f9 che tutto ebbe una fama leggendaria per il suo influsso nell'evoluzione del Karate.\n\u00c8 ritenuto il maestro di S\u014dkon Matsumura, purch\u00e9 non esistano prove certe che confermino questa tesi."}
{"id": "403426", "revid": "124123", "url": "https://it.wikipedia.org/wiki?curid=403426", "title": "S\u014dkon Matsumura", "text": "Biografia.\nDivenne guardia del corpo del Re di Okinawa a soli vent'anni; a ventiquattro ottenne il privilegio di trasferirsi nella signoria di Satsuma, in Giappone, dove, nell'arco di due anni, ricevette il Menkyo Kaiden nell'arte del Kenjutsu, dello stile Jigen-ryu.\nEbbe modo di studiare il Kenp\u014d cinese durante gli svariati viaggi che fece in qualit\u00e0 di delegato del Re di Okinawa in Cina, approcciandosi principalmente agli stili dei Cinque Animali di Shaolin e soprattutto allo stile della Gru Bianca del Fukien. Fu anche esperto delle tecniche di lotta autoctone di Okinawa: per questo \u00e8 ritenuto allievo di Kanga Sakugawa, anche se mancano riscontri documentali certi. La sua arte di combattimento raggiunse livelli di eccellenza nel sintetizzare gli elementi del To-de di Okinawa con quelli del Kenpo cinese e del Kenjutsu giapponese.\nIl ruolo di Matsumura nella storia del karate \u00e8 ancora pi\u00f9 importante se si considera il fatto che form\u00f2 numerosi allievi, alcuni dei quali diedero un eccezionale contributo all'evoluzione di quest'arte: nello specifico tramand\u00f2 il suo metodo, come stile di famiglia, al nipote Nabe Tanmei Matsumura e questi lo tramand\u00f2 al proprio nipote Hohan S\u014dken.\nDunque, Sokon Bushi Matsumura \u00e8 considerato il caposcuola dello Shuri-te (Machimura Sui-di), mentre Grand Master Hohan S\u014dken, discendente di 3\u00aa generazione, il caposcuola dello Shorin Ryu Matsumura Seito Karate."}
{"id": "403433", "revid": "2225", "url": "https://it.wikipedia.org/wiki?curid=403433", "title": "American Dad", "text": ""}
{"id": "403434", "revid": "247222", "url": "https://it.wikipedia.org/wiki?curid=403434", "title": "Rosolina", "text": "Rosolina (\"Roxo\u0142ina\" in veneto) \u00e8 un comune italiano di abitanti della provincia di Rovigo in Veneto.\nGeografia fisica.\nTerritorio.\nSi trova nel delta del Po, a 40\u00a0km da Rovigo, 65\u00a0km da Venezia e 55\u00a0km da Padova.\nStoria.\nIl toponimo \u00e8 forse un adattamento dialettale di \"roggia\", cio\u00e8 \"piccolo canale, fosso\".\nIl territorio di Rosolina si estende sulle mutevoli foci del Po e presenta quindi parti pi\u00f9 antiche e parti di recente formazione. Lungo il quarto cordone di dune che formano il delta, quello risalente all'epoca etrusco-romana, transitava una strada che, come testimoniato dalla Tavola Peutingeriana, si divideva dalla via Popilia all'altezza di Ariano nel Polesine, per poi raggiungere Altino dopo aver toccato la \"mansio Fossis\" presso l'Adige.\nIn seguito alla rotta di Ficarolo (seconda met\u00e0 del XII secolo), il Po si divise in due rami principali di cui uno, detto Po delle Fornaci, and\u00f2 a sfociare proprio in corrispondenza dell'odierna Rosolina. Il conseguente avanzamento della costa port\u00f2 alla formazione dell'attuale territorio. In seguito, il Po delle Fornaci si divise ulteriormente, dando origine al Po di Tramontana (la cui bocca principale arriv\u00f2 a sfociare nell'attuale piazza San Giorgio a Rosolina Mare), al Po di Levante (che \u00e8 l'attuale asta fluviale ora declassata a canale) e al Po di Scirocco (successivamente interratosi). Alternativamente erano sbocchi principale nel mar Adriatico.\nNella seconda met\u00e0 del XVI secolo il Po di Tramontana minacciava di interrare la laguna e danneggiare i porti veneziani di Chioggia e Venezia. Fu cos\u00ec che dal 1600 al 1604 si procedette al taglio di Porto Viro, che devi\u00f2 il Po a Sud, nella sacca di Goro. Ciononostante il ramo di Tramontana era ancora minaccioso per la laguna, per cui fu intestato nel 1612. Negli anni successivi, senza afflusso d'acqua fluviale, la bocca si ostru\u00ec e, da allora, la localit\u00e0 divenne la Boccavecchia. Per favorire l'afflusso di acque esclusivamente nel nuovo taglio, dopo averla decretata nel 1625, si procedette con l'intestatura anche del Po di Levante nel 1648. Fu cos\u00ec che nei secoli successivi il Delta del Po si form\u00f2 con l'attuale forma triangolare. I nuovi lembi di territorio che si formarono nella parte est di Rosolina furono assegnati a famiglie benestanti e del patriziato veneto che ne organizzarono sfruttamento agricolo e valliivo. La toponomastica cittadina ricorda molte di queste famiglie: Ca' Diedo, Ca' Morosini, Moceniga, e le valli Veniera, Sagreda, Centona,e Capitania.\nDopo secoli di aggregazione a Loreo, nel 1806 Rosolina divenne autonoma come comune del napoleonico Regno d'Italia. Riaggregata a Loreo (1811) e nuovamente autonoma con l'arrivo degli Austriaci (1816). Da sempre in provincia di Venezia, nel 1851 fu aggregata alla provincia di Rovigo e nel 1866, con il Veneto, fu annessa all'Italia. Torn\u00f2 ad essere frazione di Loreo tra il 1929 e il 1947. Dal 1\u00ba gennaio 1948 \u00e8 comune indipendente.\nMonumenti e luoghi d'interesse.\nAree naturali.\nNel territorio di Rosolina, in localit\u00e0 Rosolina Mare, si trova il giardino botanico litoraneo di Porto Caleri, un'area naturalistica di 23 ettari gestita dal servizio forestale regionale di Padova e Rovigo con la collaborazione dell'Universit\u00e0 degli Studi di Padova.\nA Rosolina Mare sfocia l'Adige.\nEconomia.\nL'economia \u00e8 basata sull'agricoltura e pesca, e principalmente sul turismo, il quale si concentra nella frazione di Rosolina Mare, centro turistico di rilevante importanza in tutto il Veneto, e nell'Isola di Albarella, collegata alla terraferma da una striscia di terra di 12\u00a0km solcata da una strada e un ponte mobile.\nDi grande rilevanza \u00e8 anche la pesca, nel dedalo di valli, lagune e stagni.\nL'isola di Albarella \u00e8 interamente turistica e si estende per 5\u00a0km di lunghezza e 1,5 di larghezza. Curioso \u00e8 il fatto che il mezzo principale di trasporto sia la bicicletta, infatti l'isola \u00e8 interamente a traffico limitato. Appena arrivati sull'isola c'\u00e8 un porto turistico in grado di ospitare fino a 500 imbarcazioni.\nInfrastrutture e trasporti.\nRosolina \u00e8 collegata col comune di Chioggia tramite il servizio urbano di Chioggia garantito da ACTV.\nInoltre \u00e8 collegata a mezzo ferrovia con Loreo, Adria, Rovigo e Chioggia."}
{"id": "403435", "revid": "176990", "url": "https://it.wikipedia.org/wiki?curid=403435", "title": "Robyn and Gandeleyn", "text": "Robyn and Gandeleyn \u00e8 una ballata tradizionale in lingua inglese. \u00c8 tra le pi\u00f9 antiche per attestazione manoscritta; nelle Child Ballads le \u00e8 attribuito il numero 115.\nStoria e struttura della ballata.\n\"Robyn and Gandeleyn\" \u00e8 una delle cosiddette \"Green Forest Ballads\", di cui rappresenta, assieme a Johnie Cock, uno degli esempi pi\u00f9 antichi e notevoli. Per antichit\u00e0 di attestazione manoscritta, \u00e8 la terza dell'intero corpus childiano, preceduta soltanto da Iudas e da Riddles Wisely Expounded: proviene infatti da un manoscritto copiato attorno al 1450, lo \"Sloane MS. 2593\", foglio 14v.\nParrebbe dal titolo che il protagonista della ballata sia Robin Hood; ma qui il romantico eroe non c'entra assolutamente niente e si tratta di una semplice omonimia (\"Robyn\", come si specifica anche nel testo della ballata, \u00e8 un diminutivo di \"Robert\"; ma, certo, il fatto che, ad esempio, il manoscritto di Robyn Hode and \u00fee Munke sia praticamente contemporaneo potrebbe anche far pensare ad un passaggio o una contaminazione tra due tradizioni). La foresta ha occupato un posto importantissimo nella vita inglese fino dai tempi antichi; ancora durante il regno della regina Elisabetta I, fitte boscaglie ricoprivano le aree di intere contee, ed il mondo della foresta aveva guardie, leggi e tribunali propri ai quali neanche i nobili ed il clero potevano sottrarsi completamente.\nDall'invasione normanna fino a Giorgio III \u00e8 stata una continua lotta, per lungo tempo assai sanguinosa, tra il popolo da una parte e, dall'altra, le inique leggi che trattavano l'uccisione d'un cervo alla stregua di un assassinio e sottoponevano i cacciatori di frodo, quando non alla morte, all'abbacinamento o alla mutilazione degli arti. La foresta veniva \"monopolizzata\" dalla nobilt\u00e0 per cacciare, mentre per la gente essa rappresentava uno dei pochi mezzi di sostentamento. Il bracconaggio era dunque un'attivit\u00e0 rischiosissima e poteva davvero costare la vita, anche perch\u00e9 i guardacaccia avevano la facolt\u00e0 di abbattere sul posto chiunque fosse stato scoperto a cacciare di frodo. \nL'antichissima ballata di Robin e Gandeleyn riporta fedelmente le tristi vicende di questa lotta, e veramente non ha niente dello spirito avventuroso (e talora giocoso) che pervade altre ballate del genere, specialmente quelle del ciclo di Robin Hood; Robin e Gandeleyn cacciano solo per procurarsi da mangiare (\"he wentyn to wode to getyn hem fleych\", 2, III), ed un cupo spirito tragico \u00e8 presente fin dai primi versi e nell'inquietante ritornello. \nLingua della ballata.\nLa ballata \u00e8 piuttosto interessante anche dal punto di vista linguistico: per l'epoca in cui \u00e8 stata trascritta, rappresenta infatti un'importante testimonianza del passaggio tra l'inglese medio e la primissima fase di quello moderno, ma ancora sono presenti molte delle caratteristiche medie in seguito scomparse (come nel passato plurale, ancora munito della desinenza, \"wentyn, fowndyn\" \"essi andarono, trovarono\", in grafia normalizzata \"wenten, founden\"; gli infiniti ancora muniti della loro antica terminazione come \"getyn, gon\", ed i participi passati con terminazione piena, come \"bowndyn\", o ancora muniti del prefisso \"i-\", come \"iflawe\", corrispondente al tedesco \"ge-flohen\"); l'uso del modo congiuntivo \u00e8 ancora normale, ed anche nella grafia si hanno spesso incertezze (come nella notazione della fricativa sorda, a volte notata gi\u00e0 \"th\", ma pi\u00f9 spesso ancora con l'antico \"thorn\" &lt;\u00fe&gt;). In diversi punti il senso non \u00e8 chiaro, a partire dal ritornello. La ballata, che nel manoscritto non presenta divisioni n\u00e9 in strofe, n\u00e9 in versi, mostra il ritornello solo all'inizio ed alla fine, ed il Ritson, che fu il primo a pubblicarla, le diede il titolo di \"Robyn Lyth\" ritenendo appunto che \"Lyth\" fosse il cognome del protagonista, derivato forse dal villaggio di \"Lythe\", nello Yorkshire. Nel promontorio di Flamborough esiste inoltre una caverna detta \"Robin Lyth's Hole\", che la leggenda vuole una dimora di pirati (non \u00e8 escluso che tale nome le sia venuto proprio da qualcuno che conosceva la ballata). Si preferisce per\u00f2 di solito interpretare \"lyth\" come una forma verbale (inglese moderno \"lies\", da \"lie\"), ma i dubbi senz'altro rimangono. "}
{"id": "403436", "revid": "1782831", "url": "https://it.wikipedia.org/wiki?curid=403436", "title": "StarQuest", "text": "StarQuest (alcune volte scritto anche Star Quest), distribuito anche come Space Crusade, \u00e8 un gioco da tavolo che fa largo uso di miniature creato da Stephen Baker e prodotto dalla Milton Bradley Company (MB) nel 1990, in collaborazione con Games Workshop.\n\u00c8 ambientato nell'universo fantascientifico del wargame tridimensionale \"Warhammer 40000\", di cui costituisce una sorta di versione semplificata. Il gioco utilizza anche molti concetti semplificati di \"Space Hulk\", altro gioco da tavolo prodotto dalla stessa Games Workshop che pure riprende molti elementi di Warhammer.\nMeccanica di gioco.\n\u00c8 un gioco da due giocatori, a quattro giocatori, uno dei quali deve necessariamente prendere le parti dell'\"Alieno\", ovvero prender\u00e0 il controllo di tutti gli alieni e i mostri presenti all'interno dello scafo dell'astronave in disarmo, un misto di gretchin, orki, ladri genetici ed altri alieni di \"Warhammer 40.000\". In questo senso l'Alieno \u00e8 una figura molta vicina a quella del game master nei tradizionali giochi di ruolo, anche se qui il suo solo ruolo \u00e8 quello di impedire ai marine di completare le loro missioni.\nGli altri giocatori sono i \"giocatori marine\", ed ognuno di essi controlla una squadra di 5 marine spaziali (tra cui un comandante) dotati di armatura potenziata standard. Ogni marine pu\u00f2 essere equipaggiato con armi differenti; le armi leggere consentono movimenti veloci ma hanno una minore potenza di fuoco. Il comandante di ogni squadra indossa la stessa armatura degli altri soldati, ma \u00e8 equipaggiato con armi differenti. Inoltre, il giocatore dispone di carte squadra e carte equipaggiamento.\nUna partita consiste in una missione facente parte di una campagna descritta nel \"Libro delle Missioni\", in cui sono presenti i dettagli necessari all'Alieno per condurre il gioco. I giocatori marine ricevono una comune missione primaria che ognuno di loro deve tentare di portare a termine prima degli altri; la missione primaria consiste generalmente nell'abbordaggio e nell'assalto del vascello alla deriva (rappresentato dal tabellone di gioco). Nel corso della partita viene annunciata anche una missione secondaria (come la distruzione di un particolare nemico). Una volta completate le missioni, la squadra deve fare ritorno al proprio modulo di attracco. I punti sono distribuiti in base al numero e al tipo di unit\u00e0 nemiche eliminate, oltre che alle missioni completate, con penalit\u00e0 in caso di morte di marines spaziali: la partita \u00e8 vinta dal giocatore che fa pi\u00f9 punti. I giocatori (compreso l'Alieno) possono essere promossi a gradi superiori se raggiungono un determinato numero di punti, con i quali guadagnano nuovi ordini e nuovi equipaggiamenti da utilizzare nella partita successiva.\nQuando marine e alieni entrano in contatto visivo, pu\u00f2 iniziare uno scontro a fuoco; a seconda della distanza a cui \u00e8 avvenuto il contatto ci potranno essere scontri a corto e a lungo raggio. In questi ultimi \u00e8 di fondamentale importanza avere una linea di tiro il pu\u00f2 possibile sgombra.\nIl sistema a squadre d\u00e0 ad ogni giocatore ampio spazio per la strategia e la pianificazione. Il gioco si basa principalmente sulla ricerca della migliore linea di tiro possibile per effettuare attacchi rapidi con manovre a tenaglia sfruttando curve dei corridoi, porte aperte, o chiuse se possono dare riparo. A volte pu\u00f2 essere necessario sacrificare qualche componente della squadra per realizzare pi\u00f9 punti. Anche se il vero avversario \u00e8 il giocatore Alieno, non va dimenticato che lo scopo principale di ogni squadra \u00e8 quello di accumulare punti, e questo pu\u00f2 avvenire solo a discapito delle altre; quindi, una iniziale collaborazione fra i giocatori per coordinare gli attacchi pu\u00f2 non durare per tutta la partita.\nLe miniature presenti nella confezione non sono ad uno standard di alto livello che ogni giocatore normalmente si aspetta da compagnie come la Games Workshop, ma sono comunque di una qualit\u00e0 migliore rispetto a quella che si trova nella maggior parte dei giochi da tavolo. Le carte superano in qualit\u00e0 quelle del precedente \"HeroQuest\".\nEspansioni.\nL'attacco degli Eldar.\n\"L'attacco degli Eldar\" (\"Eldar Attack\") introduce una nuova razza di guerrieri, gli eldar, dotati di capacit\u00e0 speciali, fra cui poteri psichici, con cui i giocatori possono combattere le forze dello Spazio Distorto. Le miniature degli eldar possono essere tenute da un altro giocatore, che si aggiunge agli altri; quindi, il massimo numero possibile di giocatori \u00e8 cinque. L'espansione d\u00e0 inoltre l'opportunit\u00e0 di giocare a StarQuest in due giocatori con forze equilibrate; la lotta tra gli Eldar e le Forze del Caos \u00e8 un gioco ideale per due giocatori, anche se gli eldar possono benissimo essere utilizzati nel gioco base.\nDa notare che una delle Carte Evento Aliene permette al giocatore di selezionare una sezione di gioco e ruotarla di quanti gradi vuole. Mentre questo pu\u00f2 interessare la meccanica di gioco dal punto di vista della linea di tiro richiesta per gli attacchi a distanza, in pratica si conclude con i giocatori che urtano e fanno cadere porte e miniature, con il risultato che questo particolare evento viene usualmente ignorato.\nMissione: Dreadnought.\n\"Missione: Dreadnought\" (\"Mission Dreadnought\"), sottotitolo \"Assalto a Blud VI\", \u00e8 una serie di tre missioni in cui lo scopo finale \u00e8 la distruzione di una grossa fabbrica di dreadnought che realizza modelli particolarmente potenti. Per poter fronteggiare questa minaccia, i marines spaziali sono stati dotati di armi eccezionalmenti potenti, fra cui la tarantola, una torretta mobile dotata di un ampio arco di fuoco. L'espansione fornisce ai giocatori alcune nuove miniature di marine spaziali, cosicch\u00e9 le squadre sono ora formate da 6 marine e dal comandante. Il giocatore Alieno ottiene \"pesanti\" dreadnought addizionali, estremamente potenti e capaci di spazzare via un'intera squadra. Inoltre, l'ultima missione gli permette di continuare a costruire dreadnought in continuazione nella fabbrica dreadnought, in modo da sviluppare una potenza di fuoco maggiore.\nLe porte stagne rinforzate e i tasselli delle sezioni corridoio aggiuntive consentono ai giocatori di costruire nuove e interessanti strutture tridimensionali rispetto ai limiti del gioco iniziale.\nEdizioni nazionali.\nIn alcune nazioni come Regno Unito, Australia e Nuova Zelanda \u00e8 stato pubblicato come \"Space Crusade\", mentre in Belgio, Germania e Italia come \"StarQuest\"; fra le cause, probabilmente il fatto che in queste nazioni era gi\u00e0 diffuso \"HeroQuest\", un gioco simile degli stessi produttori ma di genere fantasy.\nNegli Stati Uniti d'America invece il gioco non \u00e8 stato mai venduto: \"HeroQuest\" ebbe un eccezionale numero di vendite, con la pubblicazione di numerose espansioni, e questo successo fu determinante nella scelta di evitarne la distribuzione nel Nord America.\nLa versione tedesca del gioco ha alcune interessanti spiegazioni e traduzioni per i vari effetti delle armi, probabilmente derivate dal fatto che il gioco era indirizzato ad un target giovanile controllato da genitori. Ad esempio, gli alieni sono \"robot\", non creature viventi.\nUn giocatore non uccide un robot, ma semplicemente lo rimuove da questa dimensione o \u00e8 catturato dagli effetti dell'arma, ma mai ferito.\nAncora, il \"cannone d'assalto\", che pu\u00f2 essere facilmente identificato come un tipo di mitragliatrice, nella versione tedesca \u00e8 chiamata \"Zero Time Gun\" e il suo effetto \u00e8 spiegato come qualcosa di simile a \"bolle temporali\" che rallentano il nemico.\nL'edizione finlandese chiama gli alieni \"cloni\", ma non vengono date ulteriori spiegazioni.\nIl nome del gioco nell'edizione spagnola \u00e8 \"Cruzada Estelar\".\nArticoli sulla rivista \"White Dwarf\".\nDue articoli riguardanti \"Space Crusade\" sono stati pubblicati nella rivista \"White Dwarf\": \nAdvanced Space Crusade.\n\"Advanced Space Crusade\" \u00e8 un gioco da tavolo prodotto nel 1990 da Games Workshop ed MB, inedito in Italia.\nLa trama si incentra su un certo numero di squadre di marines spaziali che durante un'esplorazione hanno abbordato una nave tiranide per sabotare i suoi delicati \"organi\" interni. Il gioco \u00e8, nella forma, simile a \"Space Hulk\" poich\u00e9 utilizza le stesse miniature in plastica da 28mm della Citadel Miniatures e lo stesso tabellone modulabile per rappresentare le parti della Nave-Alveare; inoltre, similmente ha un giocatore che controlla i marine mentre l'altro controlla le ondate di Tiranidi.\nEsso tuttavia non ha altri legami notevoli con \"Space Crusade\" rispetto ad altri giochi ambientati nell'universo di \"Warhammer 40,000\".\nMolti dei componenti del gioco confluirono in un nuovo prodotto pubblicato nel 1993, senza licenza della Milton Bradley, col titolo di \"Tyranid Attack\", un gioco sostanzialmente diverso da \"Space Crusade\".\nIl videogioco \"Space Crusade\".\nLa Gremlin Graphics Software Ltd. ne fece un videogioco pubblicato come \"Space Crusade\" nel 1992, per PC. Era disponibile anche per Atari ST, Amiga, Spectrum ZX, Commodore 64 e Amstrad.\nSuccessivamente fu sviluppata un'espansione, \"The Voyage Beyond\". \u00c8 una fedele conversione del gioco da tavolo, con un tabellone che pu\u00f2 essere visualizzato in 2D o 3D."}
{"id": "403444", "revid": "198277", "url": "https://it.wikipedia.org/wiki?curid=403444", "title": "Anna Friel", "text": "Biografia.\nCarriera.\nLa sua carriera d'attrice decolla in patria nei primi anni 1990, con l'interpretazione di Beth Jordache nella soap opera di Channel 4 \"Brookside\"; nei suoi panni svecchia il concetto di televisione, con il primo bacio lesbo sul piccolo schermo. Dopo aver lasciato \"Brookside\" partecipa alla produzione teatrale \"Closer\".\nDa allora, \u00e8 apparsa in film come \"Rogue Trader\" affiancata da Ewan McGregor, in film di David Leland come \"The Land Girls - Le ragazze di campagna\" dove recita assieme a Rachel Weisz e Catherine McCormack, e \"Sogno di una notte di mezza estate\" con Michelle Pfeiffer.\nVita privata.\nDal 2001 al dicembre del 2010 ha convissuto con l'attore David Thewlis; i due hanno avuto una figlia, Gracie, nata il 9 luglio 2005 a Londra. In seguito dal 2011 al 2014 \u00e8 stata legata al collega Rhys Ifans.\nDoppiatrici italiane.\nNelle versioni in italiano dei suoi lavori, Anna Friel \u00e8 stata doppiata da:"}
{"id": "403459", "revid": "31101", "url": "https://it.wikipedia.org/wiki?curid=403459", "title": "Achorion schoenleinii", "text": ""}
{"id": "403461", "revid": "287204", "url": "https://it.wikipedia.org/wiki?curid=403461", "title": "Paradosso di Giffen", "text": ""}
{"id": "403463", "revid": "1318658", "url": "https://it.wikipedia.org/wiki?curid=403463", "title": "Una casa alla fine del mondo", "text": "Il titolo Una casa alla fine del mondo (\"A Home at the End of the World\") pu\u00f2 riferirsi a:"}
{"id": "403464", "revid": "88740", "url": "https://it.wikipedia.org/wiki?curid=403464", "title": "Berlinguer", "text": "Berlinguer \u00e8 un noto cognome sardo (di origine catalana e pi\u00f9 anticamente francone e longobarda), che si pu\u00f2 riferire fra l'altro a:"}
{"id": "403468", "revid": "599013", "url": "https://it.wikipedia.org/wiki?curid=403468", "title": "Efi", "text": ""}
{"id": "403469", "revid": "76963", "url": "https://it.wikipedia.org/wiki?curid=403469", "title": "Takashi Sorimachi", "text": "\u00c8 sposato con l'attrice Nanako Matsushima.\nBiografia.\nPrima dell'esordio come attore nel 1994, lavora come modello professionista apparendo anche nelle campagne Benetton.\nOttiene il primo ruolo da protagonista nel 1997 con il telefilm \"Virgin Road\", al quale segue \"Beach Boys (serie televisiva)\". Nello stesso anno, secondo la \"Most Popular TV Personalities Survey\" dell'emittente NHK, Takashi Sorimachi risulta il personaggio maschile pi\u00f9 amato dai giapponesi. Il 1997 segna anche l'inizio della sua carriera come cantante.\nNel 1998 interpreta Eikichi Onizuka, il protagonista della versione \"live action\" di \"Great Teacher Onizuka\", tratto dall'omonimo manga di Tohru Fujisawa, che diviene uno dei programmi televisivi pi\u00f9 visti in Giappone.\nNel 2001 recita al fianco di Andy Lau nell'action movie \"Fulltime Killer\", edito anche in Francia e America. Nel 2003 \"The Thirteen Steps\" viene presentato al Sundance Film Festival.\n\"Otoko-tachi no Yamato\", uno dei principali successi cinematografici giapponesi del 2005, \u00e8 stato presentato per la prima volta fuori dal Giappone al Festival di Berlino. Il distributore TOEI afferma di aver ricevuto numerose offerte anche da paesi occidentali, tra cui Francia e Germania.\nTakashi Sorimachi ha anche interpretato Gengis Khan in \"\", una co-produzione tra Giappone e Mongolia del 2007."}
{"id": "403470", "revid": "486946", "url": "https://it.wikipedia.org/wiki?curid=403470", "title": "IMac Core Duo", "text": ""}
{"id": "403471", "revid": "34194", "url": "https://it.wikipedia.org/wiki?curid=403471", "title": "Mac mini Core", "text": ""}
{"id": "403477", "revid": "4711", "url": "https://it.wikipedia.org/wiki?curid=403477", "title": "An Najaf", "text": ""}
{"id": "403482", "revid": "339392", "url": "https://it.wikipedia.org/wiki?curid=403482", "title": "Valeri Lobanovsky", "text": ""}
{"id": "403483", "revid": "124728014", "url": "https://it.wikipedia.org/wiki?curid=403483", "title": "Taglio cesareo", "text": "Il taglio cesareo, detto anche parto cesareo o semplicemente cesareo, \u00e8 un intervento chirurgico che permette il parto tramite estrazione del feto da un'apertura ottenuta chirurgicamente nelle pareti addominale e uterina.\nPu\u00f2 essere \"programmato\", quando viene deciso prima dell'avvio del travaglio (vedi le indicazioni), oppure \"urgente\", se le condizioni della madre o del bambino ne pongano l'indicazione durante lo svolgimento del parto stesso.\nIl tipo di anestesia per eseguire un taglio cesareo pu\u00f2 essere diverso. Esso pu\u00f2 essere fatto in: anestesia subaracnoidea, che rappresenta oggi la tecnica pi\u00f9 utilizzata, anestesia epidurale e anestesia generale.\nGrazie all'anestesia subaracnoidea (o spinale) la paziente resta sveglia e cosciente durante l'intervento e pu\u00f2 partecipare con consapevolezza alla nascita del suo bambino.\nStoria.\nLa storia del taglio cesareo \u00e8 antichissima. Una delle prime testimonianze scritte \u00e8 una legge romana, \u201cLex Cesarea\u201d (del 715 a.C., da \"caedo\", \"taglio\") da cui prende il nome; che prevedeva l'estrazione del feto dalle donne morte in travaglio di parto. Per molti secoli esso fu fatto solo sulla donna morta con lo scopo di salvare il bambino (senza fonte), cosa che succedeva di rado, per poterlo battezzare oppure semplicemente perch\u00e9 era vietato seppellire una donna gravida prima dell'estrazione del feto (come nel caso della Lex Regia di Numa Pompilio, re di Roma, \"Negat Lex Regia mulierem quae praegnans mortua sit, humari, antequam par-tus ei excidatu\", il testo \u00e8 presente nella raccolta di leggi\nCorpus iuris civilis di Giustiniano e precisamente nel \"Digesto\"). I bambini estratti post-mortem venivano chiamati cesones o c\u00e9sares.\nIl primo taglio cesareo su vivente documentato venne effettuato da Jakob Nufer intorno al 1500: si dice che l'uomo, che precedentemente aveva esperienza come castratore di maiali, riusc\u00ec nell'impresa di estrarre un bambino vivo dalla moglie, Elisabetta Alespachin, che sopravvisse all'evento, tanto da avere anche altri figli. Viene riportato nel 1581 nell'appendice del libro Isterotomotochia (Basilea 1588) scritto da Fran\u00e7ois Rousset, medico alla corte di Carlo Emanuele I, Duca di Savoia. Questi fu probabilmente il primo ad usare il termine \"cesareo\". Tuttavia, nel testo, egli asseriva che non fosse necessario suturare anche l'utero, a causa della sua naturale capacit\u00e0 di contrazione, con l'inevitabile risultato che la quasi totalit\u00e0 dei parti cesarei avrebbero causato la morte della partoriente. Proprio per questa specificazione, ed in mancanza di ulteriori testimonianze e di testi postumi, in generale si dubita che i parti cesarei fossero realmente praticati, se non sporadicamente.\nComunemente si attribuisce l'origine del termine alla particolarit\u00e0 della nascita di Giulio Cesare, ma \u00e8 un falso storico dato che la madre Aurelia Cotta mor\u00ec anni dopo aver dato alla luce il figlio.\nLa parola cesareo deriva dal verbo latino 'tagliare', \"caedo, caedis, cesi, caesus sum\", \"caedere\" ,IPA 'kae-do, 'kae-sus sum) e quindi \u00e8 il \"cognomen\" \"Caesar\" che potrebbe derivare, secondo il racconto di Plinio il Vecchio, dal fatto che un antenato di Cesare nacque dall'utero tagliato (\"caeso\").\nIl primo parto cesareo moderno fu eseguito dal chirurgo britannico James Barry a Citt\u00e0 del Capo in Sudafrica, il 25 luglio 1826, ma il vero metodo cesareo arriver\u00e0 solo grazie al ginecologo italiano Edoardo Porro, nel 1876, primario dell'Ospedale San Matteo di Pavia, il quale, operando il taglio, riusc\u00ec a salvare la vita anche della madre (Giulia Cavallini) oltre che quella del nascituro. La nuova tecnica prevedeva da un lato l\u2019asportazione dell\u2019utero e quindi toglieva alla donna la possibilit\u00e0 di nuove gravidanze, dall\u2019altro portava un nettissimo abbassamento della mortalit\u00e0, che scendeva al 20%. In questa maniera veniva tolta la principale fonte d'infezione e di emorragia. Dopo il 1881 si diffuse la metodica del taglio cesareo conservatore con sutura della breccia uterina, ad opera di Ferdinand Adolf Kehrer e Max S\u00e4nger, due ginecologi tedeschi. L'incisione veniva praticata sulla parete anteriore del segmento uterino inferiore, sulla parte anteriore del corpo o sul fondo in senso longitudinale. Dal 1907 fu diffusa la tendenza ad eseguire il taglio cesareo sul segmento uterino inferiore: \u00e8 questa la tendenza tuttora in uso che permette di ottenere uno scarso sanguinamento e, soprattutto, una cicatrice robusta che in caso di ulteriori gravidanze non ceda facilmente.\nDiffusione.\nL'incremento del ricorso al TC negli ultimi trenta anni ha interessato tutto il mondo occidentale, con notevole variabilit\u00e0 da paese a paese: da un minimo incremento, attestatosi sul 12-14% nei paesi scandinavi, passando per un 20% di Stati Uniti e Canada, fino al 38% dell'Italia.\nAltro dato rilevante \u00e8 la notevole variazione di incidenza regionale nell'ambito italiano, con un minimo del 18% della provincia di Bolzano e un massimo del 51,4% in Campania. Questa forte disuguaglianza tra nord e sud \u00e8 attribuita a una diversa organizzazione dell'assistenza sanitaria, giacch\u00e9 non vi sono differenze nel tipo di patologie associate alla gravidanza.\nLe condizioni che favoriscono il ricorso al TC sono:\nLe condizioni che invece proteggono dal ricorso al TC sono:\nIndicazioni.\nIl taglio cesareo si rende necessario in tutte quelle occasioni in cui un parto per via vaginale \u00e8 impossibile o presenta rischi (per la madre o il bambino) maggiori rispetto alla via addominale.\nLe indicazioni all'effettuazione del taglio cesareo possono essere relative a problemi fetali (ad esempio sofferenza fetale, distacco intempestivo di placenta, ecc.), o a problemi materni (gestosi, diabete, nefropatie, ecc.). Spesso possono coesistere nello stesso caso pi\u00f9 motivazioni simultaneamente. Non costituisce motivazione per un cesareo il pregresso cesareo. In questo caso l'Organizzazione Mondiale della Sanit\u00e0 (OMS, in inglese WHO) raccomanda il parto vaginale dopo cesareo (cosiddetto VBAC: \"vaginal birth after cesarean\").\nDistocia.\nSi raggruppano sotto il termine di \"distocia\" tutte quelle condizioni che comportano un'anomalia nello svolgimento del parto. Pertanto mentre un parto che si svolge normalmente, in assenza di complicazioni, viene definito \"eutocico\" (dal greco \"eu\": bene e tekein:generare), un parto che si svolge con delle complicazioni si definisce \"distocico\" (dal greco \"dys\": difficile).\nNell'espletamento del parto possono presentarsi diversi tipi di problemi o di \"distocie\".\nSi tratta di anomalie delle contrazioni uterine, caratterizzate dalla presenza di contrazioni irregolari per intensit\u00e0, o incoordinate. Per effetto di tale situazione si va incontro solitamente a un rallentamento o arresto della dilatazione del collo dell'utero, o a una rallentata o mancata discesa della testa fetale nel bacino materno. Spesso tale problema pu\u00f2 essere corretto con l'impiego di farmaci (ad esempio l'ossitocina), o praticando la rottura artificiale del sacco amniotico (se ci\u00f2 non si \u00e8 gi\u00e0 verificato spontaneamente). Talora un travaglio rallentato nella sua evoluzione per effetto di una distocia pu\u00f2 trarre giovamento dall'analgesia peridurale. Se queste procedure non hanno risultato pu\u00f2 rendersi necessario l'espletamento del parto mediante taglio cesareo.\nPresentazione anomala.\nCon il termine di \"presentazione\" ci si riferisce alla parte fetale che si confronta con il bacino materno in occasione del parto.\nPer presentazione \"cefalica\" si intende che il feto si presenta con la testa all'ingresso del bacino materno. Questa presentazione si verifica nel 95% dei parti a termine.\nPer presentazione \"podalica\" si intende che il feto si presenta all'ingresso del bacino materno con le natiche. Tale presentazione si verifica nel 4% dei parti a termine.\nIn casi pi\u00f9 rari a termine di gravidanza il feto pu\u00f2 trovarsi in situazione trasversale, cio\u00e8 con la testa verso un fianco materno e con le natiche verso il fianco opposto. Quanto il feto si trova in questa situazione, la sua parte che si presenta all'ingresso del bacino \u00e8 una spalla; pertanto in questa circostanza si parla di presentazione \"di spalla\".\nDi queste tre presentazioni (cefalica, podalica, di spalla) viene considerata fisiologica solo la presentazione cefalica, mentre vengono considerate anomale la presentazione podalica e la presentazione di spalla.\nIn caso di presentazione di spalla, il parto per via vaginale \u00e8 impossibile, non potendo ovviamente il feto percorrere il bacino materno in posizione trasversale; pertanto la presentazione di spalla \u00e8 una indicazione assoluta all'espletamento del parto mediante taglio cesareo.\nIn caso di presentazione podalica il parto per via vaginale non \u00e8 impossibile, ma comporta maggiori rischi fetali; per questo motivo abitualmente si preferisce alla via vaginale il parto mediante taglio cesareo.\nSofferenza fetale.\nNel corso del travaglio di parto il benessere fetale viene valutato soprattutto con il monitoraggio cardiotocografico. Ci\u00f2 consiste nella registrazione mediante un apparecchio a ultrasuoni (il cardiotocografo) dell'attivit\u00e0 cardiaca fetale. Questa viene visualizzata su un display solitamente disposto sul pannello frontale dell'apparecchio, e contemporaneamente stampata su un tracciato. Contemporaneamente con un altro trasduttore appoggiato sull'addome materno si registrano le contrazioni uterine, valutando cos\u00ec la loro frequenza e intensit\u00e0. La valutazione dell'attivit\u00e0 cardiaca fetale, e soprattutto il suo comportamento in relazione alle contrazioni uterine, fornisce indicazioni sul benessere fetale in travaglio. Qualora il monitoraggio cardiotocografico fornisse informazioni non rassicuranti riguardo al benessere fetale, rivalutato tutto il contesto della situazione (epoca di gravidanza, sviluppo fetale, preesistenza di eventuali patologie, ad esempio ipertensione, eventuale meconio nel liquido amniotico, entit\u00e0 della dilatazione del collo dell'utero in quel momento, ecc.) potrebbe rendersi necessario accelerare i tempi dell'espletamento del parto. A seconda della situazione, da valutare in ogni singolo caso, pu\u00f2 presentarsi l'indicazione all'espletamento del parto mediante taglio cesareo.\nPregresso taglio cesareo.\nIl pregresso taglio cesareo, pur non essendo di per s\u00e9 un'indicazione assoluta alla ripetizione del taglio cesareo, rappresenta, insieme alla distocia, la causa pi\u00f9 frequente di taglio cesareo. Data la complessit\u00e0 del problema, in questa pagina ci si limita a considerare alcuni degli aspetti pi\u00f9 importanti, ricordando che ogni singolo caso clinico va valutato a s\u00e9 stante nel suo contesto clinico.\nVa tenuto conto che l'utero della donna che ha gi\u00e0 subito un taglio cesareo presenta una cicatrice che, come tutti i tessuti cicatriziali, ha una minore elasticit\u00e0 in confronto a un tessuto sano. Pertanto la donna che ha gi\u00e0 avuto un precedente taglio cesareo, in una gravidanza successiva presenta, almeno sul piano teorico, un rischio di rottura d'utero. Tale rischio \u00e8 significativo soprattutto in caso di precedente taglio cesareo eseguito con incisione longitudinale sul corpo dell'utero; nella quasi totalit\u00e0 del casi si esegue una incisione uterina trasversale bassa. Tenendo conto comunque dell'esistenza della cicatrice, e considerata questa come un punto di minor resistenza, qualora si scelga la via di un parto vaginale, solitamente ci si astiene da un'induzione farmacologica del parto, per evitare una eventuale stimolazione eccessiva delle contrazioni. Pertanto nella donna con un pregresso taglio cesareo si preferisce attendere l'insorgenza spontanea del travaglio.\nIn genere \u00e8 sconsigliato il parto vaginale se si \u00e8 di fronte a un bambino con una crescita superiore alla media, potendosi in questo caso prevedere la possibilit\u00e0 di un parto vaginale difficoltoso. Parimenti si sconsiglia il parto vaginale se in passato vi sono stati pi\u00f9 di due tagli cesarei.\nSono infine da considerare due condizioni necessarie e fondamentali per poter seguire la scelta del parto vaginale dopo un pregresso parto cesareo:\nLa rottura di utero, anche nelle strutture in grado di effettuare un taglio cesareo in emergenza, pu\u00f2 avere come conseguenza la morte fetale, la perdita dell'utero, la morte materna.\nGravidanza gemellare.\nLa gravidanza gemellare rappresenta l'1% di tutte le gravidanze.\nIn questi ultimi anni vi \u00e8 una tendenza all'aumento del numero delle gravidanze gemellari in conseguenza della maggiore diffusione delle tecniche di fecondazione assistita.\nNel caso di gravidanza gemellare, con ambedue i gemelli in posizione cefalica e un'epoca gestazionale adeguata (almeno 34 settimane), \u00e8 generalmente riconosciuta la sicurezza del parto per via vaginale, mentre il TC dovrebbe essere riservato ai casi di sproporzione feto-pelvica o di stress fetale.\nNel caso in cui il primo gemello fosse in posizione podalica, gi\u00e0 questo di per s\u00e9, pur prescindendo dalla gemellarit\u00e0, costituisce un'indicazione al taglio cesareo.\nNel caso di presentazione podalica o trasversale del secondo gemello, con il primo in presentazione cefalica, oggi si ritiene preferibile ricorrere al taglio cesareo. Infatti dopo la nascita per via vaginale del primo potrebbero esservi complicazioni per la nascita del secondo gemello in presentazione anomala. Per evitare tali complicazioni si preferisce oggi espletare il parto mediante taglio cesareo in tutte le gravidanze gemellari in cui i bambini non siano entrambi in presentazione cefalica.\nOltre alle indicazioni descritte finora (che sono le pi\u00f9 frequenti), possono esservi numerose altre indicazioni all'effettuazione del taglio cesareo: placenta praevia, distacco intempestivo di placenta, infezioni materne, patologie cardiovascolari, patologie respiratorie, patologie renali, diabete e altre.\nProcedimento.\nIl taglio cesareo inizia, dopo l'effettuazione dell'anestesia per ridurre la morbilit\u00e0 perioperatoria, con l'incisione trasversale o longitudinale, di cui esistono diverse tecniche:\nPer l'incisione uterina si possono avere:\nL'incisione pi\u00f9 usata \u00e8 quella detta di Joel-Cohen, che penetra nella cute fino al derma. Centralmente si incide l'adipe sottocutaneo (meno vascolarizzato) fino a raggiungere la fascia muscolare. Con una forbice retta semiaperta si taglia la fascia a destra e sinistra sotto il piano adiposo sottocutaneo.\nSi allarga la fascia in senso cranio-caudale, fino a vedere i muscoli retti, che vengono divaricati.\nUna volta esposto il peritoneo parietale si lacera con digitopressione a livello craniale (per non lacerare la vescica e i vasi prevescicali). Si incide la plica uterovescicale e si incide l'utero a livello del segmento uterino inferiore.\nSuccessivamente si procede all'estrazione del feto e degli annessi fetali, e si chiude la breccia uterina e la parete addominale. Per estrarre il feto si pu\u00f2 utilizzare la valva di Ocida, che facilita la fuoriuscita della testa fetale.\nLa breccia uterina si chiude con filo riassorbibile monofilamento, con sutura continua incavigliata. La parete addominale si chiude con filo riassorbibile multifilamento intrecciato, con sutura continua non incavigliata. La cute esterna si chiude con 2-3 punti \"Donati\" e, infine, si posizionano pinze emostatiche dette di Allis per 4 minuti. Le pinze danno tempo necessario alla formazione di uno strato di fibrina, il collante istologico naturale.\nSan Cesareo di Terracina, protettore del parto cesareo.\nSan Cesario di Terracina, giovane diacono martirizzato a Terracina all'inizio del II secolo d.C., \u00e8 invocato per la buona riuscita del parto cesareo, soprattutto a causa del suo nome legato al grande condottiero romano Gaio Giulio Cesare (100 ca - 44 a.C.), e agli imperatori romani in quanto il loro appellativo era appunto Cesare. Infatti, il nome Cesareo significa \"devoto a Cesare\" ed \u00e8 diffuso in tutto il mondo.\nNell'antica Roma, Plinio il Vecchio parla di Manlio il Cartaginese e di Scipione l'Africano che erano chiamati \"Cesari\" perch\u00e9 estratti dal ventre tagliato della loro madre.\nCon l'avvento del Cristianesimo, San Cesario diacono di Terracina fu scelto per sostituire il culto di Giulio Cesare a causa del suo nome; proprio perch\u00e9 era considerato il nuovo \"Cesare cristiano\" - contrapposto al \"Cesare pagano\" - cominci\u00f2 ad essere invocato dalle donne incinte per augurarsi un parto fisiologico, per la buona riuscita dell'espulsione del feto dall'utero materno e, quindi, per la loro salvezza e quella dei nascituri. Una devozione che continua ancora adesso, infatti il martire Cesario \u00e8 invocato dalle future mamme che, per problemi di salute o per la sofferenza del feto, devono far nascere il loro bambino con il parto cesareo.\nSecondo lo studioso Yves Messmer, nell\"'incipit\" della Passione di San Cesario (\"\u00abal tempo in cui il crudele imperatore Nerone ordin\u00f2 di uccidere con la spada la madre Agrippina\u00bb\") vi sarebbe un'allusione alla pratica del taglio cesareo; Agrippina compose un'autobiografia, per noi perduta, nella quale descrisse un particolare: \"\u00abNerone nacque con i piedi in avanti, evento considerato contro natura ed estremamente funesto\u00bb\". La leggenda narra che l\u2019imperatore Nerone, dopo aver fatto squarciare il ventre di sua madre Agrippina, per vedere dove era nato, desider\u00f2 divenire gravido e partorire.\nOccorre rilevare che Nerone fu l'ultimo imperatore della dinastia giulio-claudia, l'ultimo ad aver ereditato il \"cognomen\" di Cesare dal \"dictator\" Gaio Giulio Cesare: quindi, \u00e8 proprio con l'uccisione di Agrippina - nobildonna e imperatrice romana, appartenente alla stessa dinastia - che inizia la \"Passio\" con la descrizione della fine di questa celebre famiglia e l'approdo a Terracina di Cesario, il nuovo Cesare cristiano. La Passione di S. Cesario inizia, quindi, con il racconto di un matricidio (l'uccisione di Agrippina da parte del figlio Nerone) e termina con quello di un parricidio (la \"poena cullei\", il martirio del diacono Cesario)."}
{"id": "403486", "revid": "125427072", "url": "https://it.wikipedia.org/wiki?curid=403486", "title": "Aiguille Verte", "text": "L'Aiguille Verte \u00e8 una vetta situata nella parte settentrionale del massiccio del Monte Bianco, nella catena che prende il suo nome. \u00c8 alta 4.121\u00a0m o, a seconda delle fonti, 4.122\u00a0m.\nCaratteristiche.\nFa parte delle 82 cime alte pi\u00f9 di 4.000 metri recensite nelle Alpi: \"i 4000 delle Alpi\". Il suo nome deriva dal colore verde-blu con cui si tinge il ghiaccio che ricopre la cima, quando il sole riesce ad illuminarne il profilo.\nSi articola in quattro versanti:\nAscensioni.\nPrima ascensione.\nLa prima ascensione venne effettuata da Edward Whymper, Christian Almer e Franz Biner il 29 giugno 1865.\nDiscese in sci e snowboard.\nNel seguente elenco sono riportate le discese pi\u00f9 significative effettuate dall'Aiguille Verte."}
{"id": "403489", "revid": "767487", "url": "https://it.wikipedia.org/wiki?curid=403489", "title": "Brouillard-Innominata", "text": "Il Gruppo Brouillard-Innominata \u00e8 un insieme di cime rocciose situato nella parte meridionale italiana del Massiccio del Monte Bianco, nelle Alpi del Monte Bianco. Partendo dal Monte Bianco di Courmayeur, una lunga cresta si dirige verso Sud, delimitata a Ovest dal ghiacciaio del Monte Bianco e ad Est dal Ghiacciaio del Brouillard. \nCime principali.\nEcco le cime principali:\nNella parte pi\u00f9 alta di questa cresta, verso Sud-Sud-Est, si trova un'altra cresta pi\u00f9 piccola: il \"picco dell'Innominata\" che divide due aree selvagge del Monte Bianco: il \"Brouillard\" e il \"Freney\". Gli altri picchi minori di questa cresta sono:"}
{"id": "403491", "revid": "22828", "url": "https://it.wikipedia.org/wiki?curid=403491", "title": "Invertebrati", "text": ""}
{"id": "403494", "revid": "1442080", "url": "https://it.wikipedia.org/wiki?curid=403494", "title": "Chardonnet-Tour", "text": "Il Gruppo Chardonnet-Tour \u00e8 un gruppo di cime rocciose che si trovano nella parte settentrionale delle Alpi del Monte Bianco, nelle Alpi Graie.\nCime principali.\nDopo il Col du Chardonnet, la cresta si dirige verso l'Aiguille du Chardonnet 3.862\u00a0m, e poi verso Nord-Est dividendo il Ghiacciaio del Tour dal Ghiacciaio di Saleina, fino ad arrivare alle \"Fourches\":\nDa questo punto la cresta si orienta verso la fine del massiccio del Monte Bianco.\nA Nord si possono osservare altre cime:\nNella cresta Est si trovano alcune cime minori tra cui le \"Aiguilles Dor\u00e9es\"; in questa sezione si possono osservare altre cime minori (\"les Ecandies\"), attorniate dal Ghiacciaio d'Orny, prima di arrivare alla fine della cresta."}
{"id": "403497", "revid": "640277", "url": "https://it.wikipedia.org/wiki?curid=403497", "title": "Cospicuna", "text": ""}
{"id": "403499", "revid": "767487", "url": "https://it.wikipedia.org/wiki?curid=403499", "title": "Lezha", "text": ""}
{"id": "403502", "revid": "78273", "url": "https://it.wikipedia.org/wiki?curid=403502", "title": "Marsaslocca", "text": ""}
{"id": "403504", "revid": "640277", "url": "https://it.wikipedia.org/wiki?curid=403504", "title": "Rabatto", "text": ""}
{"id": "403505", "revid": "93556", "url": "https://it.wikipedia.org/wiki?curid=403505", "title": "Aiguilles du Dru", "text": "Le Aiguilles du Dru - dette anche Les Drus - sono due vette situate nella parte settentrionale del massiccio del Monte Bianco, nelle Alpi Graie. Fanno parte del gruppo dell'Aiguille Verte. La sua parete nord rappresenta una delle classiche pareti nord delle Alpi.\nCaratteristiche.\nSono costituite da due cime vicine, ma distinte:\nLe due cime sono separate dalla \"Br\u00e8che du Dru\" (\"breccia del Dru\" in italiano) di 3697\u00a0m.\nLa parete ovest \u00e8 stata soggetta a numerose frane di roccia, nel 1997, 2003, 2005 e 2011, compromettendo la possibilit\u00e0 di salire alcune vie su quel versante. In particolare le frane avvenute tra giugno e settembre 2005 hanno fatto crollare il pilastro sud-ovest, su cui saliva la celebre \"Via Bonatti\", per questo anche chiamato \"pilastro Bonatti\".\nAscensioni.\nPrima ascensione.\nLa prima ascensione del \"Grand Dru\" fu compiuta il 12 settembre 1878 da Clinton Thomas Dent e James Walker Hartley, con Alexander Burgener e Kaspar Maurer.\nLa prima ascensione del \"Petit Dru\" fu compiuta il 29 agosto 1879 da Jean Charlet-Straton, Prosper Payot e Fr\u00e9d\u00e9ric Folliguet.\nIl 31 agosto 1887 tre alpinisti riuscirono nella prima attraversata dal \"Grand Dru\" al \"Petit Dru\", aiutati con delle lunghe corde tenute dall'alto. La prima traversata senza aiuto esterno avvenne il 23 agosto 1901, ad opera di E.Fontaine con Joseph e Jean Ravanel.\nStatua sul Petit Dru.\nIl 4 settembre 1913 una cordata di alpinisti tent\u00f2 di issare sulla cima del \"Petit Dru\" una statua della Madonna di Lourdes, del peso di 13\u00a0kg, completamente in alluminio e dell'altezza di un metro circa. A causa delle pessime condizioni meteorologiche, furono costretti ad abbandonarla a quota 3.000\u00a0m, negli anfratti di una roccia, e si riusc\u00ec a portarla sulla vetta solamente dopo la fine della Prima guerra mondiale, il 18 settembre 1919."}
{"id": "403514", "revid": "1983214", "url": "https://it.wikipedia.org/wiki?curid=403514", "title": "Palazzo d'Ayala Valva", "text": ""}
{"id": "403515", "revid": "84184", "url": "https://it.wikipedia.org/wiki?curid=403515", "title": "Contini", "text": ""}
{"id": "403517", "revid": "78273", "url": "https://it.wikipedia.org/wiki?curid=403517", "title": "Palazzo Amelio", "text": ""}
{"id": "403522", "revid": "26891", "url": "https://it.wikipedia.org/wiki?curid=403522", "title": "Northrop P-61", "text": ""}
{"id": "403523", "revid": "1305772", "url": "https://it.wikipedia.org/wiki?curid=403523", "title": "Normalizzazione", "text": ""}
{"id": "403526", "revid": "80598", "url": "https://it.wikipedia.org/wiki?curid=403526", "title": "Il bandito e il campione", "text": "Il bandito e il campione \u00e8 un album dal vivo del cantautore italiano Francesco De Gregori, registrato durante la tourn\u00e9e della primavera del 1993, principalmente a Reggio Calabria. Il titolo dell'album, e del brano omonimo, \u00e8 ispirato alla vicenda di Sante Pollastri (\"il bandito\") e Costante Girardengo (\"il campione\"), fatti che hanno ispirato anche un libro ed una fiction RAI del 2010 con Beppe Fiorello.\nIl disco.\nIl titolo della raccolta \u00e8 dato dal brano, inedito per De Gregori, ma composto dal fratello Luigi Grechi e da questi inciso nell'album \"Azzardo\" del 1990. All'interno si possono ascoltare anche le reinterpretazioni di due canzoni di altri cantautori a De Gregori molto cari: \"Vita spericolata\" di Vasco Rossi e \"Sfiorisci bel fiore\" di Enzo Jannacci.\nDall'album venne tratto il cd singolo \"Il bandito e il campione/Adelante!Adelante!\".\nTracce.\nTesti e musiche di Francesco De Gregori eccetto dove indicato.\nI brani sono stati registrati durante il concerto a Reggio Calabria del marzo 1993 tranne \"Viva l'Italia\", \"Renoir\" e \"Vita spericolata\" registrati al palasport di Torino nel settembre 1992, \"Titanic\" registrato a Chiavari nel febbraio 1993, \"Buonanotte fiorellino\" registrato a Firenze nel febbraio 1993 e \"Sfiorisci bel fiore\" registrato a Milano nel febbraio 1993.\nL'unico brano inedito \u00e8 stato registrato allo Studio Mulinetti di Recco nell'aprile 1993."}
{"id": "403537", "revid": "125497847", "url": "https://it.wikipedia.org/wiki?curid=403537", "title": "Into the Darkness, Into the Moda", "text": "Into the Darkness, Into the moda \u00e8 il primo album del gruppo italiano Meganoidi. Nel 2001 \u00e8 stata pubblicata una nuova edizione dell'album.\nTracce.\nLa traccia n\u00b013 contiene una Ghost Track: La versione cantata in italiano di King Of Ska."}
{"id": "403543", "revid": "14691", "url": "https://it.wikipedia.org/wiki?curid=403543", "title": "Into the darknes, into the moda", "text": ""}
{"id": "403544", "revid": "7967", "url": "https://it.wikipedia.org/wiki?curid=403544", "title": "Iolanda di Brienne", "text": ""}
{"id": "403546", "revid": "1543377", "url": "https://it.wikipedia.org/wiki?curid=403546", "title": "Calcio ai Giochi della XXV Olimpiade", "text": "Il torneo di calcio della XXV Olimpiade fu il ventunesimo torneo olimpico. Si svolse dal 24 luglio all'8 agosto 1992 in quattro citt\u00e0 (Barcellona, Sabadell, Valencia e Saragozza) e vide la vittoria per la prima volta della Spagna.\nPer la prima volta, venne introdotta la regola degli Under-23: tutte le squadre avrebbero dovuto essere composte da giocatori di et\u00e0 uguale o inferiore a 23 anni.\nFormula.\nLe sedici squadre vennero divise in quattro gironi all'italiana di quattro squadre ciascuno.\nLe prime due classificate di ogni girone si sarebbero qualificate per la fase ad eliminazione diretta, composta da quarti di finale, semifinali, finale per il 3\u00ba posto e per il 1\u00ba posto.\nClassifica marcatori.\n7 reti\n6 reti\n5 reti\n4 reti\n2 reti\n1 rete\nAutoreti"}
{"id": "403548", "revid": "1573940", "url": "https://it.wikipedia.org/wiki?curid=403548", "title": "Palazzo d'Ayala Valva (borgo antico)", "text": "Il Palazzo d'Ayala Valva di Taranto \u00e8 il palazzo pi\u00f9 prestigioso della Citt\u00e0 Vecchia.\nFu costruito nel XVIII secolo da don Ignazio Marrese, che ne fece non solo la sua dimora, ma anche una residenza raffinata dove ospitare i ministri del re, gli ufficiali ed i subalterni. Il palazzo ha l'ingresso in via Paisiello e si affaccia sul Mar Grande, all'altezza di un grosso mastio pentagonale, il bastione Marrese.\nLa famiglia Marrese, di origine francese, era soprannominata \"cefali di Marrese\", proprio per l'affaccio del palazzo sulla zona riservata alla pesca dei cefali.\nNel 1800 fu acquistato dalla famiglia d'Ayala Valva, di origine spagnola, che lo modific\u00f2 sostanzialmente facendogli acquisire connotazioni rinascimentali, al posto di quelle prettamente settecentesche.\nNel 1981 il palazzo fu sottoposto alle disposizioni di tutela del patrimonio artistico dalla Soprintendenza ai Monumenti, e nel 1982 fu espropriato dal Comune, onde consolidarne le strutture, restaurarne gli interni e destinarlo a sede del Museo etnografico Alfredo Majorano.\nAttualmente l'edificio \u00e8 in stato di totale degrado e abbandono, il portone \u00e8 ormai murato dopo i continui furti avvenuti negli anni passati, le finestre sono completamente aperte ed \u00e8 possibile riuscire a scorgere da qualcuna di esse i maestosi soffitti lignei dipinti. \nL'edificio \u00e8 di grandi proporzioni, con tre piani in superficie e tre sotterranei, e con il piano cantinato costituito proprio dal bastione Marrese con il quale comunica.\nDifferenti sono i due prospetti esterni, concepiti evidentemente tenendo conto dei diversi scenari su cui si affacciano. \nI piani inferiori erano adibiti a rimessa, stalla, magazzini, cisterne ed alloggio per la servit\u00f9, mentre i piani superiori contavano 30 stanze, con raffinate decorazioni, affreschi e dipinti, tra cui un San Francesco che soccorre gli ammalati di Michele Ragolia. Di particolare fattura e pregio sono i soffitti lignei del salone centrale, della sala delle porcellane, della sala degli stemmi e della saletta degli specchi. Notevole il pavimento maiolicato finemente decorato, lo scalone nobile a tenaglia in mazaro, con pregevole statua di marmo a coronamento."}
{"id": "403549", "revid": "590", "url": "https://it.wikipedia.org/wiki?curid=403549", "title": "Domain Name Service", "text": ""}
{"id": "403552", "revid": "1305772", "url": "https://it.wikipedia.org/wiki?curid=403552", "title": "Legend (Bob Marley)", "text": "Legend \u00e8 un album raccolta postumo contenente brani di successo di Bob Marley con il suo gruppo The Wailers, pubblicato nel 1984 a cura di Trevor Wyatt.\nSintesi.\nLa RIAA ha certificato l'album come multi platino (15 dischi di platino) e quindi \"Legend\" ha conquistato, con oltre 15 milioni di copie vendute, anche il disco di diamante. In USA a fine 2021 ha totalizzato oltre 700 settimane nella Billboard 200 album. \u00c8 il disco reggae con il maggior numero di vendite di tutti i tempi (oltre 30 milioni). Fa parte anche della lista dei 500 migliori album secondo Rolling Stone, alla posizione numero 46. L'album \u00e8 stato pubblicato in 3 formati diversi: disco in vinile (ha la stessa lista tracce del CD divisa su due lati, 7 tracce per ogni lato), versione CD (14 pezzi) e versione deluxe (2 dischi con 2 tracce aggiuntive nel disco 1 rispetto alla lista tracce del CD in versione standard, e il disco 2 contiene remix e versioni estese dei pezzi gi\u00e0 presenti nella lista tracce standard). Ad ottobre 2021 ha totalizzato oltre 1000 settimane nella UK chart Top 100 Album, con vendite superiori ai 3,5 milioni in questo mercato.\nTracce versione Deluxe.\nDisco 1\nDisco 2\nPer le tracce e la formazione, si \u00e8 fatto riferimento all'inserto del CD edito da Island Records."}
{"id": "403555", "revid": "287204", "url": "https://it.wikipedia.org/wiki?curid=403555", "title": "Nully", "text": "Nully \u00e8 un comune francese di 182 abitanti situato nel dipartimento dell'Alta Marna nella regione del Grand Est.\nUnito nel 1972 a Tr\u00e9milly, per formare il comune di Nully-Tr\u00e9milly, \u00e8 tornato indipendente dal 2005."}
{"id": "403557", "revid": "111319", "url": "https://it.wikipedia.org/wiki?curid=403557", "title": "Tr\u00e9milly", "text": "Tr\u00e9milly \u00e8 un comune francese di 182 abitanti situato nel dipartimento dell'Alta Marna nella regione del Grand Est.\nUnito nel 1972 a Nully, per formare il comune di Nully-Tr\u00e9milly, \u00e8 tornato indipendente dal 2005."}
{"id": "403559", "revid": "77358", "url": "https://it.wikipedia.org/wiki?curid=403559", "title": "Blocco Comunista", "text": ""}
{"id": "403561", "revid": "229617", "url": "https://it.wikipedia.org/wiki?curid=403561", "title": "CD-audio", "text": ""}
{"id": "403562", "revid": "229617", "url": "https://it.wikipedia.org/wiki?curid=403562", "title": "CD-Audio", "text": ""}
{"id": "403564", "revid": "345405", "url": "https://it.wikipedia.org/wiki?curid=403564", "title": "Falso", "text": ""}
{"id": "403572", "revid": "339392", "url": "https://it.wikipedia.org/wiki?curid=403572", "title": "Rambo II", "text": ""}
{"id": "403573", "revid": "339392", "url": "https://it.wikipedia.org/wiki?curid=403573", "title": "Rambo 2", "text": ""}
{"id": "403575", "revid": "2225", "url": "https://it.wikipedia.org/wiki?curid=403575", "title": "Rocky 3", "text": ""}
{"id": "403578", "revid": "4711", "url": "https://it.wikipedia.org/wiki?curid=403578", "title": "Javier Pedro Saviola", "text": ""}
{"id": "403580", "revid": "1745361", "url": "https://it.wikipedia.org/wiki?curid=403580", "title": "Carioca", "text": "Carioca identifica ci\u00f2 che \u00e8 relativo alla citt\u00e0 di Rio de Janeiro, in Brasile. Pu\u00f2 significare anche:"}
{"id": "403582", "revid": "72396", "url": "https://it.wikipedia.org/wiki?curid=403582", "title": "Passero", "text": ""}
{"id": "403583", "revid": "547034", "url": "https://it.wikipedia.org/wiki?curid=403583", "title": "Vladimir Aleksandrovi\u010d \u0160atalov", "text": "Vita.\nNacque nella zona pi\u00f9 a Nord dell'allora RSS di Kazakistan. Dopo che ebbe terminato nel 1949 con successo l'istituto superiore dell'aeronautica militare sovietica di Ka\u010dinsk frequent\u00f2 l'accademia militare dell'aeronautica sovietica a Monino, dove concluse i suoi studi nel 1956.\nIl Centro di addestramento cosmonauti Jurij Gagarin selezion\u00f2 l'ormai ufficiale dell'aeronautica sovietica \u0160atalov l'8 gennaio 1963 per il suo futuro ruolo da cosmonauta. L'addestramento vero e proprio invece inizi\u00f2 a gennaio 1965, quando inizi\u00f2 il suo addestramento di base \"OKP\" (\"Ob\u0161\u010dekosmi\u010deskaja Podgotovka\"; in italiano: allenamento cosmico generale), conclusosi entro il breve periodo di tre settimane, pi\u00f9 precisamente il 21 gennaio 1965. Originariamente nominato per la missione Voschod 3 (la quale non venne mai effettuata) vol\u00f2 per la prima volta nello spazio a bordo della Sojuz 4 nel ruolo di comandante. Insieme con la Sojuz 5 partecip\u00f2 al primo aggancio di due navicelle spaziali sovietiche riuscito a gennaio del 1969. Apoteosi della missione per\u00f2 fu senz'altro il passaggio di due cosmonauti dalla Sojuz 5 verso la Sojuz 4 di \u0160atalov. Nel passaggio fu consentito il trasbordo da una all'altra di oggetti provenienti dalla Terra, tra i quali due lettere: una privata e scritta dalla moglie di \u0160atalov ed una ufficiale ed affrancata con un francobollo da 10 c. \u0160atalov fu quindi il primo uomo a ricevere corrispondenza nello spazio. Le due lettere sono conservate in Italia presso l'Archivio Storico Bolaffi di Torino e sono considerati tra i pi\u00f9 preziosi oggetti dell'aerofilia.\nSolo pochi mesi dopo tale successo pot\u00e9 volare nello spazio per la seconda volta. Nel ruolo di comandante della Sojuz 8, lanciata ad ottobre del 1969, partecip\u00f2 al primo volo di gruppo di tre navicelle spaziali.\nL'ultima missione nello spazio di \u0160atalov si svolse nel 1971. A bordo della Sojuz 10, della quale fu comandante, svolse la manovra d'aggancio con la prima stazione spaziale sovietica, la Saljut 1. Anche se l'aggancio meccanico riusc\u00ec a perfezione, non pot\u00e9 essere effettuato un collegamento ermetico tra i due velivoli spaziali e pertanto non si pot\u00e9 provvedere al trasferimento dei cosmonauti all'interno della stazione spaziale.\n\u0160atalov era in precedenza stato due volte nominato quale membro dei equipaggi di riserva per due missioni del programma Sojuz (Sojuz 6 e Sojuz 7). Lasci\u00f2 l'incarico di cosmonauta attivo il 25 giugno 1971, due mesi dopo il suo ultimo volo nello spazio.\nNel 1972 ottenne il titolo di studio sovietico di candidato delle scienze tecniche e, di conseguenza, promosso nel grado di generale maggiore dell'aeronautica militare sovietica. Gi\u00e0 in precedenza, immediatamente dopo il suo congedo da cosmonauta attivo, \u0160atalov divenne responsabile dell'addestramento cosmonauti. Nel 1987 venne nominato direttore del centro d'addestramento cosmonauti. Nel 1991 ne segu\u00ec la sua dimissione d'ufficio da questo incarico con conseguente licenziamento dello stesso. Un anno pi\u00f9 tardi, \u0160atalov si conged\u00f2 pure dal servizio militare attivo. Dopo il pensionamento fu nominato Tenente Generale delle riserve dell'aeronautica militare russa.\n\u00c8 morto all'eta di 93 anni, il 15 giugno 2021.\n\u0160atalov era sposato e padre di due figli."}
{"id": "403585", "revid": "1543377", "url": "https://it.wikipedia.org/wiki?curid=403585", "title": "Real Racing Club de Santander", "text": "Il Real Racing Club de Santander, abbreviato in Racing Santander, \u00e8 una societ\u00e0 calcio spagnola con sede nella citt\u00e0 di Santander. Milita nella Primera Divisi\u00f3n RFEF, la terza serie del campionato spagnolo di calcio.\nFondato nel 1913, vanta 44 partecipazioni alla Primera Divisi\u00f3n. \u00c8 l'unica squadra di calcio cantabrica ad aver disputato la massima serie del campionato spagnolo. I migliori risultati sportivi raggiunti dal club sono un secondo posto in Primera Divisi\u00f3n e due semifinali di Coppa del Re.\nGioca le partite casalinghe allo stadio El Sardinero.\nStoria.\nIl Racing de Santander disput\u00f2 il suo primo incontro il 23 febbraio 1913, perdendo 1\u20132 contro gli Strong. Fu ufficialmente fondato il 14 giugno, con la denominazione di \"Santander Racing Club\", disputando il suo primo torneo nell'estate dello stesso anno (Luis Redonet Trophy) ed affiliandosi alla Federazione Settentrionale il 14 novembre, fondendosi in seguito con il Santander Foot-ball Club.\nNel 1923 il club ricevette il titolo onorifico di \"Real\" e nel 1929 debutt\u00f2 nella Liga, il campionato di massima serie, rimanendoci per nove stagioni consecutive e compiendo l'impresa di sfiorare il titolo nella stagione 1930-31, concludendo il campionato al primo posto a pari punti con l'Athletic Club, ma con una peggiore differenza reti. In seguito alla retrocessione, per i trent'anni successivi, il club partecip\u00f2 a diversi campionati di seconda e prima divisione, partecipando anche a 4 campionati di Terza Divisione). Nella stagione 1949-50, i Cantabrici ritornarono in massima serie dopo 10 anni di assenza, segnando 99 gol in soli 30 incontri.\nNel periodo della Spagna del dittatore Franco, il club fu ridenominato \"Real Santander\" nel 1941, a causa della proibizione dei termini stranieri. Riprese la denominazione originaria nel 1973 in occasione del ritorno del club in Prima Divisione solo un anno dopo che la squadra aveva rischiato la retrocessione in Terza, sotto la guida del giovane allenatore Jos\u00e9 Mar\u00eda Maguregui.\nIl Racing Santander fu immediatamente retrocesso dopo appena una stagione, militando per le successive stagioni, tra promozioni e retrocessioni, tra la Prima e la Seconda divisione. Nel 1981 fu il primo club spagnolo ad indossare il nome di uno sponsor sulla propria maglia. Dopo una nuova retrocessione nel 1986 il Racing dovette attendere cinque anni prima di tornare ai massimi livelli del campionato nazionale; vincendo il campionato di Segunda Divisi\u00f3n B (il nuovo terzo livello, creato nel 1977) nel 1991, il Racing ritorn\u00f2 in Seconda Divisione, e nella stagione successiva il club riusc\u00ec a ritornare in massima serie, ottenendo nella stagione 1994-95 una storica vittoria in casa contro il Barcellona per 5\u20130.\nNegli anni 2000, il Racing milit\u00f2 solo per una stagione in seconda divisione (2001-02), consolidando la propria presenza stabile nella massima serie per un quindicennio. Nella stagione 1999-2000 Salva Ballesta fu il primo giocatore del club ad aggiudicarsi il titolo di \"Pichichi\" della Liga con 27 marcature. Nel 2003 la squadra disput\u00f2 la sua prima partita in una competizione ufficiale europea, in occasione dell'esordio in Coppa Intertoto. Nella stagione 2007-08, sotto la conduzione di Marcelino Garc\u00eda Toral, si piazz\u00f2 sesto, qualificandosi per la prima volta alla Coppa UEFA; la campagna europea non fu per\u00f2 positiva per i cantabrici, eliminati al primo gruppo di qualificazione (da segnalare una vittoria casalinga per 3-1 contro li inglesi del . Negli stessi anni, il club raggiunse anche per due volte le semifinali di Copa del Rey in questo decennio, venendo eliminati rispettivamente dal Getafe CF e Atl\u00e9tico Madrid nel 2008 e nel 2010 (in entrambe le occasioni la squadra che elimin\u00f2 il Racing fu poi sconfitta in finale).\nIl 22 gennaio 2011, l'Ahsan Ali Syed, fondatore e presidente della Western Gulf Advisory, con seri problemi giudiziari a carico, acquist\u00f2 il Racing de Santander, esonerando immediatamente l'allenatore Miguel \u00c1ngel Portugal. Al termine della stagione 2011-12, nonostante numerosi cambi di allenatori (ben tre), la squadra non riusc\u00ec a salvarsi, ritornando in cadetteria dopo un intero decennio in massima serie. La stagione seguente il club retrocede addirittura in Segunda Divisi\u00f3n B, tornando nella terza divisione del calcio spagnolo dopo un'assenza di ben 22 anni.\nNel 2013 l'acquisto della societ\u00e0 viene dichiarato nullo dalla magistratura spagnola. I giocatori ed i dipendenti non percepiscono per mesi lo stipendio. I tifosi effettuano varie manifestazioni di protesta; i giocatori, all'inizio di una partita di Copa del Rey (1-1 contro l'Almer\u00eda), decidono di rimanere fermi in mezzo al campo (con i giocatori avversari solidali). Il 30 gennaio 2014, nella partita di Copa del Rey contro la Real Sociedad, i giocatori si fermano a centrocampo per protestare contro il mancato pagamento degli stipendi ed il match viene sospeso dopo 57 secondi. Come sanzione per tale gesto, la societ\u00e0 \u00e8 stata condannata a pagare 3.000 euro di multa ed il club non ha potuto partecipare alla Copa del Rey del 2015.\nDopo una nuova retrocessione patita nel 2015, nel 2019 il club ha ottenuto dopo quattro anni il diritto a partecipare alla Segunda Divisi\u00f3n, dopo la vittoria nei play-off promozione della Segunda Divisi\u00f3n B contro l' grazie alla regola dei gol fuori casa. La retrocessione in Segunda Divisi\u00f3n B fu tuttavia immediata, a causa dell'ultimo posto in classifica.\nColori e simboli.\nColori.\nLa divisa ufficiale del Racing Santander \u00e8 composta di una maglia solitamente bianco-verde (diverse variazioni sono state utilizzate nel corso degli anni), abbinata a calzoncini neri. per il centenario del club nel 2013, \u00e8 stata adottata una variante rossa con maniche bianche.\nSimboli ufficiali.\nStemma.\nLo stemma del club si compone di un cerchio con bordo bianco includente una bandiera verde ed un pallone. \u00c8 sormontato dalla corona reale, attribuita dal re Alfonso XIII nel 1923.\nSociet\u00e0.\nSettore giovanile.\nIl club possiede una societ\u00e0 affiliata, il Racing Santander B (noto fino al 1993 con la denominazione di Rayo Cantabria), militante in Tercera Divisi\u00f3n 2019-2020.\nOrganico.\nRosa 2020-2021.\n\"Aggiornata all'11 ottobre 2020.\"\nRosa 2019-2020.\n\"Aggiornata al 31 gennaio 2020.\"\nTifoseria.\nGemellaggi e rivalit\u00e0.\nLa rivalit\u00e0 storicamente pi\u00f9 radicata, per ragioni insieme storiche e di supremazia regionale, \u00e8 quella fra il Racing e il Gimn\u00e1stica Torrelavega; lo scontro fra le due squadre (mai avvenuto in Primera Divisi\u00f3n) viene anche denominato \"Derbi Cantabro\".\nUn'ulteriore rivalit\u00e0 particolarmente sentita dalla tifoseria, causata dalla vicinanza geografica fra le due citt\u00e0 e dai frequenti scontri sul campo in Primera Divisi\u00f3n, \u00e8 inoltre quella nei confronti dell'Athletic Bilbao."}
{"id": "403586", "revid": "2180194", "url": "https://it.wikipedia.org/wiki?curid=403586", "title": "Robert Nozick", "text": "Il suo lavoro ha diffuso in ambito accademico, e non strettamente economico, le teorie libertariane, fino ad allora poco considerate dalla maggioranza dei filosofi. Durante l'epoca di Ronald Reagan fu uno degli autori pi\u00f9 influenti e rispettati assieme a Milton Friedman e Friedrich von Hayek.\nBiografia.\nFormatosi nelle universit\u00e0 di Columbia e Princeton, fu tra le figure guida della filosofia contemporanea anglo-americana, apportando un significativo contributo in pi\u00f9 ambiti filosofici. \nInizialmente fu vicino alla New Left e al socialismo, che poi abbandon\u00f2, per aderire alle politiche laissez-faire e al libertarianismo sotto l'influsso della lettura di Murray Rothbard, pensatore anarco-capitalista da cui per\u00f2 si staccher\u00e0 in seguito.\nIl suo \"Anarchia, stato ed utopia\" (1974) fu una risposta libertaria alla \"Teoria della giustizia\" di John Rawls, pubblicato nel 1971. Nozick, dopo la sua entrata ad Harvard come docente, spos\u00f2 poi la poetessa statunitense di origine norvegese Gjertrud Schnackenberg.\nCon \"Anarchia, stato ed utopia\" (premiato l'anno seguente con il National Book Award), Nozick sostenne, tra l'altro, che una distribuzione dei beni \u00e8 giusta quando sia ottenuta tramite liberi scambi tra adulti consenzienti e scaturisca da una giusta posizione di partenza, anche se da tale processo dovessero emergere grandi disuguaglianze. Nozick si richiamava soprattutto all'idea, di origine lockiana, dell\"'entitlement\" (\"titolo valido\"), e cio\u00e8 al fatto che gli esseri umani posseggono dei diritti inalienabili sulla propria persona e sui prodotti del proprio lavoro; in parte, anche, all'idea kantiana secondo cui le persone dovrebbero essere trattate come esseri razionali, non meramente come un mezzo (\u00e8 il concetto dell'imperativo categorico in una delle sue pi\u00f9 classiche formulazioni). Per esempio, la redistribuzione del reddito trattava le persone come se fossero pure fonti di denaro. Nozick qui polemizza con le tesi sostenute da John Rawls in \"Una teoria della giustizia\", ovvero che le ineguaglianze sono giustificate solo nella misura in cui consentano una redistribuzione che benefici le persone svantaggiate (\"least well-off\").\nNozick stesso ritratt\u00f2, in seguito, le concezioni libertariane estreme espresse in \"Anarchia, stato ed utopia\" con uno dei suoi ultimi libri, \"La vita pensata\", definendo queste vedute \"seriamente inadeguate\", sostenendo i valori della cooperazione e quello della solidariet\u00e0, pur non ritenendoli un \"obbligo morale\". Ciononostante, non rinneg\u00f2 mai la sua fede nello Stato minimo.\nIn un'intervista concessa nel 2001, tuttavia, chiar\u00ec la sua posizione: \nIn \"Spiegazioni filosofiche\" (1981), Nozick fornisce inedite definizioni di conoscenza, di libero arbitrio e della natura del valore. \"La vita pensata\" (1989), rivolto ad un pubblico pi\u00f9 vasto, esplora i concetti di amore, morte, fede, realt\u00e0, ed il senso della vita. \"La natura della razionalit\u00e0\" (1993) presenta una teoria che tenta di \"abbellire\" la classica teoria della decisione, notoriamente \"spartana\". \"Puzzle socratici\" (1997) \u00e8 una raccolta di saggi che spaziano da Ayn Rand e la \"scuola economica austriaca\" (F. von Hayek), ai diritti degli animali, mentre la sua ultima opera, \"Invarianze\" (2001) \u00e8 uno sforzo introspettivo dalla fisica e biologia ai problemi dell'oggettivit\u00e0 in aree quali la natura della necessit\u00e0 ed il divino e il valore morale.\nNel 1987 and\u00f2 a Roma assieme alla moglie Gjertrud Schnackenberg, che aveva gi\u00e0 ricevuto il Rome Prize Award, e venne ospite poi in Italia per circa due anni (fino al 1988), presso l'Accademia americana di Roma, con sede al Gianicolo.\nNozick fu ragguardevole per il suo stile curioso ed esplorativo, e per l'ecumenismo metodologico. Spesso compiaciuto di sollevare tormentose dispute filosofiche, rimettendone il giudizio al lettore. Nozick fu pure ragguardevole per la sua ingegnosa capacit\u00e0 di trarre del materiale dalla letteratura estranea alla filosofia (ad es., economia, fisica, biologia dell'evoluzione) per trasfondere freschezza e rilevanza al suo lavoro.\nMor\u00ec nel 2002 dopo aver lungamente combattuto il cancro, un tumore allo stomaco di cui soffriva dal 1994. \u00c8 sepolto a Cambridge, nel Massachusetts.\nPensiero.\nNozick ed il problema di Gettier.\n\"Spiegazioni filosofiche\" affronta molte questioni spinose, fra le quali il problema di cosa definire \"conoscenza\" sulla scia del saggio di Edmund Gettier, che aveva offerto convincenti controesempi della classica definizione di Platone (1. p \u00e8 vero; 2. S crede che p; 3. S \u00e8 \"giustificato\" a credere che p).\nNozick offre una rassegna della letteratura in proposito (gi\u00e0 abbondante nel 1981) e poi suggerisce la propria soluzione, chiamata \"Truth-Tracking\" (pi\u00f9 o meno, in italiano: \"seguire la traccia della verit\u00e0\").\nSecondo Nozick, un soggetto \"S\" conosce \"p\" quando si verificano quattro condizioni:\nIn altre parole, Nozick sostituisce la \"giustificazione\" platonica con la condizionalit\u00e0 congiuntiva.\n\"Anarchia, stato e utopia\".\nLa prospettiva libertaria di Nozick fa proprie le critiche nei confronti dell'utilitarismo sino a pervenire a esiti normativi contrastanti con la concezione della giustizia come equit\u00e0. La controversia con l'egualitarismo democratico tocca concezioni alternative di criteri di giustificazione o legittimazione delle istituzioni e dei processi politici, a partire dalla controversia sui confini stessi del dominio o dell'ambito del politico in una societ\u00e0 data. La teoria libertaria \u00e8 centrata infatti sull'idea di stato minimo e di massima estensione dell'arena delle scelte individuali. Lo Stato minimo \u00e8 lo Stato pi\u00f9 esteso che possa essere giustificato, qualsiasi stato pi\u00f9 esteso viola i diritti delle persone; allo stesso modo \"giustizia distributiva\" non \u00e8 un'espressione neutra, quel che ciascuna persona riceve lo deve agli altri che glielo danno in cambio di qualcosa, oppure in dono: in una societ\u00e0 libera persone diverse controllano risorse differenti, e nuovi possessi sorgono dagli scambi e dalle azioni volontari delle persone.\nL'opera di Nozick \"Anarchia, stato e utopia\" \u00e8 articolata in tre parti: nella prima si presenta una serie di argomenti a favore dello stato minimo; la questione normativa \u00e8 quella della giustificazione di un'agenzia protettiva dominante e monopolistica in una comunit\u00e0 data che pu\u00f2 legittimamente imporre obblighi e costi agli individui per provvedere alla fornitura del bene pubblico della protezione dei diritti individuali; nella seconda parte viene formulata una teoria della giustizia coerente con la tesi sui diritti inviolabili e sono criticate le tesi sulla giustizia distributiva; la terza parte si propone di mostrare che la teoria libertaria non \u00e8 solo l'unica moralmente giustificata, ma tratteggia anche un disegno di vita collettiva attraente non estranea alla costruzione di utopie ragionevoli. Nella riflessione sull\u2019etica Nozick introduce il noto esperimento mentale della \"macchina dell'esperienza\". \nI diritti degli individui.\nNozick parte da un postulato secondo cui \u201cgli individui hanno diritti\u201d: tali diritti sono tanto forti e di cos\u00ec vasta portata da sollevare il problema di che cosa lo stato e i suoi funzionari possano fare, se qualcosa possono. Si pu\u00f2 parlare di diritti naturali nel senso di John Locke; ci si chiede quindi come \u00e8 possibile giustificare una preferenza per lo stato politico, sapendo che lo stato politico \u00e8 legittimo se, e solo se, la sua insorgenza non implica violazione dei \"diritti lockiani\" degli individui.\nNozick mostra quindi che uno stato pu\u00f2 nascere senza che i \"diritti lockiani\" di alcuno siano violati ma che questo stato deve essere uno stato minimo e che qualsiasi stato pi\u00f9 esteso non supera il test di giustificazione. Lo stato minimo deve essere un \"guardiano notturno\" (\"night watchman\"), deve solo proteggere e tutelare i diritti fondamentali: il diritto alla vita, alla propriet\u00e0, le libert\u00e0 di scelta, di autodeterminazione sono incoercibili. Lo stato deve quindi avere il monopolio della forza e deve erogare alcuni servizi, ma \u00e8 inaccettabile qualsiasi forma di redistribuzione poich\u00e9 violerebbe il diritto di propriet\u00e0. \u00c8 quindi moralmente condannabile qualsiasi proposta di assetto delle istituzioni politiche che affidi loro un'agenda mirante a scopi di giustizia distributiva che vadano al di l\u00e0 della provvista del bene pubblico della protezione dei diritti. I diritti degli individui sono essenzialmente diritti negativi, essi esprimono l'eguale libert\u00e0 negativa, ne consegue che ciascuno di noi, in quanto individuo autonomo, \u00e8 proprietario di s\u00e9 (autoappartenenza).\nMolto controversa - e in contrasto con quanto sostenuto da Locke e Kant - \u00e8 la tesi nozickiana secondo la quale, se ci si attenesse strettamente al \"principio di non-aggressione\", quest'ultimo consentirebbe di ritenere validi i contratti di \"schiavit\u00f9 consensuale e non coercitiva\" tra adulti. Infatti, Nozick rifiutava il concetto lockiano di \"diritti inalienabili\", caro alla tradizione contrattualistica e giusnaturalistica ed anche a molti accademici libertariani contemporanei. In \"Anarchia, stato e utopia\", egli afferma che il concetto stesso di \"sistema libero\" consente ad adulti consenzienti di stipulare contratti di \"schiavit\u00f9 volontaria\".\nCaratteri della teoria libertaria di Nozick.\nLa teoria di Nozick presenta le seguenti caratteristiche:\nContro la giustizia distributiva.\nLa teoria libertaria non \u00e8 una teoria della giustizia distributiva, a differenza dell'utilitarismo e del contrattualismo che forniscono principi differenti per giustificare distribuzioni di utilit\u00e0 o beni primari. Nozick sostiene che in entrambi i casi si tratta di \"teorie modellate a stato finale (\"patterned end-state theories\"), la teoria della giustizia deve invece essere una teoria \"storica\": i suoi principi devono specificare i requisiti della \"storia giusta\", ovvero delle origini che stanno alle spalle di una determinata distribuzione; se la catena che porta a una certa distribuzione \u00e8 giusta, quella distribuzione \u00e8 giusta, quale che sia, e se una distribuzione \u00e8 giusta dipende da come si \u00e8 originata. La teoria libertaria non mira tanto a giustificare una data distribuzione, ma i possessi o le propriet\u00e0 di cui gli individui possono legittimamente disporre.\nPer rispondere alla domanda sulla giustizia nella propriet\u00e0, occorre verificare se il processo con cui si \u00e8 giunti ad avere ci\u00f2 che si ha \u00e8 un processo giusto, dove \"giustizia\" equivale ad assenza di violazione dei diritti negativi di alcuno. La validit\u00e0 del titolo (\"entitlement\") che qualcuno ha su qualcosa dipende quindi dal fatto che non \u00e8 stato violato il diritto negativo di alcuno nella sequenza temporale di transazioni che hanno fatto s\u00ec che qualcuno abbia un titolo su qualcosa.\nSono tre gli argomenti centrali per una teoria storica della giustizia del titolo valido: il primo riguarda il \"principio di giustizia nell'acquisizione\" (\"justice in acquisition\"); il secondo concerne la \"giustizia nel trasferimento\" (\"justice in transfer\"); il terzo \u00e8 invocato nei casi di ingiustizia, in quelle circostanze in cui vi sia stata una violazione dei principi di giustizia nell'acquisizione o nel trasferimento. \u201cUna distribuzione \u00e8 giusta se ciascuno ha diritto di possedere le propriet\u00e0 che possiede con quella distribuzione\u201d.\nLa giustizia nella propriet\u00e0 \u00e8 storica in quanto dipende da quanto \u00e8 legittimamente avvenuto. In casi di ingiustizia dobbiamo ricorrere al \"principio di rettificazione\" (\"principle of rectification\"). Se la propriet\u00e0 di ciascuno \u00e8 giusta, allora l'insieme totale, la distribuzione della propriet\u00e0, \u00e8 giusta. \nQualsiasi principio \"modellato\" di giustizia distributiva o qualsiasi principio a stato finale implica una violazione dei diritti individuali; l'unico approccio valido risulta quello del titolo valido sulla propriet\u00e0 entro una teoria storica della giustizia. Un principio a stato finale o un principio di giustizia distributiva interferisce inevitabilmente nella vita della gente: ogni modello, per essere mantenuto, deve interferire con la vita degli individui al fine di impedire alla gente di trasferire risorse secondo i loro desideri.\nLa difesa del mercato.\nI libertariani, a differenza dei \"libertari\" come Noam Chomsky, per esempio, non si limitano a una difesa della libert\u00e0 negativa e a una critica dell'estensione illegittima della scelta pubblica, riferendosi esclusivamente al mercato. Lo spazio delle scelte individuali \u00e8 pi\u00f9 ampio e inclusivo di quello che ospita le scelte di imprese o consumatori. L'argomento a favore del mercato \u00e8 deontologico e anticonsequenzialistico: il mercato non \u00e8 valutato sulla base delle sue conseguenze in termini di esiti di benessere o di efficienza (come, per esempio in F. von Hayek); il mercato \u00e8 giustificato perch\u00e9 \u00e8 l'unica istituzione economica coerente con la tutela della eguale libert\u00e0 negativa degli individui.\nSe l'utilitarismo come dottrina morale comprensiva non include alcun principio indipendente o intrinseco di valore politico e mette a fuoco gli aspetti di benessere collettivo delle questioni di giustizia sociale, e se il contrattualismo di Rawls, per esempio, mira a selezionare una classe di bisogni di cittadinanza cui corrisponde l'eguale diritto di ciascuno a una quota equa di beni sociali primari, il libertarianismo fa perno sul valore dei diritti negativi individuali e pone l'accento sull'importanza morale della pi\u00f9 ampia restrizione possibile di quanto \u00e8 affidato alla scelta collettiva, per i suoi effetti oppressivi e dispotici. Benessere, equit\u00e0 e libert\u00e0 negativa sembrano essere i valori distintivi nelle tre concezioni. Le tre concezioni si basano, in diversi modi, su un'assunzione di eguaglianza morale, implicano poi che la virt\u00f9 della giustizia sia variamente interpretabile grazie a ragioni imparziali o impersonali e neutrali rispetto alle particolari persone che siamo o all'identit\u00e0 collettiva che accade sia la nostra.\nLo Stato minimo e lo stato ultra-minimo.\nNozick non considera quindi ingiuste le disparit\u00e0 di ricchezza, ma ritiene che i meccanismi di un mercato davvero libero da monopoli e oligopoli abbiano un'alta probabilit\u00e0 di soddisfare i bisogni di ogni individuo, bench\u00e9 ammetta la redistribuzione, in casi eccezionali.\nNozick approva pienamente la teoria minarchica dello stato minimo, lo stato \"guardiano notturno\" in cui l'organizzazione statale \u00e8 deputata a poche attivit\u00e0 e compiti:\nQueste funzioni andranno finanziate con una tassazione minima, in piccola parte obbligatoria e in gran parte volontaria.\nNozick teorizza anche uno \"stato ultra-minimo\", cio\u00e8 uno Stato che garantisca delle funzioni solo a chi vi aderisce, come un'assicurazione privata, vicino alle teorizzazioni anarco-capitaliste, che tuttavia egli nega, reputando impossibile una completa anarchia.\nSebbene nella seconda fase della sua riflessione ammetter\u00e0 un minimo welfare state sulla scia di F. von Hayek e Milton Friedman (che sostenevano una sorta di reddito di base come garanzia dell'ordine sociale), in \"Anarchia, stato e utopia\" Nozick sostiene che i servizi sociali gratuiti debbano essere di pertinenza di istituzioni filantropiche, religiose e laiche, che vanno incoraggiate, secondo i fondamenti del libero mercato.\nGiustizia penale.\nNozick, come Murray Rothbard, sostiene inoltre che la pena sia \"retributiva\", bench\u00e9 essa abbia anche funzione di prevenzione e deterrenza, e non accetta la definizione di emenda alla societ\u00e0 (in quanto \u00e8 l'individuo il centro della teoria) o rieducazione (in quanto implicante un giudizio morale). Avversa per\u00f2 fortemente il concetto di vendetta, che scaturisce da un uso sproporzionato della pena come risarcimento, se esclusivamente \"morale\" anzich\u00e9 \"materiale\" (denaro, beni, ecc.), dove invece Rothbard sostiene che una vendetta, proporzionata all'aggressione che ha violato il relativo assioma, possa essere lecita, se la parte lesa desidera esercitarla (senza alcun aiuto statale). Tale difetto potrebbe essere evitato ponendo un freno alla retribuzione, o un limite a tutela degli individui e delle relazioni, per evitare faide o eccessi di pena. La sanzione penale per\u00f2 permette anche al trasgressore di \"ricollegarsi\" ai valori corretti da cui l'offesa l'ha allontanato; questo non comporta rimorso, ma permette al trasgressore di capire quei valori anche se non li condivide.\n\"Invarianze\".\nL'opera pi\u00f9 ambiziosa di Nozick, la sua \"summa\" filosofica, \u00e8 \"Invarianze\". Pubblicato poco prima della sua morte, il libro attraversa varie discipline filosofiche, partendo dalla struttura del mondo oggettivo e dalla metafisica per tentare infine un approccio razionale all'etica. Una delle idee centrali del libro \u00e8 la ricerca di invarianze nel mondo, ci\u00f2 che in fisica potrebbe essere una legge di conservazione. Uno degli esempi che egli porta \u00e8 la teoria della relativit\u00e0 ristretta, che si sarebbe potuta pi\u00f9 correttamente chiamare secondo lui \"teoria dell'invarianza della velocit\u00e0 della luce\". Sotto questo aspetto il suo approccio si contrappone al relativismo culturale; la ricerca delle invarianze \u00e8 una ricerca dell'assoluto in un mondo estremamente variabile. Notevole il suo approccio logico, nel canone della filosofia analitica anglosassone. Lapidari sono alcuni suoi commenti sui filosofi della scienza pi\u00f9 noti."}
{"id": "403587", "revid": "985910", "url": "https://it.wikipedia.org/wiki?curid=403587", "title": "Luigi Legnani (musicista)", "text": "Biografia.\nNacque a Ferrara da Giuseppe Legnani e Rosa Bassi nel 1790 ma la sua famiglia si trasfer\u00ec a Ravenna nel 1799, dove mor\u00ec nel 1877.&lt;br&gt;\nStudi\u00f2 violino e fu voce bianca nel coro della cappella del Duomo di Ferrara. Esecutore di capacit\u00e0 eccezionali, conobbe grandi successi in tutta Europa, specialmente a Vienna. Fu pure ottimo violinista e cantante. \nEsord\u00ec come tenore al teatro vecchio di Ravenna nel 1807 a soli 17 anni ma il vero successo arriv\u00f2 il 2 luglio 1819, quando si esib\u00ec al ridotto della Scala di Milano come chitarrista. Con questo strumento fu concertista di successo in tutta Europa. Dal 1819 al 1823 risiedette a Vienna, dove Mauro Giuliani aveva per vari anni raccolto successi con la sua chitarra. La sua attivit\u00e0 nella capitale austriaca fu caratterizzata da grandi plausi da parte della critica ma con entrate modeste. Nel 1825 si spost\u00f2 a Genova. Per alcuni anni si dedic\u00f2 all'attivit\u00e0 didattica (della chitarra e del canto) e allo studio delle tecniche della liuteria. Intorno al 1832 riprese ad esibirsi, traversando con le sue tourn\u00e9e gran parte dell'Europa. A Vienna collabor\u00f2 con alcuni liutai, partecipando all'introduzione di importanti innovazioni tecniche sulla chitarra ma senza costruire strumenti.\nNel 1835 si rec\u00f2 a Parigi per una serie di concerti, non andati a buon fine per una caduta: si frattur\u00f2 un braccio e fu sostituito da Fernando Sor e Dionisio Aguado.\nLe ultime notizie di suoi concerti sono del 1842 in Spagna; sappiamo che comprendevano brani di chitarra sola e brani di voce tenorile accompagnata da chitarra, eseguite contemporaneamente.\nIntorno alla met\u00e0 del secolo interruppe l'attivit\u00e0 concertistica, ritirandosi a Ravenna, dove si dedic\u00f2 alla liuteria. Mor\u00ec il 5 agosto 1877 a 86 anni. Durante la sua carriera ebbe occasione di esibirsi insieme a grandi musicisti, come Franz Liszt; con Niccol\u00f2 Paganini strinse una collaborazione artistica purtroppo poco documentata.\nLe sue composizioni, quasi tutte per chitarra sola (fanno eccezione due duetti, un concerto di cui si dispone solo della partitura solistica ed alcuni frammenti vocali), appartengono all'estetica brillante del primo Ottocento e presentano spesso un taglio altamente virtuosistico. In esse si incontrano la struttura operistica e vocale-teatrale tipica di Giuliani e un gusto per le prodezze tecniche alla Paganini. La sua opera pi\u00f9 nota e pi\u00f9 apprezzata anche a livello didattico \u00e8 la raccolta dei \"36 Capricci\" op. 20.\nIl concerto per chitarra e orchestra composto da Legnani, che sotto un profilo storico assume grande importanza, ci \u00e8 giunto esclusivamente per quanto riguarda la partitura chitarristica, proveniente da trascrizioni di un autografo del compositore ferrarese. Risulta che Legnani diede almeno un'esecuzione pubblica di tale concerto, nel 1835, presentato col nome \"Concerto per chitarra e orchestra d'archi\". Oggi \u00e8 nota un'edizione del concerto curata da Francesco Gorio (Suvini Zerboni, 1989), in cui le partiture orchestrali che compaiono sono per\u00f2 una libera ricostruzione del curatore.\nCuriosit\u00e0.\nRiguardo alla notizia di un Legnani che in tarda et\u00e0 si sarebbe dedicato alla liuteria, Sergio Monaldini afferma che \"non esiste alcuna prova attendibile che Legnani abbia costruito anche una sola chitarra, tantomeno violini: non \u00e8 stato trovato un solo strumento che porti la sua firma\". Lo studioso fa risalire l'origine dell'equivoco ad una voce del dizionario dei liutai di Willibald Leo Freiherr von Luetgendorff nel 1904, che non specifica n\u00e9 il nome di battesimo n\u00e9 le fonti. Riguardo alla notizia di una lunga vecchiaia di solitudine e di povert\u00e0, Monaldini esprime dubbi e riporta alcune testimonianze, una delle quali lo ricorda infermo \"negli ultimi anni della sua vita\" e l'altra che lo ricorda invece come \"un bel vecchione, allegro, arzillo, affabilissimo\". Legnani pass\u00f2 una vecchiaia agiata in casa del genero, \"un facoltoso vicino di casa\". \nNon \u00e8 stato trovato alcun ritratto del musicista."}
{"id": "403591", "revid": "1762097", "url": "https://it.wikipedia.org/wiki?curid=403591", "title": "Rotazione", "text": "Una rotazione \u00e8 il movimento di un corpo che segue una traiettoria circolare. In due dimensioni, cio\u00e8 sul piano, una figura pu\u00f2 ruotare attorno ad un punto detto \"centro di istantanea rotazione\"; in tre dimensioni, la rotazione avviene intorno ad una retta detta \"asse di istantanea rotazione\" e pi\u00f9 in generale, una rotazione in n dimensioni avviene attorno ad uno spazio a (n-2) dimensioni.\nSe il centro o l'asse di rotazione \u00e8 completamente esterno all'oggetto che sta ruotando, si dice che il corpo descrive un'orbita: l'esempio tipico \u00e8 quello della rivoluzione terrestre attorno al Sole. In caso contrario l'oggetto ruota su s\u00e9 stesso, come farebbe una trottola.\nIn matematica.\nIn geometria, per rotazione si intende quel movimento rigido avente come punti fissi un punto detto \"centro\" (in due dimensioni) o una retta detta \"asse\" (in tre dimensioni) \"di rotazione\". Questo movimento sposta tutti i punti intorno al centro, o asse, di un angolo fissato.\nQuesto formalizza la percezione sensoriale secondo cui \"ruotare\" un oggetto indeformabile equivale a variare l'angolazione di tutti i suoi punti della medesima quantit\u00e0, lasciando cio\u00e8 invariate le relazioni angolari reciproche. In particolare, una rotazione \u00e8 una trasformazione che preserva il prodotto scalare.\nPer distinguere le rotazioni dalle riflessioni si sottolinea la loro peculiarit\u00e0 di conservare, oltre alle angolazioni reciproche, anche l'orientazione della figura (in termini formali, il segno del prodotto scalare oltre che il modulo), cio\u00e8 quella di mappare come si suol dire terne ordinate destrorse (sinistrorse) in terne destrorse (sinistrorse). Questo significa che se tre vettori ortogonali tra loro obbediscono alla regola della mano destra, allora continueranno a farlo anche dopo essere stati ruotati, cosa che invece non accade dopo una riflessione. Quest'ultima infatti manda terne destrorse in terne sinistrorse, e viceversa.\nLe rotazioni, contrariamente alle riflessioni, possono essere viste come il risultato di un movimento continuo nel tempo (come in figura). Questa distinzione fra riflessioni e rotazioni, bench\u00e9 intuitiva, \u00e8 espressa matematicamente in modo non banale e richiede alcuni concetti propri della topologia: una rotazione \u00e8 isotopa alla funzione identit\u00e0, mentre una riflessione no.\nNel formalismo dell'algebra lineare, una rotazione nello spazio euclideo equivale ad una matrice ortogonale speciale (cio\u00e8 a determinante positivo). In questo ambito si suole infine generalizzare il concetto di rotazione a spazi di Hilbert di dimensione generica, al limite infinita (nel qual caso si parla di operatori unitari).\nIn fisica.\nIl concetto di rotazione in fisica \u00e8 analogo a quello matematico, ma contrariamente a quest'ultimo ne viene sottolineata la natura dinamica introducendo una dipendenza continua dal tempo. Il parametro dinamico caratteristico della rotazione diventa cos\u00ec la velocit\u00e0 angolare (o l'accelerazione angolare) che a sua volta determina, attraverso il concetto di massa, il momento angolare (o l'energia cinetica di rotazione). Quest'ultima \u00e8 la grandezza fisica che compare nelle equazioni del moto come risposta all'applicazione di un determinato momento meccanico.\nIn astronomia.\nRotazione terrestre.\nLa Terra ruota su se stessa alla velocit\u00e0 di 1 giro in circa 24 ore (vedi giorno sidereo). Il suo asse di rotazione incontra la superficie terrestre in due punti, chiamati polo nord geografico e polo sud geografico. Tale asse \u00e8 inclinato rispetto all'eclittica, cio\u00e8 al piano dell'orbita terrestre intorno al sole: questo fatto \u00e8 causa del succedersi delle stagioni.\nL'inclinazione dell'asse terrestre oscilla di circa 2\u00ba con un periodo di circa 40000 anni: attualmente \u00e8 di circa 23\u00ba27\u2018. Secondo alcuni studiosi, sono state queste oscillazioni a provocare le ere glaciali, variando la quantit\u00e0 di luce solare ricevuta dalle diverse parti della Terra. L'asse ruota inoltre lentamente lungo il piano dell'eclittica, con un periodo di rotazione di circa 25000 anni: questo fenomeno \u00e8 detto precessione degli equinozi."}
{"id": "403604", "revid": "124056670", "url": "https://it.wikipedia.org/wiki?curid=403604", "title": "Acido palmitico", "text": "Lacido palmitico (acido esadecanoico secondo la nomenclatura IUPAC, talvolta indicato con il termine ambiguo palmitina) \u00e8 uno degli acidi grassi saturi pi\u00f9 comuni negli animali e nelle piante. \u00c8 un solido bianco che fonde a 63,1\u00a0\u00b0C e la sua formula chimica \u00e8 CH3(CH2)14COOH. Il nome deriva dal fatto che si trova nell'olio di palma, specificatamente in maniera inferiore all'estratto del frutto il quale contiene prevalentemente grassi monoinsaturi, bens\u00ec nel nocciolo della pianta, ma \u00e8 contenuto anche nel burro, nel formaggio, nel latte e nella carne.\nL'acido palmitico \u00e8 il primo acido grasso prodotto durante la sintesi degli acidi grassi e da esso possono essere prodotti acidi grassi a catena pi\u00f9 lunga.\nAlcuni derivati dell'acido palmitico sono stati usati durante la seconda guerra mondiale per produrre napalm.\nLa riduzione dell'acido palmitico genera alcool cetilico (o palmitolo o 1-esadecanolo).\nSecondo uno studio del 2009, determinerebbe nell'ipotalamo una resistenza alla produzione di insulina e leptina, responsabili del senso di saziet\u00e0.\nSecondo un altro studio del 2015, l'acido palmitico determinerebbe un'aumentata espressione di p53 e conseguentemente un incremento dell'espressione della proteina p665hc nelle cellule beta pancreatiche, associata ad una maggiore generazione di radicali dell'ossigeno e un accrescimento dell'apoptosi delle cellule beta..\nIl palmitato di miricile \u00e8 il principale componente della cera d'api."}
{"id": "403609", "revid": "39224", "url": "https://it.wikipedia.org/wiki?curid=403609", "title": "Omosessualit\u00e0 e Giudaismo", "text": ""}
{"id": "403630", "revid": "118880419", "url": "https://it.wikipedia.org/wiki?curid=403630", "title": "Julio Valent\u00edn Gonz\u00e1lez", "text": "Carriera.\nClub.\nAcquistato dal nel 2001, dopo essersi messo in mostra nel Guaran\u00ed (10 reti in 12 presenze), nel gennaio del 2002 fa ritorno alla squadra di provenienza.\nRientrato nella stagione 2002-2003, non disputa nessuna gara ufficiale con l'allora allenatore Andrea Mandorlini, e gioca con la formazione Primavera nel campionato di categoria. Ritornato in Sudamerica, milita per due stagioni nel Tacuary e successivamente nel Nacional Asunci\u00f3n.\nRientrato nuovamente al , col passare del tempo conquista la fiducia del mister Giancarlo Camolese, trovando, a suon di gol, un posto da titolare nella formazione biancorossa. Nel dicembre del 2005 \u00e8 difatti il miglior marcatore della squadra e uno dei migliori bomber della Serie B con 8 gol in 15 presenze.\nDopo l'incidente che gli ha fatto perdere il braccio sinistro, dal marzo del 2007 \u00e8 tornato ad allenarsi col , e il suo rientro era previsto per giugno del 2007, ma non ha mai ottenuto l'idoneit\u00e0 all'attivit\u00e0 sportiva agonistica.\nConsiderato il fatto che in Italia potrebbe giocare solamente a livello dilettantistico, nel luglio 2007 fa ritorno nel campionato del Paraguay nelle file del Tacuary, dove, il 16 novembre 2007 torna a calcare i campi da gioco, nello scontro tra Tacuary e Olimpia Asunci\u00f3n.\nNel 2008 viene ingaggiato dal Presidente Hayes.\nNazionale.\nHa vinto la medaglia d'argento alle Olimpiadi di Atene 2004.\nL'incidente.\nIl 22 dicembre 2005, in seguito ad un incidente automobilistico, in cui viene coinvolto insieme al compagno argentino Gerardo Ruben Grighini, viene ricoverato in gravi condizioni all'ospedale di Padova, (tra l'altro gli sono effettuate una trentina di trasfusioni nelle prime 24 ore) dove, il 17 gennaio 2006, in seguito a gravi complicazioni, i medici sono costretti ad amputargli il braccio sinistro.\nDa allora sono moltissime le manifestazioni di solidariet\u00e0 provenienti dal mondo sportivo, compresa una visita di Alex Zanardi, che a suo tempo, si trov\u00f2 a sostenere una simile vicenda.\n\u00c8 stato sottoposto a diversi interventi per una completa riabilitazione del braccio destro, e per l'applicazione di una protesi a quello sinistro, il tutto con l'obiettivo, come lui stesso dichiar\u00f2, di ritornare un giorno a giocare a calcio.\nNel dicembre del 2006 riceve il premio \"Il bello del calcio\", istituito da \"La Gazzetta dello Sport\" per ricordare Giacinto Facchetti e in particolare i suoi valori morali.\nFuori dal campo.\nHa partecipato come ospite protagonista ad una puntata della trasmissione \"Il bivio - Cosa sarebbe successo se...\", condotta da Enrico Ruggeri.\nAttualmente \u00e8 il coordinatore di Inter Campus in Paraguay."}
{"id": "403638", "revid": "123472508", "url": "https://it.wikipedia.org/wiki?curid=403638", "title": "Qianjiang Group", "text": "Zhejiang Qianjiang Motorcycle Group Co., Ltd. (abbreviato in Qianjiang Group o semplicemente in QJ Group) \u00e8 un'azienda cinese, produttrice principalmente di motociclette e scooter, ma anche di quadricicli, bici elettriche, rasaerba, golf cart, generatori, pompe e altre attrezzature per la cura del giardino.\nIl contesto.\nHa sede a Wenling, a 480\u00a0km da Shanghai e d\u00e0 lavoro a 14.000 persone, producendo ogni anno 1.200.000 veicoli a due ruote e oltre 2 milioni di motori. Lo stabilimento copre un'area di 670.000 metri quadrati, con sofisticate macchine a controllo numerico per la lavorazione dei componenti importate da Germania, Italia e USA.\nDal 1999 sui mercati esteri commercializza i suoi modelli con il marchio Keeway.\nNel 2006 ha vinto il premio per l'industria motociclistica come esportatore dell'anno; infatti circa il 20% della produzione viene venduto oltre confine.\nL'azienda, che ha un capitale di pi\u00f9 di 750 milioni di dollari, dal 1999 \u00e8 presente sul listino della Borsa di Shenzhen. Infine ha ottenuto la certificazione ISO 9001.\nNel 2005 la Qianjiang ha acquisito la Benelli, storica casa motociclistica italiana con sede a Pesaro nelle Marche.\nDal settembre del 2016 il pacchetto azionario di maggioranza (29.8%) della societ\u00e0 \u00e8 controllato dal colosso cinese Geely Holding Group."}
{"id": "403645", "revid": "49009", "url": "https://it.wikipedia.org/wiki?curid=403645", "title": "Racing de Santander", "text": ""}
{"id": "403648", "revid": "49009", "url": "https://it.wikipedia.org/wiki?curid=403648", "title": "Racing Santander", "text": ""}
{"id": "403655", "revid": "33751", "url": "https://it.wikipedia.org/wiki?curid=403655", "title": "Atletico de Madrid", "text": ""}
{"id": "403670", "revid": "174925", "url": "https://it.wikipedia.org/wiki?curid=403670", "title": "Teorema di B\u00e9zout", "text": "In matematica, il teorema di B\u00e9zout (che prende il nome dal matematico francese \u00c9tienne B\u00e9zout) permette di conoscere il numero di intersezioni fra due curve algebriche. Il numero che si ottiene \u00e8 soggetto ad una 'interpretazione'; ma in ogni caso indica il \"massimo\" numero di intersezioni che due curve algebriche possono avere, se non ammettono componenti comuni. \nIn geometria algebrica, l'enunciato del teorema di B\u00e9zout si applica ai punti di intersezione di curve piane \"X\" di grado \"m\" e \"Y\" di grado \"n\" (si intende per \"grado\" di una curva (algebrica) \"C\" il grado del polinomio che la descrive). Esso dice che il numero delle intersezioni, contate con la loro molteplicit\u00e0, \u00e8 precisamente \"mn\", eccetto nel caso in cui \"X\" e \"Y\" hanno una componente comune. Di conseguenza \"mn\" \u00e8 il massimo numero finito di punti d'intersezione. \nNel caso particolare in cui una delle curve \u00e8 una retta il teorema di B\u00e9zout \u00e8 una versione del teorema fondamentale dell'algebra. Per esempio, la parabola definita da \"y - x\"2 = 0 di grado 2 e la retta \"y\" - 2\"x\" = 0 di grado 1 si incontrano esattamente in due punti. \nNel caso di due rette, cio\u00e8 con \"m\" = \"n\" = 1, \u00e8 chiaro che stiamo lavorando nel piano proiettivo; si tenga conto che per casi di grado superiore si \u00e8 costretti ad operare in P2\"K\" cio\u00e8 su un campo algebricamente chiuso \"K\".\nEsempi.\nDue rette distinte si incontrano sempre esattamente in un punto. Se sono parallele, questo punto \u00e8 il punto all'infinito. Per vedere algebricamente come lavora, nello spazio proiettivo, le rette \"x\" + 2\"y\" = 3 e \"x\" + 2\"y\" = 5 sono rappresentate in coordinate omogenee dalle equazioni \"x\"+2\"y\"-3\"z\"=0 e \"x\"+2\"y\"-5\"z\"=0. Risolvendo, si ha \"x\"= -2\"y\" e \"z\"=0, che corrisponde al punto (-2:1:0) in coordinate omogenee. Poich\u00e9 la coordinata \"z\" \u00e8 0, questo punto giace sulla retta all'infinito.\nDue circonferenze non si incontrano mai in pi\u00f9 di due punti nel piano, mentre il teorema di B\u00e9zout parla di quattro. Questa differenza nasce dal fatto che ogni circonferenza passa sempre per due punti complessi appartenenti alla retta dei punti all'infinito.\nScrivendo la circonferenza\nnelle coordinate omogenee troviamo\ndalla quale \u00e8 chiaro che i punti (1:\"i\":0) e (1:-\"i\":0) appartengono ad ogni circonferenza. Quando due circonferenze non si incontrano in nessun punto reale (per esempio perch\u00e9 sono concentriche), allora si incontrano nei due punti della linea all'infinito e in altri due punti complessi che non appartengono all'infinito.\nIn accordo con il teorema, ogni conica incontra la retta dell'infinito in due punti. Un'iperbole la incontra nei due punti corrispondenti alle due direzioni degli asintoti. Un'ellisse la incontra in due punti complessi coniugati --- nel caso della circonferenza i punti sono (1:\"i\":0) e (1:-\"i\":0). Una parabola la incontra in un solo punto, ma poich\u00e9 si tratta di un punto di tangenza allora deve essere contato come doppio. \nIn generale, due coniche si incontrano in quattro punti. Tuttavia, le figure seguenti mostrano degli esempi in cui la circonferenza formula_3 incontra altre ellissi in un numero minore di punti di intersezione, poich\u00e9 almeno uno ha molteplicit\u00e0 maggiore di 1:"}
{"id": "403686", "revid": "287204", "url": "https://it.wikipedia.org/wiki?curid=403686", "title": "Fronte popolare", "text": "Per fronte popolare si intende normalmente l'unione elettorale dei partiti della sinistra che fanno fronte comune contro le forze reazionarie o centriste. Nella terza internazionale (1933-1935), venne rimarcato il carattere violento e incivile del fascismo; da l\u00ec la decisione di batterlo con ogni mezzo, partendo da un'alleanza vasta di opposizione: il \"fronte popolare\". \nAntefatto.\nQuesta decisione venne presa dopo che le rivoluzioni socialiste o comuniste successive alla fine della prima guerra mondiale fallirono in Germania e in altri paesi. Questi tentativi di rivolte erano stati portati avanti da gruppi ristretti come la Lega di Spartaco di Rosa Luxemburg ed avevano creato una profonda frattura all'interno del movimento operaio, diviso tra socialdemocratici e comunisti. Anche sfruttando tale divisione, in questi paesi si erano affermati regimi autoritari poi spostatisi a destra. Con il VII Congresso (luglio-agosto 1935), il Comintern, che gi\u00e0 da tempo aveva abbandonato la strategia della \"rivoluzione permanente\" per adottare quella del \"socialismo in un solo paese\", abbandon\u00f2 anche la politica del socialfascismo per adottare quella dei fronti popolari.\nNazioni ove si formarono fronti popolari.\nFrancia.\nAlle elezioni del 1936 la SFIO, il Partito Comunista Francese e i radicali si uniscono e vincono le elezioni. Il leader del nuovo governo \u00e8 il socialista L\u00e9on Blum. Il governo riesce a portare avanti una serie di riforme del lavoro come le 40 ore settimanali e due settimane di ferie pagate (prima volta nella storia). L'esecutivo per\u00f2 trova molte difficolt\u00e0, infatti contro il premier viene scatenata una furiosa campagna antisemita. Oltre questo cresce il sospetto, sostenuto dai media, che Blum stia preparando la strada ad una dittatura comunista. Il governo Blum cade nel giugno del 1937 in seguito alle molte difficolt\u00e0. Il Fronte Popolare finisce definitivamente in seguito alla firma da parte del nuovo primo ministro degli accordi di Monaco nel 1938. Questi accordi furono osteggiati dai parlamentari comunisti mentre i socialisti si astennero.\nSpagna.\nSi costituisce con l'adesione di socialisti, comunisti, repubblicani e parte degli anarchici. Il primo banco di prova per il cartello sono le elezioni dell'aprile 1936, dove riescono a raccogliere la maggioranza dei voti. Questa maggioranza per\u00f2 \u00e8 molto risicata, in realt\u00e0 infatti il paese \u00e8 diviso in due blocchi in cui uno ha paura della forza eversiva dell'altro. Questa situazione si concretizz\u00f2 nello scoppio della guerra civile spagnola nel 1936 quando le guarnigioni del Marocco guidate dal generale Francisco Franco si sollevano contro la repubblica.\nItalia.\nA differenza dei due casi precedenti il fronte nasce dopo la seconda guerra mondiale nel 1948 con l'unione del PSI e del PCI. Questa alleanza rappresenta la continuit\u00e0 con il movimento di resistenza, infatti queste due forze erano le pi\u00f9 importanti all'interno del Comitato di Liberazione Nazionale e volevano una repubblica con un totale rinnovamento in termini sociali e politici rispetto al precedente regime.\nIl fronte popolare italiano non ha le premesse storiche dei precedenti e neanche i risultati elettorali sono gli stessi. Le elezioni politiche italiane del 1948 vengono vinte dalla DC con il 48% dei voti mentre il fronte si ferma al 31%."}
{"id": "403699", "revid": "91161", "url": "https://it.wikipedia.org/wiki?curid=403699", "title": "Giuliano Palma and the bluebeaters", "text": ""}
{"id": "403715", "revid": "1543377", "url": "https://it.wikipedia.org/wiki?curid=403715", "title": "Diana Gabaldon", "text": "\u00c8 conosciuta per aver scritto \"Outlander\", una serie di romanzi che ha come protagonista Claire Beauchamp, una donna del XX secolo che si ritrova catapultata indietro nel tempo nella Scozia del 1743, dove assiste in prima persona alla seconda insurrezione giacobita. Gli elementi principali dei suoi libri sono l'ambientazione storica, i viaggi nel tempo, l'avventura e il romanticismo.\nDai suoi romanzi \u00e8 stata tratta la serie televisiva di Starz \"Outlander\", adattata da Ronald D. Moore.\nBiografia.\nDiana J. Gabaldon \u00e8 nata l'11 gennaio 1952, in Arizona (Stati Uniti d'America). Suo padre, Tony Gabaldon (1931-1998), era un senatore dello Stato dell'Arizona originario di Flagstaff, dove la Gabaldon \u00e8 cresciuta, mentre la famiglia di sua madre era originaria dello Yorkshire (Inghilterra).\nHa conseguito una laurea in zoologia alla Northern Arizona University nel 1973, un master in biologia marina presso l'Universit\u00e0 della California di San Diego, pi\u00f9 precisamente allo Scripps Institution of Oceanography, nel 1975, e un Ph.D. in ecologia ancora alla Northern Arizona University nel 1978. Dalla stessa universit\u00e0, ha ricevuto inoltre una \"laurea honoris causa\" in scienze umanistiche nel 2007. Assistente professoressa a tempo pieno presso il centro per gli studi ambientali dell'Universit\u00e0 statale dell'Arizona nel 1980, si \u00e8 dedicata alla ricerca, \u00e8 stata un'esperta di analisi numerica e di database, e ha tenuto corsi universitari di anatomia e altre materie, fondando la rivista scientifica \"Science Quarterly Software\". Nella met\u00e0 degli anni '80, la Gabaldon ha scritto articoli e recensioni per riviste informatiche a livello nazionale, come \"Byte\", \"PC Magazine\" e \"InfoWorld\".\nVive a Scottsdale (Arizona) con il marito, Doug Watkins. La coppia ha tre figli adulti: Laura, Samuel e Jennifer. Dopo la pubblicazione del suo primo libro, si \u00e8 dimessa dalla sua posizione all'Arizona State University per diventare scrittrice a tempo pieno.\nLa carriera di scrittrice.\nNel marzo del 1988, la Gabaldon decise di scrivere un romanzo, senza lo scopo di farsi pubblicare ma semplicemente \"per imparare come si fa\". Un personaggio dell'episodio intitolato \"War Games\" della serie televisiva \"Doctor Who\", uno scozzese diciassettenne del 1745 di nome Jamie MacCrimmon, le forn\u00ec l'ispirazione per il suo protagonista maschile, Jamie Fraser, e per l'ambientazione del romanzo nella Scozia del XVIII secolo. La Gabaldon decise poi di creare \"una donna inglese per contrastare tutti quei kilt scozzesi\", ma il suo personaggio femminile \"\u00e8 subentrato nella storia e ha cominciato a raccontare in prima persona, esprimendo moderni commenti strafottenti su tutto\"; per spiegare il comportamento e gli atteggiamenti emancipati del personaggio, l'autrice scelse di farla viaggiare nel tempo. Pi\u00f9 tardi, nel corso dello stesso anno, la Gabaldon scrisse un breve estratto del suo romanzo sul \"CompuServe Literary Forum\", che la port\u00f2 a fare la conoscenza dell'agente letterario Perry Knowlton. Knowlton si prese a carico la scrittrice sulla base di un'opera ancora incompiuta, provvisoriamente intitolata \"Cross Stitch\"; il contratto prevedeva inizialmente la realizzazione di una trilogia. Il titolo del primo libro venne cambiato in \"Outlander\" prima della pubblicazione negli Stati Uniti, mentre rimase invariato in Gran Bretagna.\nLa serie di Outlander fu in seguito espansa con altri romanzi, ed \u00e8 stata pubblicata in 26 paesi e tradotta in 23 lingue, per un totale di nove milioni di copie vendute. Include anche un libro-guida, \"The Outlandish Companion\", che fornisce informazioni dettagliate su impostazioni, scenario, personaggi, ricerca e scrittura dei romanzi. Diana Gabaldon ha inoltre scritto una graphic novel intitolata \"The Exile\", situata all'interno dell'universo \"Outlander\" e caratterizzata dai suoi personaggi principali, ma raccontata dal punto di vista di Jamie Fraser e del suo padrino, Murtagh. Dalla saga \u00e8 stata tratta una serie spin-off incentrata su Lord John Grey, un personaggio secondario della serie originale.\nOpere.\nSerie di \"Outlander\".\nLa serie racchiude diversi generi, come quello storico, fantasy, romantico e d'avventura. Da essa, l'autrice ha tratto anche una serie spin-off che vede al centro un personaggio secondario di \"Outlander\", Lord John Grey.\nLa serie di \"Outlander\" \u00e8 composta, al 2016, da otto romanzi in lingua originale (quindici nella trasposizione italiana), tre racconti brevi, una graphic novel e due libri-guida (contenenti sinossi, presentazioni dei personaggi e altre note e informazioni). In Italia la serie \u00e8 edita dal 2003 da Corbaccio, che ha diviso ogni libro in due parti, eccetto il primo volume che \u00e8 stato pubblicato interamente con il titolo \"La straniera\" (anche se, per un periodo di tempo - fino all'edizione del 2015, pubblicata nuovamente in un unico volume - era stato diviso anch'esso in due parti intitolate \"L'anello d'argento\" e \"Lo spirito della sorgente\"). Il primo libro era stato precedentemente edito in Italia, per la prima volta, da Sonzogno nel febbraio del 1993, con numerosi tagli e il titolo \"Ovunque nel tempo\".\nA luglio 2016, la scrittrice ha rivelato che il nono libro della serie si intitoler\u00e0 \"Go Tell the Bees That I Am Gone\". La serie si concluder\u00e0 con il decimo libro.\nSerie di \"Lord John\".\nLa serie di Lord John \u00e8 uno spin-off della serie di Outlander ed \u00e8 incentrata sul personaggio di Lord John Grey. La serie contiene, al 2016, tre romanzi e cinque racconti brevi. In Italia, editi da Corbaccio, sono stati pubblicati solo i primi due romanzi: \"Lord John and the Private Matter\" (che nella versione italiana prende il titolo di \"Lord John e una questione personale\") e \"Lord John and the Brotherhood of the Blade\" (suddiviso in due parti intitolate rispettivamente \"Lord John e i fantasmi del passato\" e \"Lord John e una verit\u00e0 inaspettata\")."}
{"id": "403727", "revid": "834", "url": "https://it.wikipedia.org/wiki?curid=403727", "title": "K 239", "text": ""}
{"id": "403738", "revid": "767487", "url": "https://it.wikipedia.org/wiki?curid=403738", "title": "Forum sociale del Mediterraneo", "text": "Il Forum sociale del Mediterraneo nasce dal processo che nel 2001 ha dato vita al Forum sociale mondiale di Porto Alegre.\nStoria.\nIl primo Forum sociale del Mediterraneo si svolse a Barcellona dal 16 al 19 giugno 2005, e cont\u00f2 su una partecipazione minima di 4000 attivisti. Vi si svolsero 214 attivit\u00e0, fra seminari, laboratori, conferenze ed assemblee, che coinvolsero 373 associazioni provenienti in gran parte dalla Catalogna, ma anche dal resto dei paesi dell'Unione europea, dal Maghreb e dal Medio Oriente mediterraneo. Fu molto scarsa, invece, la partecipazione dai Balcani.\nLe tematiche affrontate nel Forum erano in parte le stesse che animano i Forum sociali mondiali, riviste in chiave mediterranea: le critiche al neoliberismo si rivolsero di conseguenza alle istituzioni del \"partenariato euromediterraneo\", processo poco conosciuto che coinvolge l'Unione europea e dodici paesi mediterranei, mentre l'opposizione alle guerre si incentr\u00f2 prevalentemente sulla situazione della Palestina.\nDurante la manifestazione finale del Forum, militanti marocchini ed attivisti del Sahara Occidentale si affrontarono in modo violento, cosa che mise in secondo piano l'andamento (modesto) della manifestazione stessa."}
{"id": "403745", "revid": "287204", "url": "https://it.wikipedia.org/wiki?curid=403745", "title": "Carlos Saul Menem", "text": ""}
{"id": "403754", "revid": "37401", "url": "https://it.wikipedia.org/wiki?curid=403754", "title": "Ra\u00fal Alfons\u00edn", "text": ""}
{"id": "403756", "revid": "466539", "url": "https://it.wikipedia.org/wiki?curid=403756", "title": "Ra\u00fal Ricardo Alfons\u00edn", "text": "Biografia.\nMembro della \"Uni\u00f3n C\u00edvica Radical\", schierato su posizioni socialiste, venne eletto per la prima volta deputato nel 1958, vincendo nella circoscrizione provinciale di Buenos Aires. Nel 1973 venne candidato dal movimento radicale alla presidenza dell'Argentina, ma nelle consultazioni politiche fu sconfitto da Ricardo Balb\u00edn. Dopo il fallimento della giunta militare del \"Processo di riorganizzazione nazionale\" (che lo aveva costretto al silenzio) e soprattutto la disastrosa guerra delle Falkland, Alfonsin si ricandid\u00f2 come presidente, venendo eletto nell'ottobre del 1983.\nDurante il suo governo, uno dei pi\u00f9 duraturi della storie dell'Argentina recente, molti membri influenti del precedente regime militare vennero arrestati per violazione dei diritti umani. Alfonsin attu\u00f2 una politica laburista tentando di non surriscaldare troppo il clima sociale che il suo paese attraversava in quel momento. Nel 1984 firm\u00f2 un trattato di amicizia e collaborazione con il presidente del Cile Augusto Pinochet, che permise all'Argentina di avere un alleato in pi\u00f9 nel suo tentativo di costruzione del Mercosur.\nNel 1989, tuttavia, ci fu una grave crisi economica dovuta soprattutto all'aumento vertiginoso dell'inflazione, che raggiunse e super\u00f2 il 200%. In varie citt\u00e0 (in particolar modo Rosario), scoppiarono vari moti di protesta che lo costrinsero alle dimissioni. Nello stesso usc\u00ec trionfante della elezioni politiche un peronista, Carlos Sa\u00fal Menem. Dopo la sconfitta del suo partito alle presidenziali del 1995 che aveva candidato Horacio Massacessi, continu\u00f2 la sua attivit\u00e0 politica come semplice parlamentare, pur rimanendo una figura prestigiosa del centrosinistra latino-americano.\n\u00c8 morto il 31 marzo 2009, a 82 anni, a causa di un tumore polmonare. Il suo feretro \u00e8 stato esposto al Congresso Nazionale Argentino meta di numerosi sostenitori dell'ex Presidente. La Presidente Cristina Kirchner ha proclamato giorno di lutto nazionale e gli ha dedicato i funerali di Stato. \u00c8 sepolto nel cimitero della Recoleta di Buenos Aires."}
{"id": "403758", "revid": "287204", "url": "https://it.wikipedia.org/wiki?curid=403758", "title": "Raul Alfonsin", "text": ""}
{"id": "403764", "revid": "174925", "url": "https://it.wikipedia.org/wiki?curid=403764", "title": "Teorema del massimo modulo", "text": "In matematica, il teorema del massimo modulo \u00e8 un risultato di analisi complessa.\nAfferma che se una funzione formula_1 \u00e8 analitica in un dominio (aperto e connesso) formula_2, allora formula_3 ammette un massimo in formula_2 se e solo se formula_1 \u00e8 una funzione costante.\nIn particolare, se formula_1 \u00e8 una funzione analitica non costante in un dominio limitato formula_2 e continua sul bordo formula_8 allora il valore massimo di formula_3 sulla chiusura di formula_2 (che esiste per il teorema di Weierstrass) viene raggiunto su formula_8.\nAnalogo risultato vale per il minimo ma solo se la funzione non ha zeri all'interno del dominio formula_2.\nDimostrazione.\nSupponiamo che formula_3 ammetta un massimo formula_14 in un punto formula_15. Essendo formula_2 aperto, segue che esiste formula_17 tale che il cerchio formula_18 di centro formula_19 e raggio formula_20 sia contenuto in formula_2.\nDalla formula integrale di Cauchy segue che\ne quindi, dalla disuguaglianza di Darboux\ndove formula_24 e l'uguaglianza vale se e solo se formula_1 \u00e8 costante (con formula_26) su formula_18 e quindi su tutto formula_2 per prolungamento analitico. Il teorema segue quindi osservando che formula_14 \u00e8 il massimo di formula_30 e dunque si deve necessariamente avere formula_31."}
{"id": "403769", "revid": "729019", "url": "https://it.wikipedia.org/wiki?curid=403769", "title": "Alfred Oscar Saint Jean", "text": "Maggiore generale, fu Presidente dell'Argentina \"ad interim\" dal 18 giugno 1982 al 1\u00ba luglio 1982, durante il periodo della dittatura militare conosciuta col nome di Processo di riorganizzazione nazionale.\nDopo che Leopoldo Galtieri fu costretto a dimettersi a causa della sconfitta nella Guerra delle Falkland (17 giugno 1982), Saint Jean si trov\u00f2 al potere in un momento in cui il prestigio delle forze armate terrestri si era di molto ridotto, a causa del fallimento delle operazioni militari.\nTuttavia, anche grazie ai pesanti dissensi interni tra i rappresentanti della giunta militare (da un lato il Generale Cristino Nicolaides, a capo dell'Esercito, e dall'altra l'Ammiraglio Jorge Isaac Anaya, a capo della Marina, e il Generale Basilio Lami Dozo, a capo dell'Aeronautica), Saint Jean riusc\u00ec ad assumere la carica di Presidente \"ad interim\" sino alla nomina del generale Reynaldo Bignone, suo successore."}
{"id": "403775", "revid": "2175", "url": "https://it.wikipedia.org/wiki?curid=403775", "title": "Alfredo Saint-Jean", "text": ""}
{"id": "403779", "revid": "8596", "url": "https://it.wikipedia.org/wiki?curid=403779", "title": "Alfred Oscar Saint", "text": ""}
{"id": "403782", "revid": "8596", "url": "https://it.wikipedia.org/wiki?curid=403782", "title": "Carlos Lacoste", "text": ""}
{"id": "403789", "revid": "729019", "url": "https://it.wikipedia.org/wiki?curid=403789", "title": "Carlos Alberto Lacoste", "text": "Contrammiraglio della Marina militare argentina, fu partecipe del colpo di Stato militare del 24 marzo 1976 e del cosiddetto Processo di riorganizzazione nazionale, l'oppressivo regime militare che govern\u00f2 l'Argentina fino al 1983.\nBiografia.\nStretto collaboratore dell'ammiraglio Emilio Massera, uno dei tre capi militari della giunta militare al potere in Argentina, Lacoste, con il grado di capitano di vascello, acquis\u00ec una notevole influenza nelle strutture di governo istituite dai militari dopo il colpo di Stato, grazie anche alla sua lontana parentela con la moglie del generale Jorge Videla, presidente \"de facto\" della giunta. Lacoste entr\u00f2 subito a far parte del Ministero del Benessere Sociale presieduto dal contrammiraglio Julio C\u00e9sar Bardi, e ricevette l'incarico di assumere il controllo del calcio argentino soppiantando i vecchi dirigenti peronisti, Davide Bracutto e Paulino Niembro. Lacoste destitu\u00ec bruscamente entro il 31 marzo 1976 tutta la dirigenza dell'AFA.\nDopo l'assassinio del generale Omar Actis divenne il principale dirigente dell'Ente Aut\u00e1rquico Mundial '78 (EAM 78), la struttura amministrativa creata dalla giunta militare di Jorge Rafael Videla per organizzare i campionati del mondo di calcio previsti in Argentina nel 1978. L'EAM 78 era ufficialmente presieduto dal generale Antonio Louis Merlo, ma fu Lacoste che diresse praticamente tutto il grande sforzo organizzativo e propagandistico necessario per dare un'immagine di apparente efficienza e tranquillit\u00e0 dell'Argentina durante i mondiali.\nDopo la destituzione del generale Roberto Eduardo Viola, Lacoste divenne presidente \"ad interim\" dell'Argentina dall'11 dicembre 1981 al 22 dicembre 1981, fino all'assunzione della presidenza da parte del generale Leopoldo Galtieri.\nFu processato per corruzione ma riusc\u00ec a evitare le accuse pi\u00f9 gravi di crimini contro l'umanit\u00e0, per lo sterminio dei desaparecidos, accuse che colpirono invece gli altri militari di alto livello e molti dei loro sottoposti."}
{"id": "403805", "revid": "466539", "url": "https://it.wikipedia.org/wiki?curid=403805", "title": "Priscilla Presley", "text": "Biografia.\nIl padre biologico, James Wagner, era un pilota deceduto in un incidente aereo quando Priscilla aveva sei mesi. La madre, Anna Lillian Iversen (di origini norvegesi), si spos\u00f2 poi con un ufficiale della United States Air Force, Paul Beaulieu, che divenne quindi il padre adottivo di Priscilla, con cui and\u00f2 a vivere in Germania. Fu nella citt\u00e0 tedesca di Wiesbaden che Priscilla nel 1959 conobbe Elvis, all'epoca soldato nell'esercito statunitense. Inizialmente i genitori di Priscilla erano contrari alla relazione fra i due, soprattutto dopo che Elvis divenne abbastanza popolare, ma Presley riusc\u00ec a convincere gli estremamente riluttanti coniugi Beaulieu a permettere a Priscilla di vivere con suo padre Vernon Presley e la sua nuova moglie in una casa che Elvis aveva acquistato a Heritage Drive, a Memphis.\nLa diciassettenne Priscilla Beaulieu \"lavor\u00f2\" sulla madre per avere il suo sostegno ma prima di accettare il padre, ancora riluttante e protettivo, vol\u00f2 con lei a Los Angeles, dove Elvis stava girando \"L'idolo di Acapulco\". Dopo aver discusso con il cantante le \"regole\" i due volarono a Memphis dove incontrarono Vernon Presley, presero accordi per l'iscrizione alla Immaculate Conception School e che Priscilla avrebbe dovuto vivere nella casa di Vernon Presley. Una volta trasferitasi a Memphis nel 1962, Priscilla Beaulieu racconta che venne introdotta un poco alla volta a Graceland, passando occasionalmente delle notti con Presley all'inizio e, successivamente, trasferendovisi in pianta stabile.\nNella sua autobiografia del 1985, \"Elvis and Me\", descrive Presley come un uomo molto appassionato che non aveva un atteggiamento apertamente sessuale nei suoi confronti. Anche se egli avrebbe voluto passare pi\u00f9 ore solo con lei nella camera da letto, Priscilla scrive che Elvis non fece mai delle avance nei suoi confronti. Secondo il suo racconto, Elvis le disse che dovevano aspettare fino a quando fossero stati sposati prima di avere rapporti sessuali. Egli disse: \"Non sto dicendo che non possiamo fare altre cose. \u00c8 solo il rapporto vero e proprio. Voglio risparmiarlo\". Priscilla aggiunge: \"Timorosa di non piacergli - di distruggere la mia immagine come sua ragazzina - mi rassegnai ad una lunga attesa. Invece di consumare il nostro amore nella solita maniera, inizi\u00f2 ad insegnarmi altri modi per sedurlo. Avevamo un forte legame, in gran parte sessuale. Insieme creammo alcuni momenti eccitanti e selvaggi\".\nElla e Presley si sposarono il 1\u00ba maggio 1967, e la loro figlia Lisa Marie nacque nove mesi dopo, il 1\u00ba febbraio 1968. Priscilla ed Elvis si separarono nel febbraio del 1972 e divorziarono nell'ottobre del 1973. Priscilla partecip\u00f2 nel 1977 ai funerali dell'ex marito, morto improvvisamente a Graceland a soli 42 anni.\nCome attrice Priscilla Presley fece il suo debutto televisivo nel 1980 nella serie ABC \"Those Amazing Animals\". Ma la fama arriv\u00f2 partecipando nei panni di Jenna Wade nella soap opera \"Dallas\" dal 1983 al 1988, vecchia fiamma di Bobby, interpretato da Patrick Duffy. Dopo \"Dallas\" recit\u00f2 con Leslie Nielsen nella trilogia \"Una pallottola spuntata\".\nDal 1984 al 2006 ha avuto una relazione con lo scrittore e regista italo-americano Marco Garibaldi da cui ha avuto un figlio, Navarone, nato il 1\u00ba marzo 1987. Ha anche avuto lunghe relazioni con lo stuntman Mike Stone e con l'attore Michael Edwards. Nonna della modella Riley Keough, dal 2013 \u00e8 legata al presentatore televisivo Toby Anstis."}
{"id": "403818", "revid": "287204", "url": "https://it.wikipedia.org/wiki?curid=403818", "title": "Arcangelo (disambigua)", "text": ""}
{"id": "403821", "revid": "2128848", "url": "https://it.wikipedia.org/wiki?curid=403821", "title": "Arcangelo", "text": "Larcangelo \u00e8 un tipo di angelo, presente nel Cristianesimo, nell'Ebraismo e nell'Islam.\nL'etimo deriva dal latino \"archangelus\" (), composto dalle parole greche \u03b1\u03c1\u03c7\u03b5\u03b9\u03bd, \"\"\u00e0rchein\", comandare e \u03b1\u03b3\u03b3\u03b5\u03bb\u03bf\u03c2, \"\u00e0ngelos\"\", angelo (la traduzione letterale \u00e8 \"angelo capo\" o \"capo degli angeli\").\nNella tradizione giudaico cristiana vi sono uno (Michele), tre (con Gabriele e Raffaele), quattro (con Uriele), o sette arcangeli (con Barachiele, Geudiele, Sealtiele), a seconda del canone riconosciuto e della tradizione adottata.\nNell'Ebraismo.\nNon ci sono espliciti riferimenti agli arcangeli nei testi canonici della Bibbia Ebraica (Vecchio Testamento). Solitamente si trovano menzioni pi\u00f9 generali ad angeli, a partire dal Pentateuco in cui compaiono nelle storie di Abramo (che incontr\u00f2 tre angeli presso il luogo detto \"le Querce di Mamre\", che gli annunciarono la nascita del figlio tanto atteso, Isacco), di Giacobbe (che lott\u00f2 con Dio e in quella stessa notte ricevette da Dio un nuovo nome, Israele, che in aramaico significa \"forte con Dio\") e di Lot (che fu avvertito da un angelo riguardo agli impedimenti per la costruzione delle citt\u00e0 di Sodoma e Gomorra), per poi intensificare la loro presenza nei libri pi\u00f9 tardi come quello di Daniele.\nI sette arcangeli (o angeli sempre alla presenza di Dio) compaiono nel libro di Tobia (che non \u00e8 canonico per ebrei e protestanti, ma lo \u00e8 per cattolici e ortodossi). Secondo il libro di Tobia 12,1.5-15,20: \"\u2026allora l'angelo disse loro in segreto: \u201dBenedite il Dio del cielo e lodatelo davanti a tutti i viventi, perch\u00e9 egli ha usato con voi la Sua misericordia. \u00c8 bene tenere nascosto il segreto del re; ma \u00e8 degno di lode rivelare e proclamare le opere di Dio. Buona cosa \u00e8 la preghiera unita al digiuno, e assai meglio \u00e8 fare l'elemosina che accumulare tesori; l'elemosina infatti libera dalla morte, purifica dai peccati e fa trovare la misericordia e la vita eterna. Quelli che commettono il peccato e l'iniquit\u00e0 sono nemici della loro stessa vita. [\u2026] E proprio poich\u00e9 tu eri gradito a Dio, fu necessario che la tentazione ti mettesse alla prova.[\u2026] Io sono l'angelo Raffaele, uno dei sette che stanno davanti al Signore. \u00c8 ormai tempo che io torni a Colui che mi ha mandato; voi dunque benedite Dio e fate conoscere a tutti le Sue meraviglie\u201d.\nI primi riferimenti agli arcangeli si hanno nella letteratura del periodo inter-testamentale.\nSecondo il Rabbino Simeone ben Lakish di Tiberias (230-270), tutti i nomi specifici degli angeli furono introdotti dai giudei della Babilonia.\nPer la tradizione rabbinica, il Qabbal\u00e1h, e secondo il libro di Enoch, il numero usuale degli arcangeli \u00e8 almeno sette, che sono gli angeli focali. I tre pi\u00f9 alti arcangeli sono comunemente identificati come: Michael, Raphael e Gabriel. Per questi tre Arcangeli sono ben noti l'esegesi e i passi dei Libri della Bibbia canonica, in cui sono menzionati per nome e titolo.\nC'\u00e8 invece confusione nelle fonti, riguardo agli altri angeli: Uriel, Sariel, Samael, Raguel, Remiel, Zadkiel, Jophiel, Haniel e Chamuel.\nNel Cristianesimo.\nIl Nuovo Testamento parla molto raramente di angeli, e fa solo due riferimenti a un arcangelo: chiamato Michele in Giuda e senza nome in Prima lettera ai Tessalonicesi , dove la \u00abvoce dell'arcangelo\u00bb \u00e8 sentita al ritorno di Cristo. Alla luce di Mt 24,31 dovrebbe trattarsi sempre di Michele, costantemente considerato capo degli angeli nel resto delle Sacre Scritture (cfr. Dn 10 e Ap 12,7). Contrariamente alla credenza popolare, Gabriele non \u00e8 chiamato \"arcangelo\" nel libro del profeta Daniele (Daniel 8:15\u201326, 9:21\u201327), mentre nei Vangeli col termine di \"angelo\" \u00e8 menzionato in Luca 1:11-38, apparizione a Maria, Madre di Ges\u00f9 Cristo, e a Zaccaria, futuro padre di Giovanni il Battista.\nI teologi cristiani, sia cattolici che protestanti, sono concordi nell'identificare, nell'Antico Testamento, l'Angelo del Signore (al singolare) come una prefigurazione del Cristo; quindi una teofania. La teofania non \u00e8 in questo caso l'apparizione di Dio (come suggerisce la parola), ma la manifestazione terrena ai sensi di un angelo, che \"in cielo\", trascendente in Paradiso, \u00e8 pure totalmente uno e partecipe del Corpo Mistico del Cristo risorto dalla morte di croce.\nA partire dall'VIII secolo la Chiesa cattolica consente la venerazione e invocazione dei soli arcangeli Michele, Gabriele e Raffaele; in passato era molto diffusa l'invocazione di Uriel (\"Fuoco di Dio\") come quarto arcangelo, ma fu esplicitamente proibita nel Concilio di Aquisgrana. Gli Ortodossi menzionano \"sette arcangeli\": Uriel \u00e8 incluso e gli altri tre pi\u00f9 spesso citati sono Sealtiel (\"Intercessore davanti a Dio\"), Jehudiel (\"Ricompensatore\") e Barachiel (\"Lode di Dio\").\nI nomi dei sette arcangeli ricomparvero in Occidente nel 1516, quando il sacerdote Antonio Lo Duca riscopr\u00ec le loro immagini nella volta della Cappella Palatina di Palermo, con i loro nomi, i loro motti e i loro attributi. Ci\u00f2 determin\u00f2 un ampio, ma temporaneo, interesse devozionale, che determin\u00f2 nel 1523 la fondazione a Roma della confraternita dei Sette Arcangeli, a cui ader\u00ec anche l'imperatore Carlo V d'Asburgo. Il culto, destinato ad essere soppiantato dal culto per l'Angelo Custode, si diffuse anche in altre citt\u00e0. Ad esempio nella Cappella Metropolita del Duomo di Siracusa in quella che ora \u00e8 l'attuale Cappella del Crocefisso, ma sino al XVII secolo era l'abside meridionale, i fedeli avevano l'usanza di offrire ai sette Arcangeli sette monete e collocare sette ceri mentre facevano le loro richieste; curiosamente san Geudiele era invocato affinch\u00e9 non mancasse mai il benessere.\nLa preghiera ai \"Sette Arcangeli\" (traduzione della scritta sulla lapide presso l'altare della Cattedrale di Citt\u00e0 del Messico):\n\"Oh Signore che creasti gli Angeli e Arcangeli affinch\u00e9 ti servissero e adorassero,\ne hai dato loro la missione di proteggerci e aiutarci a compiere la Tua volont\u00e0,\nfai che non ci manchi mai la loro protezione, consolazione e il loro aiuto.\nAllontana con la loro presenza le insidie del nemico e la presenza del maligno.\nSanti Arcangeli Michele, Gabriele, Raffaele, Uriel, Sealtiel, Jehudiel e Barachiel pregate per me. Amen\".\nCulto nelle chiese protestanti.\nAlcuni Protestanti vedono Michele come l'unico arcangelo, il solo esplicitamente descritto come tale nel canone Protestante della Bibbia. Altri invece ritengono che oltre a Michele, ci sia anche Gabriele che annunci\u00f2 a Maria che avrebbe partorito un figlio, il figlio di Dio.\nPoich\u00e9 la Bibbia protestante non menziona \"Raphael\", i Protestanti non lo considerano un Arcangelo. Raffaele, infatti, \u00e8 menzionato nel solo libro di Tobia, uno dei libri deuterocanonici. Nel racconto, Raffaele arriva ad aiutare Tobi, curando la sua cecit\u00e0, e suo figlio Tobia, guidandolo e salvandolo da un demone che voleva ucciderlo. Raffaele gioca altres\u00ec un ruolo molto importante nel libro di Enoch.\nChiese avventiste.\nLe Chiese Avventiste identificano Ges\u00f9 con l'Arcangelo Michele. Da questo punto di vista, Michele \u00e8 il primo e pi\u00f9 grande di tutte le creature di Dio. Questo, semplicisticamente, \u00e8 motivato dalla Bibbia che menziona solo un arcangelo per nome, Michele appunto, e dalla Prima lettera ai Tessalonicesi (4:16), in cui san Paolo dice riguardo a Ges\u00f9: \u00abPerch\u00e9 il Signore scender\u00e0 dal Cielo con un comando, e con la voce di un arcangelo\u00bb.\nIn quest'ottica, \"arcangelo\" significherebbe \"capo degli angeli\" piuttosto che \"capo angelo\", e come questo titolo sarebbe vicino al \u00abPrincipe\u00bb che usa Daniele.\nTessalonicesi 4:16, \u00e8 altrimenti tradotto: \u00abperch\u00e9 il Signore stesso, con potente grido, con voce d\u2019arcangelo e allo squillo della tromba di Dio, scender\u00e0 dal cielo, e i morti in Cristo risusciteranno i primi\u00bb. \nQuesto passo \u00e8 letto, fra gli altri, unitamente con la Apocalisse di Giovanni, dove le sette trombe sono squillate sempre da sette angeli che annunciano altrettanti flagelli terreni, cui corrispondono sette coppe. Pertanto, le altre Chiese Cristiane interpretano Michele Arcangelo come Colui che (diverso dal Cristo) preceder\u00e0 Ges\u00f9, e suoner\u00e0 la tromba annunciatrice del Gran Giudizio.\nSecondo il credo cattolico ed ortodosso, gli angeli sono privi di un corpo, e non si possono incarnare in un corpo umano. La possibilit\u00e0 della incarnazione \u00e8 una prerogativa esclusiva di Ges\u00f9 Cristo: in tutta la Bibbia non si fa menzione di angeli incarnati dal cielo in un corpo umano, n\u00e9 nati in terra da una unione di carne. Nel fatto narrato della Annunciazione, l'(Arc)angelo \u00e8 menzionato per nome (Gabriele), e con la stessa parola ebraica di manifestazione per Michele e Raffaele, nei passi biblici loro riferiti. Tale parola non \u00e8 altrove mai attribuita a Ges\u00f9. Da ultimo, tutti i nomi biblici sono mononimi, solo Michele farebbe eccezione avendone due.\nCulto nella Chiesa Cattolica.\nPer la Chiesa Cattolica, gli arcangeli sono soltanto i tre menzionati nei testi canonici della Sacra Scrittura, di cui non \u00e8 mai stato parte il libro di Enoch: san Michele arcangelo, san Gabriele arcangelo, san Raffaele arcangelo. La loro festa ricorre il 29 settembre.\nL'ultima riforma del calendario liturgico ha riunito in una sola festivit\u00e0 le Solennit\u00e0 della Santa Famiglia dei Tre Arcangeli: Michele, Gabriele e Raffaele, la cui festa cadeva rispettivamente il 29 settembre, il 24 marzo e il 24 ottobre. Nonostante la sua importanza religiosa, il 29 settembre \u00e8 un giorno lavorativo in molta parte dell'Europa, non riconosciuto dagli Stati.\nPer la tradizione cattolica e ortodossa, e la spiritualit\u00e0 cristiana del Medioevo, esiste da sempre un immutabile ordine creato da Dio in cielo e sulla terra, un ordine di \"precedenza\" e \"importanza\" nella preghiera, che se osservato ne aumenta la grazia ed efficacia: Santissima Trinit\u00e0, Ges\u00f9 Cristo, Maria Vergine Immacolata, san Giuseppe, san Michele Arcangelo, san Gabriele e san Raffaele Arcangeli.\nOltre alle Solennit\u00e0 a questi arcangeli dedicate, dette sopra, possono essere invocati nella loro regalit\u00e0, anche nelle Solennit\u00e0 a creature \"di ordine superiore\": quanto alla filosofia, mentre per quanto attiene alla sostanza nulla \u00e8 superiore a un Arcangelo, se non Dio Uno e Trino stesso. Possono quindi con pari (o maggiore) profitto essere invocati con genuflessione in una Solennit\u00e0 come il Natale, la Pasqua, il Corpus Domini, una festa mariana ad esempio per un dogma (Immacolata Concezione, Verginit\u00e0, Assunzione), dopo aver pregato le altre creature nell'ordine dato, come segno di forza divina (forza di giustizia e forza di misericordia).\nSolamente a questi tre Arcangeli \u00e8 attribuito il titolo di Santo, oltre agli angeli di classe inferiore rimasti ad essi fedeli(v. Tommaso d'Aquino, santo e dottore della Chiesa): a tutti loro possono essere rivolte le preghiere, e sono consacrati luoghi di culto cattolici o ortodossi.\nLa \"corona angelica\" \u00e8 una preghiera tradizionale dedicata ai tre arcangeli, e all'angelo custode.\nNell'Islam.\nNei testi di teologia islamica non si fanno distinzioni tra \"angeli\" e \"arcangeli\", che sarebbero comandati solo da Allah. Non esistono studi che, parlando di M\u012bk\u0101\u02be\u012bl o M\u012bk\u0101l (angelo della sostanza), di Gabriel o Jibr\u012bl (angelo della rivelazione, che porta il Corano a Maometto), e Azrael o \u02bfIzr\u0101\u02be\u012bl (angelo della morte) - li definiscano \"arcangeli\". I nomi che sono menzionati includono \"l'angelo della morte\" o Malak al-mawt, Israfil o Israfil (angelo che \u00e8 riferito al giorno del Giudizio), Malik (il custode degli Inferi), Munkar e Nak\u012br (angeli dell'interrogazione, che rivolgeranno domande alle anime dei morti riguardo alla loro vita prima della morte in occasione del \"tormento della tomba\" (\"\u02bfadh\u0101b al-qabr\") e Radwan (il custode del Cielo). Raqib o 'Atid \u00e8 l'angelo che tiene i ricordi della vita di ogni persona, che sia buona o cattiva. Israfil e Ezrail non sono mai menzionati nel Corano, come del resto Nakir e Munkar, mai menzionati sia nel Corano sia in altre scritture islamiche. Viene per\u00f2 enfatizzato nei testi islamici che gli angeli sarebbero entit\u00e0 senza sesso.\nAltre tradizioni.\nGli esoteristi a volte associano gli arcangeli alla tradizione Kabbalistica e alle varie stagioni ed elementi, o anche ai colori. In alcune cerimonie magiche i quattro arcangeli maggiori (Michele, Gabriele, Raffaele e Uriele) sono invocati per le quattro direzioni, e corrispondono a colori associati a propriet\u00e0 magiche. I quattro principali arcangeli sono anche associati alle quattro stagioni: Raphael (primavera), Uriel (estate), Michael (autunno) e Gabriel (inverno).\nNegli insegnamenti di Rudolf Steiner, ci sono quattro spiriti che appartengono al livello gerarchico degli arcangeli. In generale, i loro compiti sono di ispirare e proteggere grandi gruppi di persone, come nazioni, popolazioni o gruppi etnici; essi perci\u00f2 sono chiamati anche spiriti del popolo\n. Ci\u00f2 li distingue dagli angeli, che invece si occupano dei singoli individui (angeli custodi) o dei piccoli gruppi.\nNon sempre gli arcangeli sono stati considerati \"buoni\" nelle tradizioni esoteriche, e qualcuno arriva a indicarne alcuni come collaboratori di Ahriman/Satanael. Steiner sostiene ad esempio che esistono, oltre a quelli regolari, anche arcangeli \u00abirregolari\u00bb a cui \u00e8 stato affidato il compito di ostacolare l'evoluzione dell'umanit\u00e0 anzich\u00e9 favorirla, per indurla a sviluppare il libero arbitrio; per questo essi si sono come \u00absacrificati\u00bb, rinunciando ad evolversi secondo il normale processo di elevazione lungo i gradi della gerarchia degli angeli, e diventando degli esseri irregolari, fermi allo stadio di arcangeli.\nIl loro scopo sarebbe quello di alienare l'umanit\u00e0 dal mondo spirituale, promuovere il materialismo, e incoraggiare l'uso esclusivo della mente, negando il ruolo delle emozioni e dei sentimenti umani. Spesso la comprensione tradizionale e religiosa, ma a volte anche quella esoterica, dei livelli di coscienza angelici o \"arcangelici\" si limita a catalogare tali entit\u00e0 entro le comuni categorie dualistiche del bene/male. Vi sono tuttavia modi diversi di interpretare tale differenza di moralit\u00e0, cercando di spiegare il paradosso del male entro un orizzonte metafisico come quello della teodicea, o con la distinzione tra angeli regolari ed irregolari proposta da Steiner.\nNell'arte, gli Arcangeli sono spesso rappresentati con grandi ali contenenti molti occhi. Alcuni dei pi\u00f9 rappresentati sono Gabriele, Michele, Raffaele, Metatron e Uriel."}
{"id": "403845", "revid": "17654", "url": "https://it.wikipedia.org/wiki?curid=403845", "title": "Fronti popolari", "text": ""}
{"id": "403867", "revid": "2175", "url": "https://it.wikipedia.org/wiki?curid=403867", "title": "L'\u00cele Rousse", "text": ""}
{"id": "403885", "revid": "1442080", "url": "https://it.wikipedia.org/wiki?curid=403885", "title": "Cultura di Afanasevo", "text": "La cultura di Afanasevo, 3500\u20142500 a.C., \u00e8 una cultura archeologica del tardo calcolitico e dell'inizio dell'Et\u00e0 del bronzo della Siberia meridionale, Russia. Prende il nome dalla localit\u00e0 di Afanasjeva Gora, nel bacino dello Enisej, dove fu scavata una necropoli di questa cultura.\nDescrizione.\nDivenne nota dagli scavi nel bacino di Minusinsk nel Territorio di Krasnojarsk, nella Siberia meridionale, ma le estensioni di questa cultura giungono fino in Mongolia occidentale, Xinjiang settentrionale, e Kazakistan centro-orientale, con connessioni e propaggini in Tagikistan e nell'area del Lago d'Aral.\nL'economia sembra essere stata principalmente di tipo pastorale semi-nomadico, essendo documentata la presenza di resti di bovini, ovini ed equini, insieme con quelli di selvaggina. \u00c8 documentata anche agricoltura primitiva.\nLa cultura \u00e8 principalmente nota per le inumazioni, con il defunto sepolto in vano rettangolare o conico in posizione supina, in maniera simile alle sepolture della cultura di Jamna, ma esiste anche una discreta quantit\u00e0 di resti di insediamenti. Sono inoltre documentati oggetti di metallo e di carri da guerra.\nLe sepolture presentano una notevole somiglianza con quelle trovate a occidente della cultura di Jamna, della cultura di Srednij Stog, cultura delle catacombe della cultura di Poltavka, che si ritiene siano culture portate da popoli di lingua indoeuropea, particolarmente nell'ambito dell'ipotesi dell'invasione kurgan portata avanti da Maria Gimbutas e sostenitori. Kozshin (1970) ritiene di aver identificato pezzi di corno perforato utilizzati come morso per cavalcatura, ma questa proposta non \u00e8 stata accettata universalmente. Non \u00e8 chiaro il legame con la cultura pi\u00f9 recente e occidentale di Andronovo, con la quale spesso sono state evidenziate somiglianze.\nNelle regioni pi\u00f9 orientali viene sostituita dalla cultura di Karasuk.\nQuesta antica cultura isolata, presumibilmente indoeuropea, sembra essere la naturale candidata al ruolo di pi\u00f9 antico rappresentante del ramo tocario dell'indoeuropeo.\nLa cultura di Okunevo.\nNel villaggio russo di Okunevo nella regione di Omsk \u00e8 venuto alla luce un sito preistorico. La cultura di Okunevo viene datata al III millennio a.C., successiva a quella di Afanasevo di cui pu\u00f2 essere considerata un'evoluzione. Sono stati rinvenuti manufatti in rame e bronzo, oltre ad arredi funebri decorati con figure di animali, soprattutto mandrie.\nAntropologia fisica.\nDalle ricerche paleoantropologiche di epoca sovietica, si ha che i resti umani nelle sepolture afanasiane sono chiaramente paleo-europoidi e in particolare di tipo cromagnonoide, fatto questo abbastanza suggestivo se si pensa che dal punto di vista antropologico gli afanasiani risultano essere un elemento chiaramente intrusivo nell'area, dominata da popolazioni di tipo asiatico-orientale. L'elemento europoide si mantiene in questa area siberiana abbastanza stabilmente attraverso la cultura di Tagar, almeno fino al periodo Ta\u0161tyk (circa II secolo a.C.).\nStudi genetici.\nUno studio genetico pubblicato su Nature nel 2015, Allentoft et al., ha analizzato i resti ossei di quattro donne appartenute alla cultura di Afanasevo. Due donne sono risultate avere l'aplogruppo del DNA mitocondriale (mtDNA) J2a2a, una terza T2c1a2, la quarta l'aplogruppo del DNA mitocondiale U5a1a1.\nGli autori dello studio concludono che gli individui della cultura di Afanasevo erano \"geneticamente indistinguibili\" da quelli della cultura di Jamna. I risultati indicano come l'espansione degli antenati del popolo della cultura di Afanasevo nell'Altai avvenne attraverso \"migrazioni e spostamenti di popolazione su larga scala\" da ovest a est, senza commistione con le popolazioni locali. Lo studio ha anche trovato che gli abitanti di Afanasevo fossero geneticamente strettamente correlati con quelli della cultura di Poltavka. Secondo gli autori, le conclusioni dello studio sono a sostegno della teoria per la quale la popolazione di Afanasevo fosse indoeuropea, e che, forse, la popolazione di Afanasevo possa essere stata antenata dei Tocari.\nUno studio pubblicato su Science nel 2019, Narasimhan et al. (2019), ha analizzato i resti di 24 individui attribuiti alla cultura Afanasevo. Dei 14 campioni analizzati, 10 sono risultati appartenenere all'aplogruppo del cromosoma Y (Y-DNA) R1b1a1a2a2, 1 a R1b1a1a2a, e 3 all'aplogruppo Q1a2. Da un punto di vista del DNA mitocondriale, i campioni di appartenevano a sottocladi di U (in particolare di U5), insieme a T, J, H e K. Gli autori hanno interpretato questi risultati come prova di una migrazione dalle steppe pontico-caspiche che ha dato a vita alla popolazione della cultura di Afanasevo."}
{"id": "403915", "revid": "7336", "url": "https://it.wikipedia.org/wiki?curid=403915", "title": "Val di Zena", "text": ""}
{"id": "403917", "revid": "339392", "url": "https://it.wikipedia.org/wiki?curid=403917", "title": "Qianjiang", "text": ""}
{"id": "403928", "revid": "1982", "url": "https://it.wikipedia.org/wiki?curid=403928", "title": "Carlo I di Sicilia", "text": ""}
{"id": "403949", "revid": "287204", "url": "https://it.wikipedia.org/wiki?curid=403949", "title": "Loeuilley", "text": ""}
{"id": "403962", "revid": "124837531", "url": "https://it.wikipedia.org/wiki?curid=403962", "title": "MOS SID", "text": "MOS SID (ove SID sta per Sound Interface Device) indica alcuni microprocessori della MOS Technology utilizzati per il sonoro dei computer della Commodore: CBM-II, Commodore 64 e Commodore 128.\nI modelli utilizzati furono il 6581 ed il 8580 (quest'ultimo utilizzato a partire dal Commodore 64C) e sono stati i primi chip sonori del loro genere a essere incluso negli home computer, prima dell'epoca della rivoluzione del suono digitale. Assieme al MOS Technology VIC-II, il SID fu uno dei motivi del successo del C64.\nIl SID ha il brevetto americano numero 4.677.890, archiviato nel 27 febbraio del 1983 e approvato nel 7 luglio 1987. Il brevetto \u00e8 scaduto il 7 luglio 2004.\nStoria.\nVenne sviluppato dall'ingegnere Robert Yannes, che in futuro avrebbe fondato la compagnia di sintetizzatori digitali Ensoniq. Yannes era a capo di un team che comprendeva, oltre a lui, due tecnici e un operatore CAD che usava \"Applicon\" (ora parte della UGS Corp.). Il team disegn\u00f2 e complet\u00f2 il chip in cinque mesi nella seconda met\u00e0 del 1981. Yannes fu ispirato dal lavoro precedente nell'industria dei sintetizzatori pi\u00f9 che dai chip sonori dei computer di allora, di cui non era per niente soddisfatto. Lo scopo di Yannes era produrre un chip di alta qualit\u00e0, come un vero strumento musicale, dotato di caratteristiche precedentemente assenti nei chip sonori come il generatore di inviluppo ADSR.\nDurante la progettazione del chip, grande peso fu dato a un controllo di frequenza ad alta precisione, il SID era inizialmente progettato per avere 32 voci indipendenti, che condividevano un unico oscillatore. Tuttavia queste caratteristiche non furono completate in tempo, e la maschera di silicio per un oscillatore fu semplicemente replicata tre volte lungo la superficie del chip, creando tre voci ognuna con il proprio oscillatore. Un'altra caratteristica non incorporata nella versione finale fu una lookup table di frequenze delle note musicali pi\u00f9 comuni, scartata a causa delle limitazioni di spazio. Il supporto per un pin di ingresso audio fu un'aggiunta che Yannes fece senza chiedere, anche se questo non avesse un uso pratico immediato in un computer rese possibile usare il chip come un semplice processore di effetti. Le maschere furono prodotte con tecnologia da 7 micron allo scopo di raggiungere una buona resa di produzione: la tecnologia migliore allora disponibile era da 6 micron. Il primo computer ad utilizzarlo fu il Commodore 64 fu finito in tempo per il Consumer Electronics Show nel primo weekend di gennaio 1982.\nDescrizione.\nIl SID \u00e8 un circuito integrato comprendente sia componenti digitali (sugli ingressi di controllo) sia componenti analogici (per lo pi\u00f9 sulle uscite). Il SID \u00e8 in grado di sintetizzare tre voci separate, utilizzando per ciascuna voce un'onda quadra (con duty cycle variabile), triangolare, a dente di sega, un rumore pseudo-casuale (non bianco) o alcune forme d'onda pi\u00f9 complesse combinandone di pi\u00f9 elementari. \u00c8 possibile applicare un inviluppo alla voce affinch\u00e9 le note si attenuino nel tempo, modulare tra loro due voci moltiplicando tra loro le uscite con una tecnica detta modulazione ad anello (in realt\u00e0 nel chip 6581 questa caratteristica funziona solo per alcune forme d'onda), e introdurre dei filtri analogici la cui frequenza di taglio si pu\u00f2 scegliere a piacere. Il tipico suono del SID \u00e8 dovuto alla combinazione di queste caratteristiche. I filtri sono ottenuti tramite dei condensatori esterni al chip, con i quali il chip realizza dei filtri controllati digitalmente a frequenza di taglio e risonanza programmabile. \u00c8 anche possibile utilizzare una porta audio esterna, il cui segnale passer\u00e0 attraverso il filtro.\nLe specifiche del chip non furono usate come linea guida del progetto. Piuttosto, esse vennero scritte mentre il lavoro di sviluppo proseguiva, e non tutte le caratteristiche decise vennero inserite nel design finale. Yannes sostiene che solo i tre quarti delle funzioni previste furono parte del prodotto finito. Per questa ragione, il primo modello (6581) non obbediva completamente ad alcune specifiche. La revisione successiva (8580) fu rivista per rispettare le specifiche. Per esempio, il 8580 pu\u00f2 fare un AND logico tra due forme d'onda arbitrarie, mentre il 6581 pu\u00f2 farlo solo tra un'onda triangolare e una quadra. Un'altra feature che differisce tanto \u00e8 l'implementazione del filtraggio digitale: il 6581 \u00e8 largamente fuori specifica. Altre differenze tra 6581 e 8580 sono la diversa tensione di ingresso (12V per il 6581, 9V per l'8580), grazie alla quale il chip 8580 dissipa meno calore e dura pi\u00f9 tempo. Inoltre, i circuiti digitali sono meglio separati da quelli analogici e questo migliora la qualit\u00e0 del suono dell'8580. Infine, l'8580 corregge i difetti precedentemente menzionati nel circuito di modulazione, e rende l'implementazione filtro pi\u00f9 aderente a quanto affermato nelle specifiche.\nNonostante queste migliorie, molti musicisti preferivano il chip 6581 a quello corretto e migliorato. Il filtro del 6581 infatti produce un suono fortemente distorto, adatto a simulare strumenti come la chitarra elettrica; l'uscita del filtro passa-alto infatti \u00e8 mixata con ampiezza dimezzata (attenuata di 3 dB) rendendo il suono complessivo pi\u00f9 ricco di bassi. In generale, il chip comprende altre nonlinearit\u00e0 nei generatori di forma d'onda che rendono il suono meno spigoloso, offrendo ulteriori possibilit\u00e0 al musicista.\nDifetti di progettazione.\nA causa di un difetto nel chip originale, ogni cambiamento di volume su un canale causa l'emissione di un breve 'pop' che qualche programmatore trov\u00f2 utile per produrre un suono percussivo o per sintetizzare la voce umana. Questo baco venne usato spesso per introdurre percussioni, parlato, o brevi suoni digitalizzati (con una risoluzione di 4 bit). Questo difetto \u00e8 stato corretto nel chip 8580, utilizzato sul Commodore 64C e sul Commodore 128, eliminando la possibilit\u00e0 di suonare campioni digitali su questi computer, ma di contro rendendo il volume del chip abbastanza basso; \u00e8 tuttavia possibile effettuare una modifica hardware o usare un piccolo trucco software (che usa la Pulse generation) in modo da riportare il livello di volume a quello del 6581.\nDati tecnici.\nRevisioni.\nIl chip 6581 R1 non fu mai venduto nel mercato. Le revisioni del chip furono:\nUtilizzo.\nNei videogiochi.\nTra i pi\u00f9 noti compositori di musica per videogiochi ricordiamo Martin Galway, noto per molti giochi, come \"Wizball\".\nRob Hubbard ha prodotto svariate musiche rimaste nella memoria di molti videogiocatori, tra cui quelle per \"Commando\", \"ACE II\", \"Delta\", \"International Karate\", \"International Karate +\", \"Monty on the Run\", ecc.\nAltri musicisti ben noti erano Jeroen Tel (\"Cybernoid\" e '), Chris H\u00fclsbeck, David Whittaker e Timothy (Tim) John Follin che realizz\u00f2 una colonna sonora per la conversione su Commodore 64 di \"Ghouls 'n Ghosts\", \"Bionic Commando\", ', ecc...\nNella musica e tecnologia.\nUn file con estensione codice_1 \u00e8 un file sonoro che contiene non solo le tracce sonore, ma anche codice macchina per il 6502 necessario a eseguire la musica sul SID. La collezione \"The High Voltage SID Collection\", all'aggiornamento n. 70 del 23 dicembre 2018, contiene pi\u00f9 di 51360 file SID. I file SID hanno il tipo MIME: codice_2"}
{"id": "403964", "revid": "17654", "url": "https://it.wikipedia.org/wiki?curid=403964", "title": "SID-6581", "text": ""}
{"id": "403965", "revid": "122871", "url": "https://it.wikipedia.org/wiki?curid=403965", "title": "SID 6581", "text": ""}
{"id": "403986", "revid": "287204", "url": "https://it.wikipedia.org/wiki?curid=403986", "title": "Giovanni Merenda", "text": "Dal 1975 al 1977 scrive e mette in scena due lavori ispirati all'Amleto e al Riccardo III.\nComincia a dipingere negli anni novanta e alcune sue opere si possono trovare in collezioni private in Italia, in Germania, negli Stati Uniti e in Brasile.\nPubblica con la casa editrice Sellerio Editore due romanzi: \"Il segnale\" (1999) e \"L'esilio\" (2001)."}
{"id": "403992", "revid": "33689", "url": "https://it.wikipedia.org/wiki?curid=403992", "title": "Primati della Chiesa ortodossa georgiana", "text": "Lista dei primati della Chiesa apostolica autocefala ortodossa georgiana"}
{"id": "403994", "revid": "124587315", "url": "https://it.wikipedia.org/wiki?curid=403994", "title": "Negligenza spaziale unilaterale", "text": "La negligenza spaziale unilaterale (NSU), nota anche come eminattenzione spaziale o sindrome neglect o eminegligenza spaziale unilaterale, \u00e8 un disturbo della cognizione spaziale nel quale, a seguito di una lesione cerebrale, il paziente ha difficolt\u00e0 ad esplorare lo spazio controlaterale alla lesione e non \u00e8 consapevole degli stimoli presenti in quella porzione di spazio esterno o corporeo e dei relativi disordini funzionali.\nPi\u00f9 frequentemente la lesione \u00e8 situata nell'emisfero destro ed il deficit si manifesta in un'incapacit\u00e0 di orientare l'attenzione in direzione opposta alla lesione quindi verso sinistra.\nCaratteristiche cliniche.\nLa negligenza spaziale unilaterale \u00e8 una delle patologie pi\u00f9 frequentemente riscontrate dopo un danno cerebrale all'emisfero destro (40%-81%) e consiste in un deficit di consapevolezza dello spazio controlesionale. \u00c8 una condizione neurologica e neuropsicologica nella quale, dopo il danneggiamento di alcune particolari zone del cervello la persona non considera pi\u00f9 una parte dello spazio.\nBench\u00e9 possano presentarsi insieme, la negligenza spaziale unilaterale \u00e8 una condizione diversa dall'emianopsia, dove vi \u00e8 un deficit del campo visivo causato generalmente da un danno alle vie ottiche (chiasma, tratto ottico, radiazione ottica, aree visive primarie). Nella NSU vi \u00e8 invece una lesione di aree corticali di ordine superiore, tanto \u00e8 vero che si continuano a riscontrare potenziali evento-correlati nella corteccia visiva primaria, a dimostrazione del fatto che l'elaborazione sensoriale non \u00e8 danneggiata. Analogamente, la NSU \u00e8 distinta dall'emianestesia e dall'emiplegia.\nLa negligenza spaziale unilaterale \u00e8 un insieme di deficit che non riguarda i livelli iniziali dell'elaborazione dell'informazione, ma quelli di ordine pi\u00f9 elevato. Eventuali disordini visivi, somatosensoriali e motori, sebbene frequentemente riscontrabili insieme alla NSU, non sono di per s\u00e9 sufficienti o necessari per la diagnosi di questa patologia.\nOltre alla mancanza di consapevolezza dello spazio controlesionale, sono presenti altri deficit come riduzione delle capacit\u00e0 attentive, tendenza patologica a focalizzarsi sui dettagli, basse capacit\u00e0 di memoria visuospaziale e deficit nella pianificazione ed esecuzione di attivit\u00e0 nell'emispazio controlesionale.\nPossono essere presenti anche deficit motori, rappresentativi, attenzionali ed esplorativi sempre per l'emispazio sinistro.\nLe manifestazioni della negligenza spaziale unilaterale sono molteplici e, poich\u00e9 sono parti di una sindrome, possono variare moltissimo da un soggetto ad un altro. Pu\u00f2 capitare infatti che due pazienti affetti da questa patologia manifestino segni totalmente diversi da uno all'altro, pur essendo considerati entrambi affetti da neglect.\nLa NSU \u00e8 pertanto una sindrome che si pu\u00f2 presentare in vario modo con moltissime sfumature. Le diverse teorie retrostanti e i diversi modi di rappresentazione dello spazio possono chiarire meglio le diverse e varie modalit\u00e0 di presentazione dei segni e sintomi.\nTeorie.\nLe principali teorie che tentano di spiegare a livello funzionale la negligenza spaziale unilaterale sono:\nModalit\u00e0 di rappresentazione dello spazio.\nLa negligenza dello \"spazio peripersonale\" riguarda lo spazio delimitato dai movimenti di raggiungimento. La negligenza dello \"spazio extrapersonale\" riguarda lo spazio oltre il raggiungimento.\nCorrelati neuroanatomici.\nLa NSU \u00e8 causata tipicamente da una lesione al lobo parietale destro dell'encefalo (in particolare al lobulo parietale inferiore). In questo caso si parla anche di neglect percettivo perch\u00e9 si pu\u00f2 ricondurre a un disturbo nello stadio iniziale dell'analisi degli stimoli sensoriali.\nUna lesione al lobo frontale pu\u00f2 causare una sindrome assimilabile alla NSU, che riguarda per\u00f2 lo stadio di organizzazione della risposta motoria e viene distinta in neglect motorio e neglect ipodirezionale. Il primo riguarda la difficolt\u00e0 a iniziare un movimento dell'arto controlaterale, mentre il secondo riguarda la difficolt\u00e0 a iniziare un movimento dell'arto ipsilaterale verso lo spazio controlaterale.\nPi\u00f9 raramente si manifesta NSU a seguito di lesioni sottocorticali del talamo, del putamen. Casi di neglect dell'emispazio destro, causati da lesione sinistra, sono presenti in letteratura ma sono molto rari e presentano comunque caratteristiche molto particolari rispetto al neglect per lo spazio sinistro.\nAltre manifestazioni.\nOltre alla variegata sintomatologia della patologia stessa vi possono essere altre manifestazioni associate:\nI pazienti con neglect sono quasi sempre completamente anosognosici, non hanno cio\u00e8 consapevolezza del proprio deficit, e possono presentare \"emisomatoagnosia\", cio\u00e8 non riconoscono gli arti paretici come propri, e \"somatoparafrenia\", cio\u00e8 fantasie morbose riguardo ai propri arti paretici (es. gli sono stati impiantati mentre dormiva).\nSi pu\u00f2 riscontrare \"ipocinesia direzionale\", quando il paziente ha difficolt\u00e0 ad esplorare lo spazio sinistro con gli arti destri, nonostante il controllo motorio di questi non sia stato leso.\nIl fenomeno dell\"'estinzione\" si verifica quando, presentando contemporaneamente uno stimolo nell'emispazio sinistro e uno in quello destro, viene \"estinto\", ovvero non riportato, lo stimolo controlesionale. Gli stimoli unilaterali vengono (in assenza di altri deficit, es. riduzione campimetrica) correttamente percepiti. Pu\u00f2 manifestarsi in pi\u00f9 di una modalit\u00e0 sensoriale (tattile, visiva, uditiva) nello stesso paziente. L'estinzione pu\u00f2 anche non essere associata a neglect, ma dipendere da altri quadri neuropsicologici (es. split brain). Si ha \"estinzione motoria\" quando il paziente riesce ad utilizzare entrambe le braccia singolarmente, ma fallisce nell'usare l'arto controlesionale quando gli si chiede di usare contemporaneamente entrambe le braccia. L'estinzione non va confusa con la \"simultanagnosia\" in cui il paziente non riesce a percepire contemporaneamente due oggetti diversi, indipendentemente dalla loro lateralizzazione.\nTra gli altri segni clinici che aiutano la diagnosi di neglect abbiamo:\nDiagnosi.\nPer la diagnosi vengono utilizzati test neuropsicologici standardizzati ed ecologici oltre ad una batteria di test per la valutazione globale del paziente. L'estrema variabilit\u00e0 della negligenza spaziale unilaterale richiede l'utilizzo di diversi strumenti diagnostici per un'indagine accurata.\nDopo un trauma cerebrale si pu\u00f2 riscontrare frequentemente NSU, ma il fenomeno pu\u00f2 essere transitorio e tendere a regredire nel tempo.\nRiabilitazione.\nLa NSU \u00e8 una sindrome cronica che tende a perdurare negli anni, e dopo una fase acuta \u00e8 relativamente stabile nel tempo. \u00c8 quindi importante un trattamento riabilitativo nel recupero funzionale, cognitivo ed ecologico dei pazienti affetti da questa patologia.\nVengono impiegate diverse metodologie per migliorare l'esplorazione dei pazienti. In generale vengono utilizzati dei richiami sensoriali molto forti come una banda rossa verticale posta a sinistra, punto dal quale deve essere iniziata l'esplorazione.\nI training possono essere divisi in due macro categorie: quelli come il \"Visual scanning training\" che richiedono la consapevolezza del paziente per imparare strategie compensatorie e tecniche sensoriali in cui non \u00e8 richiesta la consapevolezza.\nRecenti meta-analisi della letteratura raccomandano l'uso del Visual Scanning Training; inoltre, indicano l'Adattamento Prismatico come una tecnica efficace di riabilitazione, seppure siano necessari ulteriori studi sulla sua validit\u00e0.\nInoltre, sono stati sperimentati vari tipi di stimolazione sensoriale al fine di ottenere una riabilitazione il pi\u00f9 efficace e globale possibile e non limitata ad uno specifico ambito di trattamento. Essi sono:\nNonostante i promettenti risultati sperimentali ottenuti, nessuna di queste stimolazioni \u00e8 fino ad oggi risultata pienamente applicabile in ambito clinico."}
{"id": "403996", "revid": "7336", "url": "https://it.wikipedia.org/wiki?curid=403996", "title": "Quercie", "text": ""}
{"id": "403997", "revid": "7336", "url": "https://it.wikipedia.org/wiki?curid=403997", "title": "Querce", "text": ""}
{"id": "404000", "revid": "798140", "url": "https://it.wikipedia.org/wiki?curid=404000", "title": "F\u00e9lix Hubert d'H\u00e9relle", "text": "Biografia.\nH\u00e9relle, che aveva compiuto gli studi in Francia, ebbe incarichi di insegnamento e di ricerca in vari Paesi (Egitto, Turchia, Guatemala, India, Indonesia). Nel 1911 divenne allievo di Alessandro Salimbeni, direttore del laboratorio di Microbiologia dell'Istituto Pasteur e fu nell'Istituto Pasteur che comp\u00ec i suoi studi fondamentali sui batteriofagi.\nNegli Stati Uniti lavor\u00f2 all'Universit\u00e0 Yale. \nNell'Unione Sovietica fond\u00f2 gli Istituti di batteriologia di Tbilisi, Kiev, e di Charkiv (1934-1936).\nI batteriofagi.\nIl microscopio elettronico ha svelato che il batteriofago tipico \u00e8 lungo circa 100 milionesimi di millimetro e largo 50, ha una forma simile a quella di un girino, ma con una testa a forma di prisma esagonale e una coda cilindrica. Aderisce mediante la coda alla cellula batterica, penetra in essa e vi si moltiplica provocandone la distruzione.\nOgni batteriofago \u00e8 specializzato nel parassitare una determinata specie batterica o alcune specie affini. Ma come agente terapeutico, fu soppiantato dagli antibiotici. Tuttavia il batteriofago continua ad avere grande importanza in laboratorio come materiale di indagine sia sulle propriet\u00e0 dei virus in generale, sia sulla genetica, perch\u00e9 i batteriofagi contengono il DNA (acido desossiribonucleico), cio\u00e8 la \"molecola dell'ereditariet\u00e0\" organizzata in geni simili a quelli che sono presenti nelle cellule degli organismi superiori, uomo compreso."}
{"id": "404003", "revid": "7336", "url": "https://it.wikipedia.org/wiki?curid=404003", "title": "Cipressi", "text": ""}
{"id": "404004", "revid": "3689", "url": "https://it.wikipedia.org/wiki?curid=404004", "title": "Felix d'Herelle", "text": ""}
{"id": "404009", "revid": "7336", "url": "https://it.wikipedia.org/wiki?curid=404009", "title": "Biancospini", "text": ""}
{"id": "404014", "revid": "339392", "url": "https://it.wikipedia.org/wiki?curid=404014", "title": "Specie umana", "text": ""}
{"id": "404015", "revid": "2225", "url": "https://it.wikipedia.org/wiki?curid=404015", "title": "Blu-Ray Disc", "text": ""}
{"id": "404016", "revid": "729019", "url": "https://it.wikipedia.org/wiki?curid=404016", "title": "Corpo degli agenti di custodia", "text": "Il Corpo degli agenti di custodia \u00e8 stato un corpo militare del Regno d'Italia e poi della Repubblica Italiana attivo dal 1890 al 1990 con il compito di mantenere in sicurezza le carceri italiane.\nIl corpo, originariamente ad ordinamento civile, dipendeva dal Ministero dell'interno, ma nel 1922 la competenza pass\u00f2 al Ministero della giustizia. Militarizzato nel 1937, fu soppresso nel 1990 e riformato nel Corpo di polizia penitenziaria, ripristinando il precedente ordinamento civile.\nStoria.\nIl Corpo delle guardie carcerarie, istituto con il regolamento del 1873, fu riformato dal regio decreto del 6 luglio 1890, n. 7011, il quale istitu\u00ec il Corpo degli agenti di custodia. L'intervento legislativo di maggiore rilievo tra quelli emanati nel periodo antecedente la prima guerra mondiale \u00e8 il regio decreto del 24 marzo 1907, n. 150, con cui si approvava il nuovo regolamento per il Corpo degli agenti di custodia. Nessuna modifica sostanziale fu apportata al regolamento del 1890.\nGli anni successivi alla prima guerra mondiale non registrarono alcun provvedimento di rilievo nel settore penitenziario. In questo modo, destavano grande preoccupazione l'agitazione degli agenti di custodia che, nonostante i tentativi di migliorarne le condizioni economiche e lavorative messi in atto negli anni precedenti, avevano validi motivi per avanzare rivendicazioni.\nLa circolare 5 febbraio 1922, a firma del direttore generale Spano, stabil\u00ec l'impiego degli agenti secondo le loro attitudini, l'organico fu distinto in cinque categorie:\nUna nuova riforma del Corpo degli agenti di custodia fu emanata con il regio decreto del 19 febbraio 1922 n. 393, ma ancora una volta con scarsi risultati sul piano del miglioramento della condizione dei detenuti.\nNel 1922 fu stabilito il passaggio della Direzione generale delle carceri e dei riformatori dal Ministero dell'interno al Ministero di grazia e giustizia. La motivazione ufficiale di questo passaggio fu stabilita in base al principio che \"\u00abnessun ministero pu\u00f2 avere competenza per regolare e vigilare l'esecuzione delle sentenze di condanna, massime nei riguardi delle pene carcerarie, meglio di quello della giustizia, preposto all'amministrazione della medesima\u00bb.\"\nCon il regio decreto del 5 aprile 1928, n. 828 la Direzione generale delle carceri e dei riformatori assume la nuova denominazione di Direzione generale per gli istituti di prevenzione e di pena.\nIl regolamento 30 dicembre 1937, n. 2584, seppure modificato negli anni successivi per adeguare le norme contenute al sistema democratico e alla nuova concezione del carcere sancita dalla riforma penitenziaria del 1975, \u00e8 rimasto in vigore fino al 1990.\nIl regolamento del 1937 assegnava al Corpo il compito di assicurare l'ordine e la disciplina negli stabilimenti di pena (art.1), con un generico riferimento ai fini trattamentali per il riadattamento sociale dei detenuti: \u201cGli agenti... debbono aver presente che i mezzi di coazione nell'esecuzione mirano nello stesso tempo a punire e a riadattare il condannato alla vita sociale\u201d.\nCon la smilitarizzazione del 1990 e fu sciolto e riformato nel Corpo di polizia penitenziaria, a ordinamento civile. Nell'anno della riforma il personale di custodia era costituito da 5.280 unit\u00e0, quanto il nove per cento della popolazione detenuta. Lo stato critico degli stabilimenti penitenziari e le esigenze di custodia determinate dai numerosi detenuti adibiti ai lavori all'aperto, rendevano insufficiente l'organico degli agenti di custodia, le cui condizioni di lavoro continuavano ad essere massacranti e insufficientemente retribuite, a queste difficolt\u00e0 si aggiungeva il rigido sistema di disciplina cui era sottoposto il personale, tutti aspetti critici che avevano inevitabilmente riflessi negativi sul funzionamento dell'intero sistema penitenziario.\nI compiti.\nLe norme contenute nell'ordinamento degli agenti di custodia introdussero alcune novit\u00e0 per tentare di elevare i requisiti per l'arruolamento nel Corpo, il cui compito era indicato nell'art. 1:\n\"\u00abIl Corpo degli agenti di custodia \u00e8 istituito per vigilare e custodire i detenuti delle carceri giudiziarie centrali, succursali, mandamentali; i condannati chiusi negli stabilimenti penali o lavoranti all'aperto; i minorenni nei riformatori governativi. Al personale di custodia pu\u00f2 essere, in via eccezionale, affidata la sorveglianza esterna negli stabilimenti suddetti\u00bb.\"\nPersonale e servizi.\nNelle carceri femminili il servizio era svolto da suore o da guardiane (art. 3), queste ultime erano scelte tra mogli, congiunte e vedove degli agenti. Per la prima volta fu istituito il servizio a cavallo degli agenti di custodia, destinato al servizio di sorveglianza nelle colonie agricole e nelle localit\u00e0 in cui i condannati lavoravano all'aperto. Agenti \u201cbarcaiuoli\u201d erano previsti negli stabilimenti che richiedevano il servizio di barche (art. 5). L'Ordinamento introdusse le nuove qualifiche di assistenti e capi d'arte, farmacisti, telegrafisti, scritturali da attribuire agli Agenti in possesso di specifici requisiti culturali; il senso di questa innovazione \u00e8 stato di favorire gli arruolamenti e di combattere i pregiudizi, all'interno del Corpo delle guardie stesso.\nArruolamento.\nL'arruolamento degli Agenti avveniva, di preferenza, tra i militari in congedo illimitato, celibi o vedovi senza figli. Tra i requisiti era richiesta:\nDopo l'arruolamento l'agente seguiva un corso di istruzione teorico-pratica nelle sezioni scuole organizzate presso alcuni stabilimenti penali, che andarono a sostituire la scuola aperta nel 1873 presso il monastero romano di \u201cRegina Coeli\u201d. Permaneva l'obbligo di non sposarsi prima degli otto anni di servizio, una dote in comune di 3.000 lire, buona condotta e previo permesso del Ministero.\nDisciplina militare.\nL'ordinamento militare attribuito al Corpo degli agenti di custodia determin\u00f2 di conseguenza l'applicazione di regole e di un sistema disciplinare militare estremamente rigido. Vigeva il divieto di pronunciare parole ingiuriose verso i detenuti e di infliggere punizioni in assenza di ordini superiori e di mostrarsi \u201clonganimi\u201d senza, per\u00f2, compromettere la sicurezza dell'istituto e la dignit\u00e0 del Corpo. L'uso della armi era consentito solo in casi di pericolo, ovvero per sedare rivolte e impedire le evasioni dei detenuti, se questi non si fermavano alla prima intimazione. L'ordinamento concedeva all'agente almeno due ore al giorno di uscita e una mezza giornata libera ogni quindici giorni. Inoltre veniva concessa la richiesta ad ottenere quindici giorni di licenza all'anno, concessi solo dopo il primo anno di servizio. Durante il servizio vigeva il divieto di fumare, l'obbligo di parlare in lingua italiana e di rivolgersi con il lei al subalterno. Il capo II dell'ordinamento dettava i modi di comportamento, impostati alla sottomissione ai superiori e a un contegno rispettoso della divisa.\nSi assiste, cos\u00ec, al tentativo di elevare il livello culturale del personale che entrava a far parte del Corpo degli agenti di custodia, attraverso l'attribuzione di nuove qualifiche e la richiesta di requisiti culturali adeguati, il cui scopo era quello di rialzare il prestigio del personale del Corpo degli agenti di custodia; un tentativo, quindi, per combattere la corruzione derivante dall'attribuire posizioni di vantaggio ai detenuti.\nAnche la regola di mandare in pensione il personale dopo venti anni di servizio era stata dettata dal rigore del servizio, che procurava un precoce logoramento.\nL'ordinamento conservava il rigore disciplinare delle punizioni inflitte agli Agenti responsabili di infrazioni, che prevedevano:\nGradi.\nGradi del Corpo degli agenti di custodia\nLa seguente tabella riporta la comparazione tra le qualifiche degli appartenenti al Corpo di polizia penitenziaria e i gradi del disciolto Corpo degli agenti di custodia:\nDivisa.\nIl Corpo degli agenti di custodia, ha indossato uniformi di colore grigio-verde e tute operative dello stesso colore.\nL'uniforme ordinaria invernale era composta da giacca con bottoni argentati e fregio del Corpo con spalline con bordo azzurro, pantaloni dello stesso colore, camicia a manica lunga di colore grigio-verde, con tono pi\u00f9 chiaro rispetto alla giacca, e cravatta della stessa tonalit\u00e0 di grigio della giacca. Il vestiario comprendeva anche una giacca a vento impermeabile di colore verde.\nL'uniforme ordinaria estiva invece era composta dalla medesima camicia ma con maniche corte, con taschini sul petto e bottoncini in plastica senza fregio dello stesso colore, pantaloni di cotone grigio-verde, cintura del medesimo colore con fibbia e fregio argentato e fondina in pelle lucida di colore nero. Con queste uniformi erano previsti basco azzurro con fregio, oppure berretto rigido grigio-verde con fregio.\nLa tuta operativa invernale era composta da una giubba di grigio-verde, da pantaloni dello stesso colore, dal cinturone in canapa grigio-verde borchiato, con fondina in tessuto del medesimo colore e foulard di colore azzurro, raffigurante il fregio del Corpo ed il suo motto. La versione estiva invece, era composta dai medesimi pantaloni e da una camicia ma con maniche corte con tasche di colore grigio-verde. Stivaletti invernali (tipo polacchine) per l'ordinaria, ed anfibi per l'operativa.\nVi sono poi anche capi di vestiario come il maglione grigio-verde a V da indossare come sottogiacca e per i soli servizi interni, un maglione a collo alto senza cerniera lampo di colore grigio, un cappotto grigio-verde a doppia abbottonatura e tutti gli accessori per le uniformi di servizio.\nDal 1990 gli ufficiali dell'ormai disciolto Corpo degli agenti di custodia, indossano la medesima uniforme del Corpo di polizia penitenziaria, mantenendo invariati i distintivi di grado, le mostreggiature e il fregio (solo per gli ufficiali generali).\nRuolo ad esaurimento degli ufficiali.\nart. 25 della legge 15.12.1990, n. 395\n1. Dalla data di pubblicazione della presente legge nella Gazzetta Ufficiale gli ufficiali del Corpo degli agenti di custodia, compresi quelli del ruolo istituito ai sensi dell'articolo 4-ter del decreto-legge 28 agosto 1987, n. 356 , convertito, con modificazioni, dalla legge 27 ottobre 1987, n. 436, sono inquadrati in un ruolo ad esaurimento e nei loro confronti continuano ad applicarsi le norme in precedenza vigenti.\n2. Gli ufficiali inquadrati nel ruolo ad esaurimento conseguono l'avanzamento al grado superiore a ruolo aperto. Le promozioni al grado superiore sono conferite nel rispetto dei periodi minimi di permanenza nei singoli gradi e degli altri requisiti previsti dall'articolo 26 del decreto legislativo luogotenenziale 21 agosto 1945, n. 508 , come sostituito dall'articolo 3 della legge 4 agosto 1971, n. 607.\n3. Gli ufficiali gi\u00e0 ritenuti idonei all'avanzamento, ma non promossi per mancanza di posti in organico, conseguono la promozione al grado superiore, ai soli fini giuridici, con decorrenza data della relativa valutazione.\n4. La promozione al grado superiore a quello apicale di cui all'articolo 1 della legge 4 agosto 1971, n. 607 , \u00e8 conferita con riferimento alla progressione dei gradi e delle corrispondenti qualifiche di cui alla tabella annessa alla legge 1\u00ba aprile 1981, n. 121 , e successive modificazioni e integrazioni, computando, ai fini dell'anzianit\u00e0, anche con ricostruzione della carriera, periodi triennali decorrenti dalla data dell'ultima promozione nel Corpo degli agenti di custodia.\n5. Agli ufficiali del ruolo ad esaurimento si applicano altres\u00ec le norme sullo stato giuridico di cui al titolo IV della legge 10 aprile 1954, n. 113 , e successive modificazioni. Ad essi sono estesi i benefici che saranno attribuiti ai corrispondenti gradi delle altre forze di polizia. Gli ufficiali del ruolo ad esaurimento conservano la sede di servizio e nei loro confronti si applicano le disposizioni di cui al primo comma dell'articolo 6 della legge 3 novembre 1963, n. 1543.\n6. Gli ufficiali del ruolo ad esaurimento assumono le funzioni e gli obblighi dei funzionari direttivi o dei dirigenti dell'Amministrazione penitenziaria e possono essere preposti, a domanda, alla direzione dei servizi tecnico-logistici, del servizio di traduzione dei detenuti ed internati e del servizio di piantonamento dei detenuti ed internati ricoverati in luoghi di cura, secondo le modalit\u00e0 stabilite dal regolamento di servizio di cui all'articolo 29, nonch\u00e9 dei servizi di amministrazione. Possono altres\u00ec essere preposti, a domanda, alla direzione degli istituti e servizi dell'Amministrazione penitenziaria, sempre che siano in possesso dei requisiti previsti dalle leggi vigenti per il corrispondente profilo professionale.\n7. Agli ufficiali del ruolo ad esaurimento, che cessino a domanda dal servizio entro cinque anni dalla data di entrata in vigore della presente legge, \u00e8 concesso, sia ai fini del compimento della anzianit\u00e0 necessaria per conseguire il diritto a pensione ed il trattamento economico previsto dai commi ventiduesimo e ventitreesimo dell'articolo 43 della legge 1\u00ba aprile 1981, n. 121 e successive modificazioni, sia ai fini della liquidazione della pensione e dell'indennit\u00e0 di buonuscita, un aumento di servizio di sette anni. Il periodo eventualmente eccedente \u00e8 valutato per l'attribuzione delle successive classi di stipendio.\n8. Il Governo \u00e8 delegato ad adottare, entro tre mesi dalla data di entrata in vigore della presente legge, un decreto legislativo per disciplinare il passaggio ad altri ruoli degli ufficiali del disciolto Corpo degli agenti di custodia, con l'osservanza dei seguenti princ\u00ecpi e criteri direttivi:"}
{"id": "404033", "revid": "2225", "url": "https://it.wikipedia.org/wiki?curid=404033", "title": "Blu-ray", "text": ""}
{"id": "404038", "revid": "125522768", "url": "https://it.wikipedia.org/wiki?curid=404038", "title": "Americano (cocktail)", "text": "L'Americano \u00e8 un cocktail a base di bitter e Vermut rosso. \u00c8 un cocktail ufficiale IBA.\nStoria.\nSebbene sia molto probabile che nasca come variazione del cocktail Milano Torino, in un periodo a cavallo fra gli anni sessanta dell'ottocento e gli anni trenta del novecento, la sua origine non \u00e8 nota. \nUna prima ipotesi farebbe risalire la creazione della miscela agli anni 1860, presso il Bar Gaspare Campari di Milano, come variazione del cocktail Milano-Torino, molto amato dai turisti americani, i quali avevano l'abitudine di richiedere l'aggiunta di soda. \nUna seconda ipotesi indica il 1933 come anno di nascita della bevanda in omaggio al pugile Primo Carnera detto \"l'americano\" per i suoi successi negli Stati Uniti; secondo alcune fonti, anche la propaganda politica dell'epoca spinse molto sull'associazione tra il pugile italiano e gli ingredienti del cocktail, i quali sono, di fatto, tutti tipicamente italiani: il bitter di Milano, il vermouth di Torino. In particolare, Elvezio Grassi, nel suo libro \"1000 misture\" del 1936 codifica almeno dieci ricette, in cui la variazione principale si basava sulla marca di vermut utilizzato. \nAltre ipotesi, sempre collocate negli anni trenta del XX secolo, suggeriscono che il cocktail sia nato come manovra di marketing da parte della Martini &amp; Rossi per l'esportazione del proprio vermouth negli Stati Uniti o, ancora, come vezzo di imitazione nei confronti degli americani i quali usavano addizionare soda alle proprie bevande sia per motivi tradizionali che per celare l'alcool nel periodo del proibizionismo. \nAltre pubblicazioni dell'epoca, comunque, confermano la presenza del cocktail a livello internazionale in quegli anni: esempi sono \"The artistry of mixing cocktail\", di Frank Meyer del Ritz Bar di Parigi, risalente al 1936, e \"Caf\u00e8 Royal Cocktail book\", libro del 1937 scritto da William Tarling. L'Americano diventa negli anni un cocktail di successo, consacrato nel 1986 con l'inserimento nella lista dei cocktail IBA.\nComposizione.\nPreparazione.\nL'Americano si prepara con la tecnica \"build\" e si serve di un bicchiere \"old fashioned\". Versare direttamente nel bicchiere colmo di ghiaccio il vermouth rosso e il bitter, colmando con Soda. \u00c8 possibile decorare la bevanda con una scorzetta di limone e una fettina d'arancia.\nDescrizione.\nCocktail frizzante e dissetante da aperitivo, apre con le note erbose e leggermente dolce chiudendo, invece, con un retrogusto amarognolo. Tecnicamente \u00e8 un \"medium drink\" \"pre-dinner\" \"build\", appartenente alla classe \"french-italian\" e d\u00e0 il nome alla famiglia degli \"americani\", i quali sono composti, appunto, da vermouth e bitter.\nVarianti.\nIl cocktail possiede diverse varianti. Sebbene la ricetta attuale preveda una composizione 1:1 degli ingredienti, le prime ricette prevedevano una preponderanza del vermouth (3:1). Inoltre, sebbene tecnicamente sia esso stesso una variante del cocktail Milano Torino, l'americano viene spesso considerato all'origine dei cocktail Negroni e Negroni sbagliato.\nCultura popolare.\nL'americano \u00e8 uno dei cocktail preferiti di James Bond: l'agente segreto ordina questo cocktail nei romanzi Casino Royale (1953) e A 007, dalla Russia con amore (1957), e nel racconto breve paesaggio e morte (1960)..\nL'americano \u00e8 anche la bevanda preferita del protagonista del romanzo di Gino Pugnetti \"Americano rosso\" e dell'omonimo film, bevanda a cui il titolo fa appunto riferimento."}
{"id": "404040", "revid": "7336", "url": "https://it.wikipedia.org/wiki?curid=404040", "title": "Calanchi", "text": ""}
{"id": "404042", "revid": "2030671", "url": "https://it.wikipedia.org/wiki?curid=404042", "title": "Carlo Pisacane (attore)", "text": "Biografia.\nAttore di rilievo della filodrammatica napoletana, inizi\u00f2 la carriera cinematografica all'epoca del film muto, esordendo al fianco di Tina Pica nel primo film della regista italiana Elvira Notari. Successivamente recit\u00f2 tra gli anni trenta e settanta in pi\u00f9 di settanta film, generalmente commedie comiche o popolari, interpretando ruoli di supporto o di carattere fortemente macchiettistico.\nSebbene avesse gi\u00e0 lavorato in diversi film tra i quali \"Pais\u00e0\" (1946) di Roberto Rossellini, la notoriet\u00e0 cinematografica arriv\u00f2 tardi, quando il regista Mario Monicelli gli affid\u00f2 il ruolo del mitico \"Capannelle\", il famelico vecchietto bolognese - doppiato da Nico Pepe - nella sgangherata banda criminale de \"I soliti ignoti\" (1958). Il nomignolo gli rest\u00f2 incollato, al punto che comparve nei crediti di alcune pellicole al posto del suo vero nome e come \"Capannelle\" fu ricordato.\nNegli anni immediatamente successivi interpret\u00f2 numerose pellicole. Fu a fianco di Alberto Sordi ne \"Il vigile\" (1960), in cui interpret\u00f2 l'anziano padre del vigile Otello Celletti, fannullone quanto il figlio, e al fianco di Tot\u00f2 e Aldo Fabrizi, in \"Tot\u00f2, Fabrizi e i giovani d'oggi\", sempre del 1960.\nTorn\u00f2 con Monicelli ne \"L'armata Brancaleone\" (1966), vestendo i panni di \"Abacuc\", ebreo convertito suo malgrado. Sulla scia del successo conseguito dalla pellicola fu chiamato da Pier Paolo Pasolini a interpretare \"Brabanzio\", il padre di \"Desdemona\", in un'originale rivisitazione dell'Otello, nell'episodio \"Che cosa sono le nuvole?\", tratto dal film \"Capriccio all'italiana\" (1968). Nello stesso anno prese parte a una serie di \"sketch\" di \"Carosello\", pubblicizzando olio lubrificante e benzina della Api - Anonima Petroli Italiana.\nConcluse la carriera nel 1972 con un'apparizione in \"Fratello Sole, sorella Luna\" di Franco Zeffirelli. \nMor\u00ec a Roma nel 1974."}
{"id": "404063", "revid": "1840984", "url": "https://it.wikipedia.org/wiki?curid=404063", "title": "Ferrari F2002", "text": "La Ferrari F2002 \u00e8 un'automobile monoposto sportiva di Formula 1, la quarantottesima utilizzata dalla Scuderia Ferrari, che ha partecipato al Campionato mondiale di Formula 1 2002 e alle prime gare del Campionato mondiale di Formula 1 2003.\nPresentazione.\n\u00c8 stata presentata il 6 febbraio 2002 a Maranello. Ha vinto il titolo piloti e costruttori di F1 ed ha ottenuto la 150\u00aa vittoria, in Canada, con Schumacher.\nLivrea e sponsor.\nLa vettura presenta la classica colorazione rossa con inserti bianchi, dovuti al \"title sponsor\" Marlboro e al nuovo partner Vodafone, che occupa gli spazi lasciati liberi da Tic Tac, FedEx e TIM.\nSviluppo.\nLa F2002 si configura come una vettura decisamente diversa dalle precedenti monoposto realizzate dalla scuderia di Maranello: se la F2001 rappresentava l'estrema evoluzione delle soluzioni adottate dai tre modelli precedenti (Ferrari F300, Ferrari F399 e Ferrari F1-2000) la nuova monoposto, pur mantenendo una linea non dissimile dalla progenitrice, \u00e8 foriera di numerose modifiche e migliorie.\nAerodinamica.\nLa F2002 presenta vistose novit\u00e0 soprattutto al retrotreno: alla base di tali modifiche si individua la necessit\u00e0 di ridurre gli ingombri della trasmissione ottimizzando al tempo stesso, ai fini di ottenere un'aerodinamica posteriore ancora pi\u00f9 sofisticata, lo schema delle sospensioni. Le fiancate, rispetto alla F2001, risultano pi\u00f9 lunghe in quanto l'abitacolo, per poter avere un serbatoio della benzina pi\u00f9 grande, \u00e8 stato spostato in avanti. Le pance risultano pertanto pi\u00f9 voluminose nella parte iniziale e pi\u00f9 basse e strette nella zona posteriore. I tecnici della Ferrari hanno poi unito lo sfogo dell'aria calda allo sfiato degli scarichi, che ora indirizzano l'aria calda uscente dagli scarichi in orizzontale e non pi\u00f9 verso l'alto. A protezione delle sospensioni posteriori vi sono poi delle piccole paratie orizzontali. I deviatori di flusso, posti davanti alle prese d'aria delle fiancate, risultano molto pi\u00f9 grandi rispetto a quelli della F2001 e presentano una forte svergolatura. Il muso della F2002 \u00e8 stato ulteriormente alzato, in quanto il flusso aerodinamico \u00e8 stato ottimizzato grazie all'effetto estrattore dei gas di scarico, ma non presenta differenze sostanziali rispetto a quello della vettura precedente.\nTelaio e sospensioni.\nLa sospensione posteriore \u00e8 stata modificata in modo da renderla pi\u00f9 compatta: i bracci superiori ed inferiori, per non ostacolare il flusso d'aria in uscita dal fondo, sono stati distanziati di pochi centimetri mentre i punti di ancoraggio alla scocca sono stati ravvicinati determinando, in combinazione con l'aderenza consentita dagli pneumatici e dai carichi aerodinamici, un aumento della capacit\u00e0 di sforzo dell'intero sistema sospensivo. A protezione delle sospensioni posteriori vi sono poi delle piccole paratie orizzontali.\nMotore.\nPer ci\u00f2 che concerne il motore, la zona degli scarichi \u00e8 stata angolata di 90\u00b0 potendo cos\u00ec integrarla con gli sfoghi dell'aria sfruttando cos\u00ec un effetto estrattore dovuto alla depressione determinata dalla velocit\u00e0 e temperatura dei gas di scarico e consentendo di presentare fiancate totalmente lisce: tali modifiche hanno avuto la conseguenza di ottenere pi\u00f9 deportanza a parit\u00e0 di incidenza.\nCarriera agonistica.\nLa prima gara disputata \u00e8 il Gran Premio del Brasile il 31 marzo del 2002. Ha ottenuto 14 vittorie su 15 gare affrontate (realizzando anche 9 doppiette) nel campionato mondiale 2002 di Formula 1 ed \u00e8 giunta al secondo posto con Michael Schumacher nella gara di Monaco, l'unica in cui non \u00e8 riuscita a trionfare. Ha totalizzato 207 punti nel campionato costruttori, 130 (su 144 totali) realizzati da Michael Schumacher, campione del mondo 2002, e 77 da Rubens Barrichello. Nel campionato mondiale 2003 di Formula 1 la vettura ha gareggiato per i primi quattro gran premi conquistando tre pole position, una vittoria e un totale di 3 podi e 32 punti."}
{"id": "404068", "revid": "761306", "url": "https://it.wikipedia.org/wiki?curid=404068", "title": "Nodo parlato", "text": ""}
{"id": "404095", "revid": "24067", "url": "https://it.wikipedia.org/wiki?curid=404095", "title": "Attrattore strano", "text": ""}
{"id": "404103", "revid": "2225", "url": "https://it.wikipedia.org/wiki?curid=404103", "title": "A Better Tomorrow 2", "text": ""}
{"id": "404110", "revid": "287204", "url": "https://it.wikipedia.org/wiki?curid=404110", "title": "Radiodramma", "text": "Il radiodramma \u00e8 un testo di tipo teatrale scritto espressamente per la radio.\nI primi esperimenti di radiodrammaturgia avvennero in Gran Bretagna; la BBC mise infatti in onda il primo radiodramma, \"Danger\" di Richard Hughes, il 15 gennaio 1924. In Francia \"Maremoto\" di Pierre Cusy e Gabriel Germinet fu trasmesso il 21 ottobre 1924 e in Germania, il primo ad andare in onda fu \"Spuk\" di Rolf Gunold nel luglio 1925.\nIn Italia il primo \"adattamento radiofonico\" di un'opera teatrale fu trasmesso il 18 gennaio 1927 dalla sede di Milano dell'EIAR: \"Venerd\u00ec 13\" di Mario Vugliano. Il primo radiodramma italiano vero e proprio risale invece al 6 ottobre 1929 ed \u00e8 \"L'anello di Teodosio\" di Luigi Chiarelli.\nDi solito il radiodramma \u00e8 un lavoro relativamente breve, che pu\u00f2 essere per\u00f2 anche diviso in parti (tipicamente due o tre, come gli atti teatrali). Non sono radiodrammi, ma piuttosto sceneggiati, i lavori divisi in puntate. Altra caratteristica del radiodramma \u00e8 da considerarsi, per alcuni, la sua originalit\u00e0 (si parla talvolta, seriosamente, anche di \"originale radiofonico\"): seguendo tale impostazione, le riduzioni per la radio di opere concepite per un'altra diffusione non sarebbero radiodrammi. In genere, peraltro, simili riduzioni sono sceneggiati.\nDopo gli esordi, negli anni trenta, molti importanti autori si cimentarono con questo genere, tra essi ricordiamo: Samuel Beckett, Friedrich D\u00fcrrenmatt, Bertolt Brecht e, in Italia, Massimo Bontempelli, Emilio Cecchi, Filippo Marinetti, Ottorino Respighi e Guido Piovene.\nNel secondo dopoguerra, con la trasformazione dell'EIAR in RAI, il radiodramma conobbe una stagione di grande successo, sotto la direzione di Ettore Giannini. Le opere trasmesse dal Programma Nazionale e dal Terzo Programma erano seguite da un pubblico molto numeroso, venivano spesso replicate ed erano oggetto di attente critiche sulle riviste e sui quotidiani. Tra gli autori pi\u00f9 importanti del ventennio 1950 - 1970 meritano la citazione: Giovanni Papini, Eduardo De Filippo, Vasco Pratolini, Giuseppe Patroni Griffi, Luigi Silori, Antonio Santoni-Rugiu, Italo Alighiero Chiusano, Primo Levi, Diego Fabbri. I registi pi\u00f9 coinvolti furono: Antonio Bandini, Guglielmo Morandi, Luigi Squarzina, Anton Giulio Majano, Enzo Convalli, Sandro Bolchi."}
{"id": "404120", "revid": "436907", "url": "https://it.wikipedia.org/wiki?curid=404120", "title": "Discipline (King Crimson)", "text": "Discipline \u00e8 l'ottavo album in studio del gruppo musicale britannico King Crimson, pubblicato il 22 settembre 1981 dalla E.G. Records e dalla Polydor Records.\nIl disco.\nIl titolo dell'album \u00e8 lo stesso utilizzato per alcune settimane dal gruppo, allora appena ricostituito, prima di riprendere il nome storico. Sar\u00e0 anche il nome dell'etichetta discografica che Robert Fripp fonder\u00e0 negli anni novanta.\n\"Discipline\" \u00e8 il primo disco dopo una rottura durata sette anni; \u00e8 un disco eclettico, molto vicino al suono dei Talking Heads di \"Remain in Light\", al quale Fripp e Belew avevano da poco partecipato. Sconcertante per quelli che erano abituati ai primi King Crimson, oggi risulta fondamentale come \"In the Court of the Crimson King\", \"Larks' Tongues in Aspic\" o \"Red\", mescolando suoni new wave tipici degli anni '80 con atmosfere pesanti e scure del decennio precedente.\nTracce.\nTesti di Adrian Belew, musiche dei King Crimson."}
{"id": "404123", "revid": "287204", "url": "https://it.wikipedia.org/wiki?curid=404123", "title": "Juan Roman Riquelme", "text": ""}
{"id": "404140", "revid": "736476", "url": "https://it.wikipedia.org/wiki?curid=404140", "title": "Bryn Celli Ddu", "text": "Bryn Celli Ddu \u00e8 un sito preistorico nell'isola gallese dell'Anglesey. Il suo nome, difficile da tradurre direttamente, comunque significa \"il monticello nel boschetto scuro\" o forse \"il monticello nel boschetto della divinit\u00e0\". Fu saccheggiato nel 1699 e archeologicamente scavato tra il 1928 e il 1929.\nDurante il Neolitico vi furono costruite strutture con pietre, che furono rimosse agli inizi dell'Et\u00e0 del Bronzo, per far posto ad una tomba. Una pietra intagliata con disegno tortuoso fu eretta nella camera sepolcrale (ora custodita nel Museo nazionale del Galles e sostituita con una copia). Il tumulo di terra che copre la tomba \u00e8 frutto di un restauro del XX secolo. L'originale era probabilmente molto pi\u00f9 grande."}
{"id": "404166", "revid": "2178917", "url": "https://it.wikipedia.org/wiki?curid=404166", "title": "ZRS-4 USS Akron", "text": "L'USS \"Akron\" (numero di scafo ZRS-4) era un dirigibile rigido prodotto dall'azienda statunitense Goodyear-Zeppelin Corporation e utilizzato dalla United States Navy nei primi anni trenta. \u00c8 noto per essere stato \u2013 assieme all'aeronave gemella USS \"Macon\" (ZRS-5) \u2013 l'unico dirigibile dotato di un hangar interno per una piccola pattuglia di cinque caccia biplani, meritandosi quindi la definizione di \"portaerei volante\".\nStoria.\nIl progetto.\nLo ZRS-4 era il secondo dirigibile rigido di costruzione statunitense, dopo lo USS \"Shenandoah\" (ZR-1). Infatti il mai consegnato ZR-2 era di costruzione britannica e lo USS \"Los Angeles\" (ZR-3) era stato costruito nei cantieri Zeppelin di Friedrichshafen, come LZ 126.\nL'autorizzazione per la realizzazione di due grandi dirigibili rigidi di una nuova classe, fortemente sostenuta dal contrammiraglio William A. Moffett, capo del Bureau of Aeronautics, fu ottenuta il 24 giugno 1926 e l'anno successivo vennero stanziati i primi fondi ed effettuato un concorso tra i diversi progettisti. Vincitrice fu la Goodyear-Zeppelin Corporation, la ditta era nata da una scambio azionario e di conoscenze tra la statunitense Goodyear e la tedesca Zeppelin.\nL'accordo, fortemente voluto da Hugo Eckener durante la costruzione e vendita dell'USS \"Los Angeles\", permetteva alla ditta statunitense di contare sui progettisti tedeschi, mentre la Zeppelin otteneva il 10% della Goodyear. Questo scambio sanc\u00ec la definitiva ripresa della ditta tedesca dalla crisi successiva alla prima guerra mondiale.\nNel 1928, in seguito alle proteste della American Brown Boveri Electric Corporation, venne tenuta una nuova gara d'appalto, ma il progetto Goodyear-Zeppelin, risultava comunque vincente. Il progetto era di Karl Arnstein, trasferito dalla Zeppelin alla ditta statunitense assieme ad altri tredici progettisti. Il progetto rappresentava un'evoluzione dei precedenti progetti della Zeppelin, in particolare si differenziava per avere tre \"chiglie\"\", ovvero anzich\u00e9 avere un unico telaio longitudinale principale (\"chiglia\", definizione mutuata dai dirigibili semirigidi), telaio a cui erano connessi i vari anelli, collegati poi da altre travature longitudinali, ne possedeva tre, uno in alto, e gli altri due paralleli a 135\u00b0 rispetto alla verticale. Questo soluzione, oltre a garantire maggiore robustezza, permetteva di allestire quella che rappresentava la grande innovazione del dirigibile: un hangar interno capace di contenere fino a cinque aerei. Infatti sul lato inferiore dell'involucro, le due travature principali correvano parallele, lasciando quindi uno spazio sufficiente ad aprire dei portelli che formavano un'apertura a forma di T da dove lanciare e recuperare gli aerei. L'hangar misurava circa 22 metri di lunghezza, 18 di larghezza e poco meno di 5 in altezza.\nCome i dirigibili statunitensi era gonfiato con il gas nobile elio. Fu possibile installare internamente gli otto motori (quattro per lato), che azionavano le eliche, poste esternamente su apposita intelaiatura, per mezzo di un asse. Le eliche, reversibili, potevano essere ruotate di 90\u00b0 verso il basso, in modo da aiutare il dirigibile nelle fasi di manovra e di decollo. Con i motori disposti internamente all'involucro, l'acqua di raffreddamento era utilizzata per scaldare gli alloggiamenti dell'equipaggio, posti ai lati dell'hangar. Sulla sommit\u00e0 dell'involucro erano disposti una serie di pozzi di ventilazione.\nVisti i costi nettamente superiori dell'elio rispetto all'idrogeno, la riequilibratura dei pesi, in particolare riguardo al consumo di carburante, non poteva essere effettuata liberando gas. Per questo motivo sulle fiancate del dirigibile, proprio sopra all'alloggiamento delle eliche, erano piazzati dei collettori di vapore acqueo, in modo da riequilibrare con l'acqua il peso perduto.\nLa gondola di comando era posizionata in posizione avanzata, e nella pinna inferiore era installata una sala di comando secondaria, utilizzabile in caso di emergenza. Fu possibile installarla in quanto tra le diverse modifiche richieste dalla U.S. Navy, l'unica rilevante riguardo alla configurazione del dirigibile riguardava proprio le derive. \nIl progetto di K. Arnstein prevedeva i classici timoni degli Zeppelin, lunghi e ben raccordati con l'involucro del dirigibile. Con questa soluzione i timoni erano connessi a tre degli anelli principali del dirigibile. La Marina degli Stati Uniti richiedeva per\u00f2 che dalla gondola di comando fosse possibile vedere il timone inferiore, per poter meglio controllare l'assetto del dirigibile. Le derive furono quindi rese pi\u00f9 alte e profonde, estendendole oltre il diametro massimo dell'involucro, e soprattutto accorciate, in tal modo risultavano connesse solo a due degli anelli principali. Con questa modifica vennero alterati i carichi di progetto, che successivamente risulteranno troppo bassi.\nLa costruzione dello ZRS-4 inizi\u00f2 il 31 ottobre 1929 nei cantieri della Goodyear-Zeppelin Corporation, presso Akron (Ohio). Nel corso di una cerimonia di stretta derivazione navale, il 7 novembre successivo il contrammiraglio W.A. Moffett, \"piant\u00f2\" il \"golden rivet\" (chiodo d'oro) nell'anello principale del dirigibile. Il 10 marzo 1930 inizi\u00f2 l'assemblaggio dello scafo. Il 10 maggio successivo, Charles Francis Adams, segretario di Stato per la U.S. Navy (\"Secretary of the Navy\"), scelse per l'aeronave il nome di \"Akron\", in onore della citt\u00e0 in cui avveniva la costruzione. L'annuncio ufficiale del nome fu fatto, quattro giorni dopo, il 14, da Ernest Lee Jahncke, assistente dell'ufficio della segreteria della marina.\nImpiego operativo.\nVaro e primi voli.\nPoco pi\u00f9 di un anno dopo, l'8 agosto 1931, avvenne la cerimonia del varo, rappresentato per un dirigibile dalla prima ascensione (o librazione) nel proprio hangar. Madrina della cerimonia, la First Lady, la signora Lou Henry Hoover, moglie di Herbert Clark Hoover.\nIl primo volo ebbe luogo, nell'area di Cleveland, il 23 settembre 1931 con ospiti a bordo il contrammiraglio W.A. Moffet e il Segretario di Stato C.F. Adams. Prima di essere trasferito alla base di destinazione, la Naval Air Station (NAS) di Lakehurst, New Jersey, l'USS \"Akron\" effettu\u00f2 altri otto voli, principalmente sul lago Erie, ma spingendosi anche verso le citt\u00e0 di Detroit, Milwaukee, Fort Wayne (Indiana), e Columbus (Ohio). Giunto a Lakehurst, il 27 ottobre 1931 nel corso della Giornata della Marina (\"Navy Day\"), il dirigibile venne armato e affidato al comando di Charles E. Rosendahl.\nPrimo volo con le insegne della U.S. Navy.\nIl 2 novembre 1931, l\u2019\"Akron\" comp\u00ec il primo volo con le insegne della U.S. Navy, percorrendo la costa orientale degli Stati Uniti verso Washington. Nelle settimane che seguirono, l'aeronave accumul\u00f2 circa 300 ore di volo in una serie di voli. Due voli furono particolarmente significativi, uno il 3 novembre, in cui per dimostrare le capacit\u00e0 dei dirigibili a operare nelle emergenze, l'USS \"Akron\" vol\u00f2 con 207 persone a bordo, un record tuttora imbattuto per i dirigibili. L'altro volo, della durata di 46 ore, ebbe come meta Mobile (Alabama). Nel volo di ritorno il dirigibile nel suo percorso segu\u00ec le vallate dei fiumi Mississippi e Ohio.\nEsercitazione, gennaio 1932.\nLa mattina del 9 gennaio 1932, l'USS \"Akron\" lasci\u00f2 la base di Lakerhust, per unirsi alla Scouting Fleet (Flotta da ricognizione) impegnata nella tipica esercitazione di flotta dell'epoca, ovvero la Scouting Fleet doveva individuare una ipotetica flotta nemica, rappresentata da altre unit\u00e0 della US Navy. Procedendo lungo la costa del Nord Carolina, avrebbe poi dovuto puntare verso l'oceano Atlantico, con il compito di individuare un gruppo di cacciatorpediniere diretti verso la baia di Guant\u00e1namo. Una volta individuate, avrebbe dovuto seguire i loro movimenti (ovviamente cercando di non farsi individuare) e comunicarli alla Scouting Fleet.\nOltrepassata la costa del Nord Carolina alla 07:21 del 10 gennaio lo ZRS-4, continu\u00f2 il volo procedendo verso sud. Il cattivo tempo imped\u00ec al dirigibile di individuare i cacciatorpediniere di cui era alla ricerca e con cui perse contatto intorno alle 12:40, venendo comunque avvistato in seguito dallo stesso. Il dirigibile prosegu\u00ec nella direzione delle Isole Bahamas, arrivandovi in prossimit\u00e0 nel tardo pomeriggio. Durante la notte continu\u00f2 la perlustrazione muovendosi verso nord-ovest, per poi cambiare rotta verso sud-est prima della mezzanotte. Alle 09:08 dell'11 gennaio l'USS \"Akron\" riusc\u00ec a individuare le luci dell'incrociatore leggero \"USS Raleigh\" (CL-7), localizzando, all'orizzonte verso est, una dozzina di cacciatorpediniere del suo gruppo, due minuti dopo. Poco dopo individu\u00f2 un altro gruppo di cacciatorpediniere. Alle 10:00, esaurito il suo compito di ricognizione, pot\u00e9 lasciare l'esercitazione, in cui aveva ottenuto un giudizio di \"successo con riserva\" (\"qualified success\").\nA questo proposito si pu\u00f2 ricordare quanto scritto dallo storico Richard K. Smith The Airships \"Akron\" and \"Macon\": \nPrime riparazioni, febbraio 1932.\nL'USS \"Akron\" (ZRS-4) avrebbe dovuto partecipare al Fleet Problem XIII, ma un incidente verificatosi a Lakehurst il 22 febbraio 1932, ne imped\u00ec la partecipazione. Mentre l'aeronave veniva portata fuori dal suo hangar, la sua coda si allent\u00f2 dal carrello di ormeggio e per un colpo di vento urt\u00f2 pi\u00f9 volte il terreno. Il danno maggiore era confinato all'impennaggio verticale inferiore, ma con l'occasione furono effettuate anche alcune sistemazioni e riparazioni relative all'equipaggiamento per le manovre a terra, che potevano aver indebolito il telaio principale.\nSolo a primavera l\u2019\"Akron\" pot\u00e9 riprendere il volo. Il 28 aprile effettu\u00f2 un volo di nove ore, con ospiti a bordo il contrammiraglio W.A. Moffet e il Segretario di Stato C.F. Adams.\nLo \"Spy Basket\".\nPoco dopo aver sbarcato a Lakerhust i due esimi passeggeri, il dirigibile venne impiegato per testare lo \"Spy Basket\" (\"cesta spia\"), sostanzialmente una struttura analoga alla fusoliera di un piccolo aereo, sospesa dal dirigibile per mezzo di un verricello, che poteva essere calata mentre questo volava sopra uno strato di nubi, in modo da poter restare occultato mentre gli osservatori effettuavano la loro opera di esplorazione. Questo strumento era gi\u00e0 stato utilizzato con un certo successo dagli Zeppelin tedeschi durante la prima guerra mondiale. In questo caso la piccola sfera da osservazione veniva utilizzata per il puntamento.\nL'esperimento sull\u2019\"Akron\" non fu coronato da altrettanto successo: il dispositivo, \u201cpilotato\u201c da un sacco di sabbia per simulare l'eventuale osservatore, prov\u00f2 di essere \"spaventosamente instabile\", oscillando \u201cgraziosamente\u201d da una parte all'altra dell'aeronave con l'allarmato equipaggio del dirigibile a fissarlo. L'esperimento venne ritentato tempo dopo sul dirigibile USS \"Macon\".\nCaccia imbarcati.\nL\u2019\"Akron\" e la sua nave gemella USS \"Macon\" (ZRS-5) (quest'ultima ancora in costruzione) erano considerate e studiate come possibili \u201cportaerei volanti\u201d, disponendo di un piccolo hangar interno per un piccolo gruppo di 4-6 velivoli con compiti di ricognizione.\nQuesto concetto di caccia parassita applicato ai dirigibili era stato introdotto dai britannici con diversi esperimenti a partire dal 1918. Successivamente era stato testato negli Stati Uniti sul dirigibile ZR-3 USS \"Los Angeles\". A differenza dei precedenti esperimenti, nello ZRS-4 e nello ZRS-5 i velivoli erano mantenuti in un hangar interno, e venivano lanciati/recuperati per mezzo di un trapezio estensibile. \u00c8 quindi pi\u00f9 corretto parlare di caccia imbarcati (come per le portaerei), piuttosto che di caccia parassiti.\nI velivoli erano destinati principalmente a estendere il raggio di ricognizione del dirigibile, piuttosto che fornire difesa contro eventuali aggressori. I Curtiss F9C Sparrowhawk destinati all'imbarco montavano comunque due mitragliatrici.\nIl primo test venne effettuato il 3 maggio 1932, mentre l\u2019\"Akron\" era in navigazione sopra la costa, con ospite a bordo il contrammiraglio George C. Day, presidente dell'Ufficio Ispezione e sorveglianza Board of Inspection and Survey. I primi due \u201cagganciamenti\u201d vennero condotti da un Consolidated N2Y, pilotato dal tenente Daniel W. Harrigan, e da un Curtiss XF9C-1 Sparrowhawk, pilotato dal tenente Howard L. Young. Il giorno successivo i due piloti effettuarono altre dimostrazioni, ospiti a bordo del dirigibile i membri dell'House Committee on Naval Affairs.\n11 maggio 1932: l'incidente in fase di ormeggio.\nConclusasi questa serie di voli di prova, l\u2019\"Akron\" part\u00ec da Lakehurst l'8 maggio 1932 diretto verso la costa occidentale degli Stati Uniti. Il dirigibile segu\u00ec la costa della Georgia, poi si mosse verso le pianure del golfo, e proseguendo attraverso gli Stati di Texas e Arizona. Sulla rotta verso la base di destinazione di Sunnyvale (California), l'aeronave raggiunse Camp Kearny (California) al mattino dell'11 maggio dove si sarebbe dovuta ormeggiare.\nQuesta base non disponeva di un equipaggiamento adatto all'ormeggio di un dirigibile delle dimensioni dell\u2019\"Akron\", n\u00e9 tanto meno i manovratori a terra erano stati addestrati a operare con un simile colosso. Quella che rappresentava una manovra s\u00ec delicata, ma di routine, si caric\u00f2 di rischi. Nel mentre si iniziava la manovra, l'aeronave veniva riscaldata dal sole, e inoltre durante il suo viaggio di tre giorni, era stata alleggerita delle circa 40 tonnellate di gasolio consumate per il viaggio (nonostante il dirigibile disponesse di condensatori d'acqua per riequilibrare il peso), quindi risultava complessivamente molto pi\u00f9 instabile e meno controllabile per le squadre a terra.\nPer evitare che l'aeronave potesse mettersi a fluttuare liberamente, con conseguente rischio di mettersi in verticale con la poppa in alto e trattenuta solo dall'ormeggio a prua, venne deciso di tagliare il cavo d'ormeggio principale. Come reazione l'aeronave si appru\u00f2 repentinamente, e i manovratori a terra, in gran parte marinai della Naval Training Station di San Diego, lasciarono le loro funi; tutti tranne pochi sfortunati. L'aeronave, infatti, svincolata da terra riprese a salire, trascinando con s\u00e9 le funi e alcuni uomini che ancora le reggevano; uno di essi venne trascinato in aria fino a un'altezza di 5\u00a0m, prima di lasciare la presa; se la cav\u00f2 con un braccio rotto. Altri tre uomini vennero trascinati ancora pi\u00f9 in alto; due di loro, l'assistente carpentiere di 3\u00aa classe Robert H. Edsall e l'apprendista marinaio Nigel M. Henton, persero la presa e morirono nell'impatto al suolo. L'apprendista marinaio C. M. \"Bud\" Cowart, riusc\u00ec ad aggrapparsi disperatamente alla sua fune, riuscendo a legarsi a essa; solo un'ora dopo venne recuperato, salvo, a bordo del dirigibile.\nDi questo drammatico incidente esistono delle riprese filmate.\nNonostante tutto, l\u2019\"Akron\", riusc\u00ec a ormeggiarsi nel pomeriggio a Camp Kearny, per procedere poi verso Sunnyvale.\nVoli sulla costa occidentale.\nNelle settimane che seguirono l\"'USS Akron\" vol\u00f2 lungo tutta la costa occidentale degli Stati Uniti, spingendosi fino al confine con il Canada, prima di raggiungere la Scouting Fleet per una nuova esercitazione, tenuta tra il 1\u00ba e il 4 giugno. Il dirigibile venne inquadrato all'interno della Squadra Verde (\"Green Force\"), con il compito di individuare le navi della Squadra Bianca (\"White Force\"). Questa volta, le forze avversarie del dirigibile potevano contare su idrovolanti imbarcati Vought 02U Corsair, mentre il dirigibile era sprovvisto dei suoi caccia/ricognitori imbarcati. Il dirigibile riusc\u00ec a individuare le forze avversarie in 22 ore, ma venne \u201cabbattuto\u201d dagli idrocaccia avversari, un fatto che non manc\u00f2 di dar vita a critiche successive da parte di alcuni dei partecipanti all'esercitazione, critici sull'uso dei dirigibili; i sostenitori, invece, in particolare il comandante dell\u2019\"Akron\", C. Rosendhal, rimarcarono il fatto che, con i caccia come scorta, gli esiti sarebbero stati ben diversi.\nL'USS \"Akron\", necessitava a quel punto di qualche riparazione e quindi ripart\u00ec da Sunnyvale, l'11 giugno, per Lakehurst. Il volo di ritorno fu costellato di difficolt\u00e0, dovute principalmente al tempo sfavorevole ma dopo una \"lunga e talvolta tormentata\" trasvolata il dirigibile arriv\u00f2 alla sua base, il 15 giugno. All'arrivo \"settantanove uomini stanchi scesero dalla passerella dietro la gondola di comando, pi\u00f9 che felici di essere rientrati a casa\".\nA quel punto lo ZRS-4 venne sottoposto a un periodo di revisione e riparazioni e nel mese successivo, luglio, prese parte alle ricerche del \"Curlew\", uno yacht che non aveva raggiunto il porto di destinazione dopo una regata nelle Bermude; in questo periodo riprese anche le prove con gli aerei imbarcati.\nIl 20 luglio il contrammiraglio Moffet si imbarc\u00f2 di nuovo sul dirigibile ma il giorno dopo, a causa di una tempesta che aveva costretto a rinviare il ritorno alla base, lasci\u00f2 il dirigibile a bordo di uno dei N2Y-1 dell'aeronave e fece ritorno a Lakehurst.\nNell'estate l\u2019\"Akron\" entr\u00f2 in una nuova fase della sua carriera, iniziando una intesa attivit\u00e0 con il trapezio e un gruppo di nuovi F9C-2 \"Sparrowhawks\", ultimo sviluppo del piccolo caccia; elemento chiave di questa nuova fase fu il cambio di comando, che venne affidato al comandante Alger H. Dresel; si un\u00ec all'equipaggio anche Frank C. McCord, che sarebbe diventato comandante l'anno successivo.\nSecondo incidente ai timoni.\nSfortunatamente un altro incidente ostacol\u00f2 le essenziali esercitazioni e addestramento. Il 22 agosto 1932 una delle derive dell'USS \"Akron\" collise con una delle travature dell'hangar in seguito a un ordine affrettato di cominciare le operazioni di rimorchio fuori dal cerchio di attracco. A Lakerhust, infatti, vi era un sofisticato pilone d'ormeggio installato su rotaie per orientare al meglio l'aeronave: la coda, ovvero, era assicurata a un apposito carrello che si muoveva su un ampio binario circolare.\nNonostante questo secondo piccolo incidente che vedeva coinvolti i timoni del dirigibile, le riparazioni furono rapide e consentirono all'aeronave di effettuare altri otto voli sull'Atlantico negli ultimi tre mesi del 1932. Durante questi voli furono effettuate intense esercitazioni con i caccia F9C-2 e il trapezio, cos\u00ec come per le vedette e gli addetti alle mitragliatrici antiaeree. I compiti intrapresi coinvolgevano anche la manutenzione dei due aerei che erano impegnati nelle operazioni di pattugliamento ai fianchi dell\u2019\"Akron\".\nDurante un periodo di sette ore, il 18 novembre 1932, il dirigibile e tre aerei perlustrarono un settore di 160 chilometri quadrati.\nRitorno alla flotta.\nDopo le operazioni con base a Lakehurst fino alla fine del 1932 lo ZRS-4 era pronto a riprendere le esercitazioni con la flotta. Il pomeriggio del 3 gennaio 1933, Frank C. McCord rilevava il comando del dirigibile da A.Dresel, diventando il terzo comandante del dirigibile; poche ore dopo, l\u2019\"Akron\" era diretto verso sud, verso la costa orientale, facendo una deviazione per puntare verso la Florida. Qui, il 4 gennaio, si riforn\u00ec alla base della Naval Reserve Aviation di Opa-locka, vicino a Miami e ripart\u00ec poi per la base di Guant\u00e1namo per un'ispezione ai siti della base; scopo di questa visita, cos\u00ec come quella nell'area di Panama nei mesi successi era valutare l'ipotesi di costruire una base meridionale, dove il dirigibile avrebbe potuto \u201cstanziare\u201d per l'inverno, in modo da poter estendere la sua attivit\u00e0 per tutto l'anno. Uno dei biposto Consolidated N2Y-1 serv\u00ec come aerotaxi per trasportare i membri della squadra d'ispezione alla base e ritorno.\nPoco dopo il dirigibile fece ritorno a Lakehurst per operazioni a livello locale, che furono interrotte per un periodo di due settimane causato dal cattivo tempo e in cui fu effettuata opera di revisione. Durante marzo l'aeronave riprese le esercitazioni con i caccia e in uno dei voli raggiunse Washington D.C., sorvolando la capitale il 4 marzo 1933, il giorno in cui Franklin D. Roosevelt giur\u00f2 da Presidente degli Stati Uniti.\nL'11 marzo il dirigibile ripart\u00ec dalla sua base dirigendosi verso Panam\u00e1; durante il tragitto si ferm\u00f2 brevemente a Opa-Locka prima di procedere verso Balboa Canal Zone. Qui era in corso un'ispezione per valutare un'area idonea all'installazione di una base per l'aviazione.\nTornando a nord il dirigibile fece nuovamente tappa a Opa-Locka per operazioni a livello locale; in questa occasione gli addetti ai pezzi antiaerei dell'aeronave si esercitarono con uno degli N2Y-1 imbarcati.\nIl 22 marzo riprese la rotta di ritorno verso Lakerhust.\nLa fine.\nLa sera del 3 aprile 1933 l'USS \"Akron\" part\u00ec da Lakehurst per operare lungo la costa del New England, dove avrebbe dovuto assistere alla calibrazione di impianti radio e radiogoniometri. A bordo si trovavano il contrammiraglio Moffett, il suo aiutante di campo, comandante Harry B. Cecil, il comandante della base di Lakehurst, comandante Fred T. Berry, il tenente colonnello dell'USAR, tenente colonnello Alfred F. Masury.\nOspite del contrammiraglio era un vicepresidente della Mack Truck Co., ditta fortemente interessata al potenziale dei dirigibili rigidi per il trasporto civile.\nProcedendo lungo la sua rotta il dirigibile incontr\u00f2 un fronte temporalesco; la situazione meteorologica non miglior\u00f2 nonostante McCord avesse dato l'ordine di virare verso est. Il dirigibile oltrepass\u00f2 Barnegat Light, New Jersey, alle 22:00. Fortissime raffiche di vento percossero spietatamente l'aeronave, spingendola inesorabilmente verso il mare; a quel punto, per fermare la discesa venne lanciata zavorra e data piena potenza agli otto motori e il dirigibile arrest\u00f2 la sua discesa poco sopra i 200\u00a0m sul livello del mare; poco dopo riprendeva la velocit\u00e0 di crociera sui 180\u00a0m s.l.m.\nIntorno alle 00:30 del 4 aprile, le raffiche di vento continuavano a trascinare l'aeronave verso l'oceano; l'altimetro continuava a indicare i 250\u00a0m ma l'aeronave si stava muovendo in una zona di bassa pressione e quindi la lettura risultava falsata e il dirigibile si trovava in realt\u00e0 a una quota pi\u00f9 bassa. Quando il timoniere nella gondola di comando si rese conto che il timone non rispondeva pi\u00f9 ai comandi il timone inferiore era probabilmente gi\u00e0 in acqua e pochi istanti dopo stessa sorte toccava alla sala comando e il dirigibile iniziava ad affondare nell'Atlantico.\nQuesti ultimi istanti poterono essere raccontati poich\u00e9 uno dei tre superstiti, H.V. Wiley, si trovava nella gondola di comando e venne sbalzato fuori al momento dell'impatto.\nI superstiti furono raccolti dalla motonave tedesca \"Phoebus\", che si trovava nelle vicinanze.\nAlle 00:23 i marinai tedeschi avevano visto delle luci abbassarsi verso l'oceano e avevano virato verso dritta per investigare, immaginando di trovarsi di fronte a un incidente aereo. Alle 00:55 la \"Phoebus\" recuperava il tenente comandante Herbert V. Wiley, che aveva perso conoscenza; altri tre uomini dell'equipaggio venivano recuperati da una scialuppa: il capo radiotelegrafista Robert W. Copeland, l'aiuto nostromo di II classe Richard E. Deal e il ferraio aeronautico di II classe Moody E. Ervin; nonostante i tentativi di rianimarlo, Copeland non riprese pi\u00f9 conoscenza, morendo a bordo della \"Phoebus\".\nNonostante i marinai tedeschi avessero individuato altri quattro o cinque uomini nel mare in tempesta, non capirono che la loro nave aveva incrociato il relitto dell\"'USS Akron\" fino a quando il tenente comandate H.V. Wiley non riprese conoscenza, circa mezz'ora dopo il recupero. La nave tedesca e le sue scialuppe perlustrarono la zona per altre cinque ore alla ricerca di altri superstiti, ma senza successo.\nCon le sue 72 vittime, quello dell\"'USS Akron\" fu il pi\u00f9 grave incidente aereo a quella data, e tuttora rimane il pi\u00f9 grave incidente in cui sia rimasto coinvolto un dirigibile.\nAlla grande tragedia si un\u00ec un altro dramma, visto che il blimp J-3, dirigibile floscio della US Navy inviato per le ricerche il giorno successivo, precipit\u00f2 con la perdita di due uomini d'equipaggio.\nPrima nave statunitense ad arrivare nelle acque del disastro fu la \"Tucker\" (CG-23), lancia armata della US Coast Guard, alle 06:00; questa prese a bordo i tre sopravvissuti e il corpo di Copeland.\nTra le altre navi che perlustrarono senza successo l'area del disastro: l'incrociatore pesante \"Portland\" (CA-33), il cacciatorpediniere \"Cole\" (DD-155), due cacciatorpediniere della Guardia Costiera, la \"McDougal\", la \"Hunt\", e un'altra lancia, la \"Mojave\". Alle ricerche parteciparono anche due aerei della Guardia Costiera.\nGran parte delle vittime furono dovute ad annegamento e ipotermia, dato che l'equipaggio non era stato fornito di giubbotti di salvataggio e non c'era stato tempo a sufficienza per dispiegare l'unico canotto di salvataggio di cui era fornito il dirigibile.\nDopo l'incidente.\nLa perdita dell'USS \"Akron\" (ZRS-4) rappresent\u00f2 l'inizio della fine per i grandi dirigibili rigidi dell'U.S. Navy, anche perch\u00e9 tra le 72 vittime del disastro vi era il contrammiraglio William A. Moffett, uno dei maggiori sostenitori di questo mezzo: nonostante poche settimane dopo l'incidente volasse per la prima volta l'USS \"Macon\" (ZRS-5), l'aeronave gemella dell'USS \"Akron\", prima conseguenza di questa perdita d'interesse fu la rimozione dal servizio attivo della USS \"Patoka\" (AO-9), l'unica nave appoggio dirigibili allora in servizio, con la quale l\u2019\"Akron\" aveva cooperato nel 1932.\nIl presidente Roosevelt comment\u00f2 poco dopo:\nL'incidente ebbe una vasta eco anche al di fuori degli Stati Uniti. In Italia, il 16 aprile 1933 il settimanale La Domenica del Corriere gli dedic\u00f2 la copertina, con una tavola di Achille Beltrame accompagnata dal titolo: \"La caduta nell'oceano in tempesta dell'\"Akron\", il pi\u00f9 grande dirigibile americano\".\nIl relitto del dirigibile, situato al largo di Atlantic City, \u00e8 stato ispezionato l'ultima volta nel 2002; allora parte del telaio risultava ancora visibile.\nMedia di fantasia.\nCinema.\nAnche se non direttamente citata l'idea della portaerei volante \u00e8 riportata nel film di fantascienza steampunk uscito nel 2004 Sky Captain and the World of Tomorrow diretto dal regista Kerry Conran. Tra i mezzi futuribili e steampunk figura anche una portaerei volante comandata dal capitano \"Francesca \"Franky\" Cook\" (Angelina Jolie).\nNel film di animazione in 3D \"UP\" della PIXAR appare un'aeronave palesemente ispirata alle portaerei volanti di questa voce di Wikipedia.\nFumetti.\nL'Akron \u00e8 citato e ha ispirato parte del fumetto \"Il ritorno di Janus\", seconda storia presente nell'albo n. 11 di Agenzia Alfa ideata da Antonio Serra e disegnata da Elena Pianta. Lo stile ricorda il fumetti Supereroica, una serie ispirata agli avvenimenti di guerra degli anni sessanta - anni settanta.\nVideogiochi.\nL'idea di portaerei volante \u00e8 utilizzata nel simulatore di volo in stile steampunk Crimson Skies in cui il protagonista \u00e8 un \"pirata dell'aria\" che usa uno Zeppelin come portaerei volante."}
{"id": "404173", "revid": "287204", "url": "https://it.wikipedia.org/wiki?curid=404173", "title": "Vergatello", "text": "Il Vergatello (Vargad\u00e8l in dialetto bolognese) \u00e8 un corso d'acqua affluente di sinistra del tratto montano del fiume Reno, in provincia di Bologna, lungo 8,6 chilometri con bacino di 52,4 chilometri quadrati, dei quali 19,9 relativi al suo principale tributario \u00c0neva, lungo 16,7 chilometri e pi\u00f9 ricco d'acque perenni del Vergatello stesso.\nPercorso.\nNasce alle pendici di Monte della Spe (934\u00a0m), nello spartiacque secondario fra Reno e Panaro, fra le localit\u00e0 di \"Rocca di Roffeno\" e Castel d'Aiano. Percorre una breve valle, dapprima incassata e boscosa, poi abbastanza aperta e con versanti a prati e, alla periferia occidentale di Vergato, riceve da destra l'\u00c0neva, meno di 2 chilometri prima della confluenza col Reno che avviene sempre presso Vergato.\nSe il corso si svolge interamente in provincia di Bologna, il bacino idrografico interessa anche, specie con l'\u00c0neva, la provincia di Modena.\nRegime idraulico.\nIl regime idraulico \u00e8 marcatamente torrentizio: se in estate la poca acqua che versa in Reno (0,1\u00a0m\u00b3/s), gli proviene quasi tutta dall'\u00c0neva, durante le piene trentennali arriva a portare 80\u00a0m\u00b3/s che possono divenire oltre 140 nelle piene bicentennali, con gravissimi danni per esondazione nell'abitato di Vergato, giacch\u00e9 il corso \u00e8 abbastanza stretto; la portata media alla foce si pu\u00f2 stimare nell'ordine di appena 0,5\u00a0m\u00b3/s."}
{"id": "404177", "revid": "339392", "url": "https://it.wikipedia.org/wiki?curid=404177", "title": "Boneheads", "text": ""}
{"id": "404203", "revid": "977683", "url": "https://it.wikipedia.org/wiki?curid=404203", "title": "Diatryma", "text": ""}
{"id": "404205", "revid": "1534511", "url": "https://it.wikipedia.org/wiki?curid=404205", "title": "Collinearit\u00e0", "text": "In geometria vettoriale, due vettori formula_1 e formula_2 si dicono collineari se e solo se esiste uno scalare \"k\" tale che sia formula_3 o, equivalentemente, formula_4.\nEtimologicamente collineari significa \"giacenti sulla stessa linea retta\". In effetti, in geometria affine, due vettori si dicono collineari se esistono due rispettivi rappresentanti situati sopra una stessa retta, ossia se esistono tre punti A, B e C allineati tali che \nLa collinearit\u00e0 \u00e8 una nozione importante in geometria affine, in quanto permette di definire \nSi nota che il vettore nullo di uno spazio vettoriale \u00e8 collineare con tutti gli altri vettori.\nSull'insieme dei vettori non nulli la relazione di collinearit\u00e0 \u00e8 \nQueste tre propriet\u00e0 consentono di affermare che la relazione di collinearit\u00e0 \u00e8 una relazione d'equivalenza; le sue classi d'equivalenza costituiscono lo spazio proiettivo associato allo spazio vettoriale.\nPropriet\u00e0 delle coordinate.\nTre punti di coordinate (\"x1,y1\"), (\"x2,y2\") e (\"x3,y3\")\nsi dicono collineari, vale a dire giacenti sulla stessa retta in un sistema di riferimento cartesiano a due assi, se e solo se per il determinante che segue, vale che:"}
{"id": "404215", "revid": "110157", "url": "https://it.wikipedia.org/wiki?curid=404215", "title": "Museo del cristallo", "text": "Il Museo del cristallo, dedicato al cristallo, \u00e8 un museo di Colle di Val d'Elsa, inaugurato nel 2001.\nEdificio.\nI progettisti della struttura museale sono stati gli architetti Duccio Santini e Marcello Taddei. L'edificio \u00e8 stato costruito inglobando la ciminiera dell'ex-vetreria \"Boschi\" e si sviluppa in pi\u00f9 piani ipogei, dove quattro pilastri cilindrici sostengono il rudere della ciminiera; verso di essi convergono le travi reticolari in acciaio. La zona di ingresso, realizzata in cristallo, permettendo di cogliere lo sviluppo sotterrano, \u00e8 preceduta da un'area pavimentata in travertino. All'interno \u00e8 presente un ballatoio al primo livello. Una composizione di bicchieri di cristallo appesi a lunghi fili scende dal lucernario fino al livello del ballatoio.\nEsposizione.\nL'esposizione illustra la storia della produzione del cristallo, dalle origini della produzione vetraria nel XIV secolo, con alcuni reperti di et\u00e0 medioevale, alle fabbriche impiantate nel XIX secolo a Colle di Val d'Elsa, con la produzione di vetri per l'ottica e di vetro dicroico, all'invenzione di un nuovo sistema di produzione di oggetti mediante \"semiforme\", e fino alle sperimentazioni per la realizzazioni del cristallo al piombo (1963) e alla moderna produzione di oggetti di design.\nLa storia della lavorazione del cristallo a Colle di Val d'Elsa.\nNel 1820 nacque a Colle di Val d'Elsa la prima fabbrica di cristalli, diretta dal francese Mathis, al quale subentrarono nel 1832 le vetrerie Schmidt, la cui produzione \u00e8 rappresentata nel museo da numerosi oggetti di uso quotidiano. Nacquero e chiusero i battenti anche diverse altre aziende, tra le quali le \"Vetrerie riunite\" di Modesto Boschi, che produssero oggetti in vetro soffiato o pressato, anche colorato, e vetri incisi per mezzo della ruota di rame (con decorazioni a motivi floreali o tralci di vite, o personalizzazioni con scritte), con intaglio profondo, \"a coste larghe\", eseguito dove lo spessore del vetro lo consentiva. Negli anni trenta operarono presso le vetrerie Boschi gli incisori Mario Salvi e Nello Cigni, che introdussero figure e scene in chiaroscuro, circondate dal decoro vegetale.\nPezzi esposti.\nNel piano ipogeo inferiore sono esposti gli antichi macchinari (pressa in ghisa, forno per la fusione, a crogiolo o a bacino, e forno per la ricottura), stampe e attrezzi (canna, \"cardellina\", \"pontello\", \"maiosce\", \"mollere\", pinze, forbici, \"gnacchere\"). Sono inoltre esposti 150 pezzi provenienti per lo pi\u00f9 da collezioni private. Altri pezzi firmati da designer e artisti e realizzati in collaborazione con le aziende produttrici della citt\u00e0, sono esposti al secondo piano interrato."}
{"id": "404223", "revid": "198277", "url": "https://it.wikipedia.org/wiki?curid=404223", "title": "Moreno Ferrario", "text": "Carriera.\nGiocatore.\nCresciuto nel , nel 1975, a 16 anni, entr\u00f2 in prima squadra disputando due campionati di Serie B. Nell'estate del 1977 venne ingaggiato dal Napoli, riuscendo a conquistare il posto da titolare, che gli valse pochi mesi dopo l'esordio a 18 anni nella Nazionale Under-21, dove alla fine totalizzer\u00e0 16 presenze.\nCon la squadra partenopea sfior\u00f2 lo scudetto nel 1981, macchiandosi per\u00f2 di un clamoroso autogol, che regal\u00f2 la vittoria al quasi retrocesso Perugia a poche giornate dal termine del torneo, escludendo di fatto il Napoli dalla corsa al titolo. Si riscatt\u00f2 pienamente partecipando da protagonista alla conquista dello scudetto del 1987, contribuendo con 29 presenze e una rete, decisiva nello scontro diretto con la Juventus vinto a Torino 3-1. Questa fu la sua unica rete su azione, essendo stato, nelle stagioni '82-'83 e '83-'84, il primo rigorista del Napoli. Con i suoi rigori nella stagione '83-'84 la squadra partenopea port\u00f2 a casa la salvezza solo alla penultima giornata.\nLa sua lunga militanza con la maglia del Napoli termin\u00f2 dopo 396 presenze complessive (quarto nella graduatoria delle presenze in maglia azzurra di tutti i tempi). Il 30 settembre del 1987 fece il suo esordio in Coppa dei Campioni in -Napoli 2-0, manifestazione in cui collezion\u00f2 due presenze, le uniche in carriera. Vanta inoltre 10 presenze in Coppa UEFA.\nNel 1988, in seguito alla perdita dello scudetto da parte del Napoli, venne epurato dalla societ\u00e0 partenopea insieme a Claudio Garella, Salvatore Bagni e Bruno Giordano, che si erano ribellati nei confronti dell'allenatore Ottavio Bianchi, e quindi ceduto alla Roma.\nNell'estate del 1989 pass\u00f2 all' in Serie B, dove trov\u00f2 anche gli ex compagni napoletani Francesco Baiano, Massimo Filardi, Costanzo Celestini e Giuseppe Taglialatela; rimarr\u00e0 per due stagioni, sfiorando la promozione in Serie A. Successivamente difese prima i colori del (1991-1992) e poi quelli della . Qui torn\u00f2 anche al gol in pi\u00f9 di un'occasione.\nNell'estate del 1994 si trasfer\u00ec in Serie C2 al del presidente Enrico Preziosi, dove fu allenato dal suo ex compagno di squadra Giuseppe Savoldi e chiuse la sua carriera con la promozione in Serie C1.\nAllenatore.\nTornato in Lombardia, ha allenato il . Successivamente ha collaborato con il settore giovanile del , diventando, nella stagione 2006-2007, l'allenatore della Berretti. Nella stagione 2009-2010 \u00e8 stato l'allenatore dei Juniores della Gallaratese.\nDopo una parentesi come osservatore per conto del , nel 2015 \u00e8 entrato nello staff dello in qualit\u00e0 di collaboratore tecnico, lavorando con i Giovanissimi Nazionali. Nella stagione seguente \u00e8 passato alla Primavera, diventando un collaboratore dell'allenatore Flavio Giampieretti. Nella stagione 2017-2018 ha mantenuto il suo incarico nella Primavera, passata sotto la guida di Riccardo Corallo.\nNella stagione 2018-2019 diventa uno dei tecnici delle giovanili del ."}
{"id": "404243", "revid": "109651", "url": "https://it.wikipedia.org/wiki?curid=404243", "title": "Operazione trionfo", "text": ""}
{"id": "404259", "revid": "3611", "url": "https://it.wikipedia.org/wiki?curid=404259", "title": "Treasons Act 1351", "text": ""}
{"id": "404267", "revid": "2225", "url": "https://it.wikipedia.org/wiki?curid=404267", "title": "Carlo Pisacane jr", "text": ""}
{"id": "404280", "revid": "1543377", "url": "https://it.wikipedia.org/wiki?curid=404280", "title": "Fernanda Contri", "text": "\u00c8 stata membro del Consiglio Superiore della Magistratura di nomina parlamentare, Ministro per gli affari sociali nel governo Ciampi e giudice della Corte costituzionale della Repubblica italiana.\nBiografia.\nTrasferitasi a Genova con la famiglia, in giovent\u00f9 (incoraggiata dal padre e osteggiata dalla madre) fu appassionata e praticante di calcio, pallavolo, nuoto, e divenne campionessa provinciale di getto del peso.\nDiplomata al Liceo - Ginnasio Andrea D'Oria, nonostante la passione per le lettere classiche si iscrisse a Giurisprudenza pensando a uno zio avvocato. Lentamente si appassion\u00f2 alla materia, e si laure\u00f2 nel 1961. Rinunci\u00f2 a partecipare al concorso per entrare in magistratura nel 1962 (primo concorso in assoluto aperto alle donne), ma lavor\u00f2 invece come avvocato, occupandosi di diritto di famiglia. Si spos\u00f2 con Giorgio Bruzzone, ex partigiano il cui padre Dante, un avvocato socialista genovese, ai tempi della seconda guerra mondiale aiut\u00f2 molti ebrei a Genova e fu assolto per insufficienza di prove dall'accusa di aver ascoltato Radio Londra.\nFu membro del sindacato degli avvocati. Nel 1983, in occasione di un convegno nel capoluogo ligure, ebbe modo di conoscere Giovanni Falcone, magistrato antimafia a Palermo ucciso nel 1992, di cui sar\u00e0 poi grande amica consigliandolo anche di non lasciare la moglie Francesca Morvillo nonostante il timore per le possibili ritorsioni della mafia.\nNel 1986, a seguito di una votazione del Parlamento in seduta comune, fu eletta nel Consiglio Superiore della Magistratura presiedendo la sezione disciplinare. Si occup\u00f2 anche di politica: ricopr\u00ec la carica di segretaria generale della presidenza del Consiglio dei ministri durante il primo governo Amato (prima donna in tale incarico) e fu Ministro per gli affari sociali durante il governo Ciampi.\nNell'esercizio di quest'ultimo incarico si occup\u00f2 dei problemi legati all'immigrazione e degli aiuti per la Jugoslavia, colpita dalla guerra.\nNomina alla Corte Costituzionale.\nIl 4 novembre del 1996 venne nominata giudice costituzionale dal presidente della Repubblica Oscar Luigi Scalfaro, anche se in possibile difetto rispetto ai requisiti di massima stabiliti dalla Costituzione Italiana: l'esercizio dell'avvocatura per almeno 20 anni, non essendo Fernanda Contri una docente universitaria in materie giuridiche. Nel suo caso non era possibile raggiungere il numero di 20 anni anche computando i 4 anni spesi come membro del Consiglio Superiore della Magistratura. Il presidente della Corte Costituzionale Cesare Mirabelli cerc\u00f2 di risolvere la situazione argomentando che nei 20 anni di esercizio dell'avvocatura richiesti dalla Costituzione si dovessero computare anche gli anni di pratica legale. Questa interpretazione non gode di alcun credito presso la dottrina, e venne giudicata un bizzarro tentativo di sanare la nomina di Fernanda Contri.\nN\u00e9 la Costituzione n\u00e9 la Legge istitutiva della Corte costituzionale hanno invero previsto un preciso meccanismo di verifica dei titoli legali dei giudici costituzionali: veniva dato per scontato dal legislatore che la scelta sarebbe caduta su giuristi di chiara fama e dai titoli accademici e professionali solidi (tra i quali si pu\u00f2, peraltro, annoverare senz'altro Fernanda Contri, a prescindere dai requisiti meramente formali) considerata anche l'importanza degli organi deputati alla nomina dei giudici (Parlamento in seduta comune, Presidente della Repubblica, supreme Magistrature ordinaria e amministrativa). Nel caso della nomina di Fernanda Contri l'unica possibilit\u00e0 di sanare la situazione dal punto di vista formale sarebbe stata la rinuncia all'incarico da parte dell'interessata, il che non avvenne.\nIl 14 dicembre 2004 ha presieduto per la prima volta la Corte costituzionale.\nIl 14 febbraio del 2005, essendo la giudice pi\u00f9 anziana di nomina e di et\u00e0, ha presieduto un'udienza pubblica della Corte costituzionale (prima donna in Italia). \n\u00c8 cessata dalla carica il 6 novembre 2005.\nNel 2010 ha reso delle dichiarazioni ai pubblico ministero di Caltanissetta sui colloqui avuti col generale dell'Arma Mario Mori, imputato di favoreggiamento aggravato alla mafia.\nSviluppi recenti.\nDal 2004 vive nella citt\u00e0 di Chiavari (GE) dove per le elezioni comunali del 2012 ha appoggiato il candidato di centro-sinistra Giorgio \"Getto\" Viarengo. \u00c8 inoltre tifosa della squadra di calcio locale dell'Entella. La squadra \u00e8 di propriet\u00e0 dell'amico imprenditore Antonio Gozzi, ex collega di suo marito nel vecchio PSI e azionista con la sua Duferco di Italbrokers, societ\u00e0 di brokeraggio genovese di cui lei \u00e8 presidente onorario dal 2006. A Gozzi mostra totale solidariet\u00e0 nel marzo 2015 quando viene arrestato in Belgio per un caso di presunta corruzione e rilasciato dopo due giorni.\nNel 2007 aderisce al Partito Democratico, con cui si candider\u00e0 nel collegio ligure del Tigullio per le elezioni primarie del partito di quell'anno.\nNel 2013 viene fatto il suo nome per la carica di Presidente della Repubblica Italiana e in Parlamento ottiene anche qualche voto.\nNel gennaio 2015 \u00e8 presidente della commissione di garanzia del Partito Democratico in Liguria per verificare le presunte irregolarit\u00e0 delle primarie di partito dell'11 gennaio in vista delle Elezioni Regionali con la vittoria di Raffaella Paita su Sergio Cofferati."}
{"id": "404282", "revid": "44939", "url": "https://it.wikipedia.org/wiki?curid=404282", "title": "Cellule staminali", "text": ""}
{"id": "404287", "revid": "115233", "url": "https://it.wikipedia.org/wiki?curid=404287", "title": "Anello con unit\u00e0", "text": ""}
{"id": "404289", "revid": "63727", "url": "https://it.wikipedia.org/wiki?curid=404289", "title": "Opel Zafira", "text": "La Opel Zafira \u00e8 una monovolume di segmento C, prodotta in tre serie a partire dal 1999 dalla Casa automobilistica tedesca Opel.\nIntroduzione.\nSi tratta di una monovolume basata su pianale e meccanica della generazione dell'Opel Astra. La Zafira \u00e8 stata voluta negli ultimi anni del secolo scorso per proporre un modello pi\u00f9 compatto e pratico rispetto alla sfortunata e pi\u00f9 grande Opel Sintra lanciata poco tempo prima, ma che gi\u00e0 dimostrava di non poter essere competitiva con le grandi monovolumi dell'epoca.\nSi scese quindi di un gradino, anche in maniera tale da affrontare un modello di successo come la M\u00e9gane Sc\u00e9nic. La prima generazione della Zafira, che sfruttava pianale e meccanica dell'Astra G, \u00e8 stata lanciata nel 1999. Anche questo modello avr\u00e0 un buon successo commerciale, tanto da proseguire con la sua carriera e dare vita ad altre due generazioni di Zafira. \nLa terza serie viene chiamata Zafira Tourer.\nDal fine 2019 il nome Zafira viene attribuito alla versione per trasporto passeggeri del commerciale Opel Vivaro. La casa tedesca decise di non sostituire la Zafira C di terza generazione con un nuovo modello ma di continuare ad utilizzare il nome sul minivan di origine PSA."}
{"id": "404291", "revid": "17351", "url": "https://it.wikipedia.org/wiki?curid=404291", "title": "Macchi M.C.72", "text": ""}
{"id": "404296", "revid": "2048388", "url": "https://it.wikipedia.org/wiki?curid=404296", "title": "Tor (software)", "text": "In informatica Tor (acronimo di The Onion Router) \u00e8 un software libero, rilasciato su licenza BSD, con un'interfaccia di gestione disponibile (Vidalia), che permette una comunicazione anonima per Internet basata sulla seconda generazione del protocollo di rete di onion routing: tramite il suo utilizzo \u00e8 molto pi\u00f9 difficile tracciare l'attivit\u00e0 Internet dell'utente essendo finalizzato a proteggere la privacy degli utenti, la loro libert\u00e0 e la possibilit\u00e0 di condurre delle comunicazioni confidenziali senza che vengano monitorate o intercettate.\n\u00c8 disponibile per Windows, Android e diversi sistemi operativi unix-like (compresi Linux e MacOS), principalmente tramite le distribuzioni \"Lightweight Portable Security\" (una distro \"leggera\" che si lancia da chiavetta USB o CD senza installare nulla, e realizzata dal Dipartimento della Difesa US e dalla Software Protection Initiative) e \"Tails\", interamente pensata per privacy e riservatezza, in cui \u00e8 gi\u00e0 pre-installato il \"browser\".\nStoria.\nIl nucleo di Tor fu sviluppato a met\u00e0 degli anni novanta dal matematico Paul Syverson e da Micheal Reed per la US Naval Research Laboratory, con lo scopo di proteggere le comunicazioni dei servizi segreti statunitensi. Il suo sviluppo fu continuato da DARPA nel 1997. La prima versione alpha di Tor fu lanciata il 20 settembre 2002 da Syverson e altri collaboratori. Nel 2004 il codice fu rilasciato con una licenza libera e la Electronic Frontier Foundation concedeva dei fondi affinch\u00e9 il suo sviluppo fosse mantenuto attivo. Dingledine e Mathewson e altri 5 collaboratori che lavoravano originariamente al progetto, nel 2006 fondarono The Tor Project, un'associazione senza scopo di lucro responsabile dello sviluppo di Tor e dei progetti correlati. La EFF continua ad essere il principale sponsor del progetto.\nL'8 settembre 2006 cominci\u00f2 una serie di sequestri di server Tor in Germania da parte delle autorit\u00e0 per controllare l'eventuale presenza di materiale illegale, contenuto presumibilmente in alcuni servizi nascosti.\nCol documento RFC7686 dello Internet Engineering Task Force (IETF) i domini di primo livello della darknet Tor (che hanno estensione .onion) entrano in una lista ristretta di domini speciali (.local, .localhost, .example, .invalid, .test e altri), inaccessibili alla Internet pubblica e che ICANN non pu\u00f2 assegnare a pagamento ai singoli indirizzi: i .onion sono assegnati solo dalla rete Tor, di essi si pu\u00f2 ottenere un certificato di cifratura, e sono esclusi dal global-DNS, cio\u00e8 non compaiono nel file Internet-root di zona per prevenire problemi di sicurezza e stabilit\u00e0. Il protocollo RFC \"istruisce\" i vari software, quando l'utente cerca un indirizzo .onion, per rimbalzare la richiesta non verso la Internet pubblica, ma alla rete Tor.\nDescrizione.\nTor protegge gli utenti dall'analisi del traffico attraverso una rete di router (detti anche \"onion router\"), gestiti da volontari, che permettono il traffico anonimo in uscita e la realizzazione di servizi anonimi nascosti. Lo scopo di Tor \u00e8 quello di rendere difficile l'analisi del traffico e proteggere cos\u00ec la privacy, la riservatezza delle comunicazioni, l'accessibilit\u00e0 dei servizi. Il funzionamento della rete Tor \u00e8 concettualmente semplice: i dati che appartengono ad una qualsiasi comunicazione non transitano direttamente dal client al server, ma passano attraverso i server Tor che agiscono da router costruendo un circuito virtuale crittografato a strati (per analogia con \"onion\", termine in inglese che in italiano significa \"cipolla\").\nLe comunicazioni via Tor sono a bassa latenza e questo lo rende adatto alla navigazione web, alla posta, messaggistica istantanea, SSH, IRC ecc. Tor supporta esclusivamente il protocollo TCP, il browser \u00e8 stato sviluppato modificando Firefox.\nLa rete Tor fornisce essenzialmente due servizi:\nIndicazioni per l'anonimato in rete.\nThe Guardian Project, organizzazione no-profit, ha realizzato un \"browser\" dedicato alla rete Tor, e fornito alcune raccomandazioni per garantire anonimato e sicurezza che gli utenti dovrebbero rispettare per s\u00e9 e per non compromettere sicurezza e anonimato degli altri utenti connessi.\nTor Browser \u00e8 un programma gratuito e a sorgente aperto, portabile: pu\u00f2 essere lanciato da chiavetta USB, a garanzia di un maggiore anonimato rispetto alle altre applicazioni che si installano sul PC, con il rischio di una trasmissione di dati personali. Tor Browser blocca JavaScript, Flash, RealPlayer, Quicktime e l'aggiunta di \"addon\" in quanto possono essere manipolati per rivelare l'indirizzo IP originale.\nLa rete Tor e il \"browser\" supportano la connessione cifrata dal proprio PC al primo nodo della rete Tor cui ci si collega, e all'interno della rete Tor, ma non possono garantire che sia cifrata e non viaggi in chiaro l'indirizzo IP dall'ultimo nodo della rete Tor al sito finale cui ci si connette: Tor browser impone \"HTTPS everywhere\" per forzare ad utilizzarla il maggiore numero di siti che supportano questa connessione cifrata.\nTor sconsiglia di usare file .torrent all'interno della rete Tor, cos\u00ec come di tenere aperte applicazioni che usano i .torrent mentre si sta usando Tor Browser: nella \" tracker GET request\" i torrent inseriscono l'indirizzo IP in chiaro. File scaricati di tipo Word o pdf dovrebbero essere aperti quando non si \u00e8 connessi a Internet, in quanto possono contenere o linkare siti Internet che vengono aperti da programmi che non usano Tor, in cui l'indirizzo IP appare in chiaro. Wikipedia consente la visualizzazione, non la modifica delle pagine da rete Tor, salvo singole eccezioni autorizzate.\nConnessioni anonime.\nGli utenti della rete Tor eseguono il software Tor sulla loro macchina. Questo software periodicamente negozia un circuito virtuale attraverso pi\u00f9 nodi Tor, fino alla destinazione finale. L'uso della crittografia garantisce la PFS (Perfect forward secrecy): ci\u00f2 vuol dire che un eventuale malintenzionato, derivando la chiave principale di sessione al tempo \"t\" non potrebbe trarre alcuna informazione riguardo alle chiavi temporanee che da essa sono state derivate fino ad un istante di tempo t-1 (ovviamente tutte quelle successive sarebbero compromesse).\nSi tratta di una caratteristica molto apprezzata per chiare ragioni di sicurezza. Pi\u00f9 in particolare, ogni onion router decide a quale nodo della rete spedire i pacchetti e negozia una coppia di chiavi crittografiche per spedire i dati in modo sicuro, cifrandoli. In questo modo, nessun osservatore posto in un punto qualsiasi del circuito, \u00e8 in grado di conoscere l'origine o la destinazione della connessione.\nLe comunicazioni tra i nodi Tor del circuito sono cifrate, tranne il tratto tra l'ultimo nodo Tor (detto exit node) e la destinazione finale, che \u00e8 normalmente in chiaro. Se la destinazione \u00e8 a sua volta un router Tor, l'intera comunicazione \u00e8 cifrata e sfugge all'analisi di un eventuale osservatore posto nella tratta finale del circuito.\nIl software Tor fornisce un'interfaccia SOCKS tramite la quale qualsiasi software di rete che la supporti (browser web, client IRC..) pu\u00f2 comunicare in forma anonima, attraverso un proxy SOCKS locale configurato ad hoc, come Polipo o Privoxy.\nServizi nascosti.\nAnche se la funzionalit\u00e0 pi\u00f9 popolare di Tor \u00e8 quella di fornire anonimato ai client, pu\u00f2 anche fornire anonimato ai server. Usando la rete Tor, \u00e8 possibile ospitare dei server in modo che la loro localizzazione nella rete sia sconosciuta. Un servizio nascosto pu\u00f2 essere ospitato da qualsiasi nodo della rete Tor, non importa che esso sia un router o solo un client, per accedere ad un servizio nascosto, per\u00f2, \u00e8 necessario l'uso di Tor da parte del client. In altre parole, \u00e8 possibile offrire un servizio (ad esempio un sito web) in modo totalmente anonimo, come servizio nascosto Tor.\nAi servizi nascosti si accede attraverso uno pseudo-dominio di primo livello codice_1. La rete Tor capisce la richiesta e apre una connessione con il server desiderato. In genere si preferisce configurare un servizio nascosto in modo che sia accessibile esclusivamente da un'interfaccia di rete non pubblica. I servizi a cui si accede sia attraverso Tor, sia attraverso la rete pubblica sono suscettibili di attacchi a correlazione.\nUn altro vantaggio dei servizi nascosti di Tor \u00e8 che non richiedono indirizzi IP pubblici per funzionare e possono quindi essere ospitati dietro dei firewall e dei NAT.\nI nodi della rete zeronet (software che consente l'hosting di siti web su una rete peer to peer) possono comunicare anche attraverso Tor se \u00e8 necessario garantire l'anonimato su chi accede e condivide i contenuti di un determinato sito web.\nTipi di nodi Tor.\nL'utente pu\u00f2 decidere in che modo usare la rete Tor ed in che modo contribuire, se lo desidera, alla crescita della rete Tor.\nLa rete Tor \u00e8 dotata di oltre 6.700 nodi sparsi in tutto il mondo.\nClient.\nIn questa configurazione normale di base, Tor gestisce unicamente le connessioni dell'utente permettendogli di collegarsi alla rete Tor.\nMiddleman router.\n\u00c8 un nodo Tor che gestisce traffico di terzi da e per la rete Tor, senza collegarsi direttamente all'esterno. Nel caso funga anche da client, esso gestisce anche le connessioni dell'utente, garantendo un maggiore anonimato. Tutti i router sono pubblicamente noti, per scelta progettuale.\nExit router.\n\u00c8 un nodo Tor che gestisce traffico di terzi da e per la rete Tor, e verso l'esterno. \u00c8 possibile definire una \"exit policy\" sulle connessioni in uscita all'esterno della rete Tor. Come il caso precedente, offre una protezione maggiore all'utente che lo usi per le proprie connessioni. Come tutti i router Tor, essi sono pubblicamente noti.\nBridge router.\nI bridge router sono dei nodi semi-pubblici di tipo sperimentale, studiati per permettere di collegarsi alla rete Tor anche in presenza di un filtraggio efficace contro Tor (come in Cina, Iran ecc.). Non compaiono nelle liste pubbliche dei nodi noti ma devono venire richiesti esplicitamente.\nAspetti problematici.\nGli eventuali abusi della rete Tor vengono mitigati dalla possibilit\u00e0, per ciascun nodo Tor di uscita (exit node), di definire una \"politica d'uscita\" (exit policy) che definisca quale tipo di traffico pu\u00f2 uscire o meno attraverso l'exit node. Usando una combinazione di indirizzi e porte, \u00e8 possibile combattere la maggior parte degli abusi. I potenziali abusi includono:\nRichieste DNS.\n\u00c8 importante notare che molti software continuano a effettuare richieste DNS dirette, senza usare il proxy Tor. Ci\u00f2 compromette l'anonimato perch\u00e9 rivela ad un osservatore le richieste DNS fatte, e quindi le destinazioni delle connessioni. Possibili soluzioni a questo problema sono l'uso di Privoxy, o del comando 'tor-resolve' fornito con Tor. In pi\u00f9, le applicazioni che usano Socks 4a (quindi supportano le richieste basate sul nome al proxy) possono veicolare le richieste DNS attraverso la rete anonima, e ottenere che le richieste vengano fatte dal nodo di uscita ottenendo cos\u00ec lo stesso livello di anonimizzazione del resto del traffico Tor.\nAnalisi del traffico.\nIl modello di rischio in cui Tor offre anonimato prevede un osservatore in grado di osservare una piccola parte delle connessioni nella rete Internet, come pu\u00f2 essere un ISP, un governo locale, un server di destinazione. Tor non offre protezione contro un ipotetico \"avversario globale\", in grado di osservare tutte le connessioni della rete: poich\u00e9 Tor \u00e8 un servizio a bassa latenza sarebbe possibile correlare una connessione cifrata di partenza con una connessione in chiaro di destinazione.\nInoltre, sarebbero possibili altri attacchi all'anonimato di Tor (ma non l'identit\u00e0 dell'utente di partenza) anche ad un osservatore parziale della rete.\nExit node ostili.\nL'ultimo nodo di un circuito Tor trasmette la connessione cos\u00ec com'\u00e8 (non cifrata da Tor) alla destinazione finale. Se la connessione finale avviene in chiaro, l'exit node potrebbe spiare i dati trasmessi, ricavandone ad esempio password e altre informazioni. Se la connessione \u00e8 di tipo cifrato (SSL, SSH) non \u00e8 possibile spiare direttamente i dati trasmessi, mentre sono comunque possibili attacchi di tipo \"man in the middle\" riconoscibili dal cambiamento dei certificati crittografici del server di destinazione.\nLo scenario di sicurezza in un exit node \u00e8 molto simile all'uso di una connessione pubblica wireless, che pu\u00f2 essere sorvegliata o manipolata facilmente da un osservatore locale. La protezione consiste nell'usare sempre protocolli sicuri cifrati quando si trasmettono informazioni sensibili; \u00e8 bene inoltre verificare i certificati crittografici (SSL, SSH) del server a cui ci si collega.\nISP ostile.\nAlcuni ipotizzano che un Internet Service Provider ostile potrebbe costruire una propria rete Tor privata e ridirigere l\u00ec il traffico dei propri utenti Tor sorvegliandone interamente il traffico. Per evitare questo scenario di attacco tuttavia il software Tor dell'utente contiene cablate di default le credenziali (l'indirizzo e le chiavi crittografiche) dei 7 directory authority della rete Tor; al primo tentativo di collegamento in questa rete ostile l'utente avrebbe un errore di autenticazione crittografica e non potrebbe proseguire. In questo scenario di attacco quindi l'ISP dovrebbe anche distribuire agli utenti una propria versione modificata del software Tor, con le credenziali delle proprie directory authority ostili. Per questo motivo il software Tor viene distribuito tramite diversi canali (il sito web ufficiale, siti web mirror, per email) e si raccomanda la verifica dell'integrit\u00e0 del software tramite le firme crittografiche dei rilasci.\nAlternative.\nHornet.\nPoich\u00e9 Tor si \u00e8 rivelato una rete lenta e in cui alcuni \"hacker\" sono riusciti ad entrare, ricercatori della Mellon University negli Stati Uniti, in collaborazione con Federal Institute of Technology in Zurich e University College London, hanno costruito una rete Tor, chiamata Hornet (\"High-speed and Onion Routing at the Network Layer\") che nei test di laboratorio \u00e8 riuscita a raggiungere la velocit\u00e0 di navigazione di 93 gigabit al secondo (circa 15 gigabyte al secondo).\nLa rete \u00e8 stata testata su un \"router\" in cui gira un \"software\" Intel e un \"client\" Hornet gestito da un programma in linguaggio Python. Il livello di sicurezza \u00e8 maggiore perch\u00e9 un ipotetico hacker necessita di controllare una significativa percentuale degli ISP intermedi sparsi in aree geopolitiche diverse, il tutto senza essere scoperto.\nThe Onion Router \u00e8 un software gratuito rilasciato sotto licenza BSD e implementa una crittografia end-to-end, in cui la chiave pubblica e privata sono condivise solamente fra mittente e destinatario, e i contenuti viaggiano cifrati fra i nodi intermedi, saltando da un \"server\" all'altro sparsi per il mondo (che svolge in questo caso la funzione di \"router\") fino all'obiettivo finale. Oltre a variare i nodi intermedi in cui transitano i pacchetti, come \u00e8 tipico della rete Tor, Hornet aggiunge un ulteriore elemento di sicurezza poich\u00e9 il protocollo di cifratura viene modificato nel tempo. Quanti pi\u00f9 utenti sono connessi alla rete Hornet tanto maggiori sono i nodi tra cui far rimbalzare i dati e il livello di sicurezza, a scapito per\u00f2 di una ridotta velocit\u00e0 di navigazione per gli utenti.\nL'uso della crittografia simmetrica consente secondo i ricercatori di mantenere queste elevate velocit\u00e0 di connessione. La rete \u00e8 estremamente scalabile, richiedendo una aggiunta minima di risorse per ogni nuovo canale anonimo gestito: ogni nodo della rete Hornet pu\u00f2 processare traffico proveniente da un numero praticamente illimitato di sorgenti. Poich\u00e9 il sistema non memorizza dati prima dell'avvio della sessione, fornisce garanzie di sicurezza maggiori delle reti esistenti per la protezione dell'anonimato. La crittografia applicata su ogni singolo pacchetto scambiato consente di ridurre il rischio di perdita dei dati: la rete applica la crittografia a chiave asimmetrica solo fra mittente e destinatario, mentre fra i nodi di rete intermedi si impiega solo la crittografia a chiave simmetrica, lo stato della connessione (come le chiavi di crittografia) \u00e8 inserito direttamente nell'intestazione (\"header\") del messaggio.\nQuando un utente vuole accedere ad un sito web su Internet, un protocollo Tor-simile detto Sphinx (\"Sfinge\") in primo luogo \u00e8 utilizzato per impostare il canale. Ogni pacchetto Sfinge permette ad un nodo di origine di stabilire un set di chiavi simmetriche, una per ciascun nodo sul percorso attraverso il quale i pacchetti vengono instradati. Una catena di chiavi viene creata mediante uno scambio Diffie-Hellman e ogni chiave viene utilizzata per crittografare un inoltro fra due nodi intermedi.\nIl nodo destinatario pu\u00f2 cos\u00ec recuperare in modo dinamico le informazioni incorporate (cio\u00e8, nodo successivo, chiave condivisa di sessione, tempo di scadenza): il mittente inserisce nell\"'anonymous header (AHDR)\" il \"forwarding segment\" di ciascun nodo del canale fino alla destinanzione finale. L'AHDR permette a ogni nodo del percorsso l'accesso al nodo successivo, senza rendere visibili a terzi qualsiasi informazione sul percorso eccetto il nodo immediatamente precedente e successivo. Il traffico dati \u00e8 cifrato con le chiavi assegnate a ciascuno dei nodi del canale.\nProxy.\nProgrammi alternativi a Tor, sempre basati su proxy server gestiti da volontari o soggetti terzi, per superare la censura di Internet sono: Psiphon, Ultrasurf, Lantern o Orbot. Quest'ultimo in particolare \u00e8 disponibile per iOS e Android e permette di criptare il traffico internet di una qualsiasi app installata sul dispositivo.\nAstoria.\nAstoria \u00e8 un \"client\" per rete Tor gratuito e a sorgente aperto, sviluppato da una collaborazione fra universit\u00e0 statunitensi e israeliane, a seguito di vulnerabilit\u00e0 della rete Tor dimostrate dalla \"National Security Agency\" e dalla GCHQ (\"British Government Communications Headquarters\").\nNon ancora disponibile per il pubblico (ottobre 2015), il programma promette di ridurre di un fattore 10 (dal 58.5% a 5.8%) il numero dei circuiti Tor vulnerabili e la probabilit\u00e0 di successo di attacchi di tipo \"exit node\" (attacchi di \"eavesdropping\" a livello di rete), in cui l'hacker controlla il relay di entrata e quello di uscita, e dai pacchetti intercettati pu\u00f2 identificare un operatore su rete Tor in pochi minuti, tramite un'analisi statistica (\"timing attack\") delle variazioni della crittografia e dei metadati. Tor non condivide nelle intestazioni dei pacchetti, informazioni identificative come l'indirizzo IP o il luogo dal quale si \u00e8 connessi, nel senso che tali informazioni vengono eliminate e non trasmesse.\nAstoria sceglie il percorso alternativo migliore e pi\u00f9 sicuro per prevenire questo tipo di attacchi, tenendo anche conto della distanza dal client Tor e del carico-ampiezza di banda larga disponibile nel circuito di nodi scelto.\nVuvuzela.\nVuvuzela \u00e8 un \"software\" che punta a garantire l'anonimato con un approccio differente da quello di Tor e Hornet, meno strati a cipolle e livelli di crittografia, pi\u00f9 rumore di fondo. Tra il nodo mittente e destinatario viene inserito un nodo server con funzione di \"mailbox\" sul quale \u00e8 fisicamente salvato il messaggio, e notifica al destinatario la presenza di un messaggio da prelevare.\nIl messaggio attraversa vari server nel passaggio dal mittente al mailbox, cos\u00ec pure il destinatario invia un messaggio che attraversa vari server prima di recuperare l'indirizzo dalla mailbox. Ad ogni passaggio ad un server, vengono inviati messaggi a tutti gli utenti connessi alla rete.\nSe Alice e Bob inviano messaggi ad un \"dead-drop server\", e Charlie non invia, un osservatore concluderebbe che Alice e Bob stanno comunicando tra loro. Cos\u00ec il primo requisito del sistema \u00e8 che tutti gli utenti inviino regolarmente messaggi al server, che contengano informazioni, oppure siano messaggi vuoti.\nSe il messaggio di Charlie \u00e8 instradato a un indirizzo, mentre i messaggi di Alice e di Bob vengono instradati ad un altro indirizzo di memoria, un ipotetico intruso che \u00e8 riuscito ad entrare nel server, riesce a vedere quali utenti accedono a quali indirizzi di memoria. Cos\u00ec, invece di utilizzare un singolo server, Vuvuzela ne utilizza tre, per cui ogni messaggio inviato attraverso il sistema \u00e8 avvolto in tre strati di crittografia.\nIl primo server si stacca il primo strato di crittografia prima di passare i messaggi al secondo server. Ma esso anche casualmente permuta il loro ordine. Cos\u00ec se, ad esempio, il messaggio di Alice \u00e8 arrivato al primo server prima di Bob e il messaggio di Bob \u00e8 arrivato prima di Charlie, il primo server li passer\u00e0 al secondo in ordine Bob- Alice- Charlie, oppure Charlie- Bob- Alice, o simili.\nIl secondo server si stacca il secondo strato di crittografia e permuta ancora una volta l'ordine dei messaggi. Solo il terzo server vede quali messaggi sono vincolati per quali indirizzi di memoria. Supponendo anche che esso \u00e8 stato infiltrato, e anche se l'intruso osserva l'ordine in cui i messaggi sono arrivati sul primo server, egli non pu\u00f2 dire il da dove il messaggio sia finito. L'intruso sa che si stanno parlando due utenti, i cui messaggi hanno raggiunto il primo server all'interno di qualche finestra di tempo.\nQuando il primo server ritrasmette al secondo i messaggi ricevuti, produce anche una sfilza di messaggi fittizi, con le proprie destinazioni crittografati. Il secondo server fa la stessa cosa. Quindi statisticamente, \u00e8 quasi impossibile per un intruso stabilire anche se uno qualsiasi dei messaggi che arrivano all'interno della stessa finestra di tempo, sia finito alla stessa destinazione. Tali garanzie statistiche, valgono anche se due dei tre server sono infiltrati. Finch\u00e9 uno di loro rimane senza compromessi, il sistema funziona.\nNei primi test virtuali sul \"cloud \"di Amazon, si \u00e8 misurata una latenza di 44 secondi (su 15.000 messaggi totali al secondo) che intercorre fra l'invio e la ricezione del messaggio.\nSimilare \u00e8 il programma e rete I2P.\nPrivaTegrity.\nBasata sulla pubblicazione di David Chaum et al. e presentata a gennaio 2016 al \"Real World Cryptography Conference\" della Stanford University, PrivaTegrity supera il problema della rete Tor suscettibile agli attacchi di analisi del traffico a causa della sua dimensione e \"timing\" di invio dei pacchetti, non uniformi. La maggior parte delle operazioni computazionali viene eseguita sul lato server e non sul client, che elimina le operazioni di chiave pubblica in tempo reale e migliora le prestazioni, utilizzando precalcolo di alcune informazioni e l'uso dei pi\u00f9 veloci algoritmi a chiave singola rispetto a quelli a chiave doppia.\nLa pubblicazione afferma inoltre che il protocollo di cMix pu\u00f2 garantire l'anonimato del mittente se qualsiasi mittente nella rete cMix \u00e8 indistinguibile da tutti gli altri potenziali mittenti. Tuttavia, il sistema \u00e8 realizzato con un numero limitato di nove server \"certificati\" (contro le decine di migliaia tra proxy e router di Tor), risultando facilmente violabile da autorit\u00e0 a livello governativo e non.."}
{"id": "404300", "revid": "767487", "url": "https://it.wikipedia.org/wiki?curid=404300", "title": "Treasons Act 1570", "text": "Il Treasons Act 1570 (titolo abbreviato \"13 Eliz I c. 1\") fu un decreto del Parlamento inglese durante il Regno di Elisabetta I che sostitu\u00ec il Treasons Act 1534, passato dal Parlamento durante il regno del padre, Enrico VIII. Esso stabiliva che venissero considerati alto tradimento, e quindi punibili con la morte (che veniva eseguita tramite squartamento nella maggior parte dei casi):\nQuesto decreto venne poi abolito."}
{"id": "404309", "revid": "729019", "url": "https://it.wikipedia.org/wiki?curid=404309", "title": "Assedio di Firenze", "text": "L'assedio di Firenze del 1529-1530 fu l'atto finale dell'imposizione del predominio Imperiale in Italia per opera di Carlo V d'Asburgo.\nAvendo piegato le ultime resistenze alla sua politica egemonica col sacco di Roma e la resa di papa Clemente VII alla cui signoria Firenze si era ribellata, allo scopo di contentare il nuovo alleato e farsi perdonare l'inaudito attacco al papato, Carlo V dovette, pur con scarso entusiasmo, adattarsi a ristabilire la famiglia Medici sul trono ducale.\nL'assedio.\nDopo alcune battaglie di avvicinamento le truppe imperiali, comandate da Filiberto di Chalons e Pier Maria III de' Rossi, marchese di San Secondo, iniziarono l'assedio il 14 ottobre 1529; la feroce quanto inaspettata resistenza della ricca citt\u00e0 e di alcune fortezze del contado, la lunghezza dell'assedio, la morte in battaglia di alcuni tra i migliori comandanti dell'esercito imperiale, il timore che le gesta dei difensori ispirassero altre citt\u00e0 alla ribellione indussero gli assedianti ad intavolare trattative per una resa onorevole della citt\u00e0, che escludevano il saccheggio e la sottrazione di territorio al governo cittadino.\nDella difesa della citt\u00e0 fu incaricato in qualit\u00e0 di capitano generale Malatesta IV Baglioni che in realt\u00e0 mirava principalmente ad ingraziarsi il papa per tornare in possesso della citt\u00e0 di Perugia, arrivando probabilmente a tradire il prode capitano Francesco Ferrucci nella battaglia di Gavinana, unica importante ma disastrosa sconfitta per le truppe fiorentine nelle vicinanze della citt\u00e0.\nSicuramente il Baglioni forz\u00f2 la resa della citt\u00e0: estromesso dal comando in quanto oramai vi erano forti dubbi sulla sua condotta, si ribell\u00f2 ed introdusse in citt\u00e0 una piccola pattuglia di imperiali che conquist\u00f2 Porta Romana e volt\u00f2 le artiglierie verso la citt\u00e0; i fiorentini non reagirono compatti e ci\u00f2 port\u00f2 alla resa, firmata il 12 agosto 1530 presso la chiesa di Santa Margherita a Montici.\nAltro importante personaggio che collabor\u00f2 alla difesa della citt\u00e0 fu Michelangelo Buonarroti, che venne incaricato di rafforzare le fortificazioni. Prima si dedic\u00f2 con tutto l'impegno all'opera, salvo fuggire dalla citt\u00e0 per poi rientrarvi quando era gi\u00e0 assediata, a rischio della vita; al momento della resa dovette restare nascosto a lungo per sfuggire alla collera del papa. Molti suoi disegni di fortificazioni ancora conservati si riferiscono alle opere esterne delle mura di Firenze e rappresentano una pietra miliare negli studi teorici sulla fortificazione alla moderna; non sappiamo per\u00f2 in che misura questi disegni siano stati tradotti in reali strutture.\nDurante l'assedio, il 17 febbraio 1530 , a scherno degli assedianti fu giocata una storica partita di calcio storico fiorentino (chiamato anche calcio in livrea o calcio in costume) da parte di 54 nobili fiorentini che si affrontarono tra loro a dimostrare la superiorit\u00e0 dei cittadini ai pur soverchianti assedianti. Ogni anno a giugno si svolge un torneo tra le squadre di quattro quartieri in cui viene rievocato nella storica sede di piazza Santa Croce. Giocarono quella partita i Bianchi di Santo Spirito che rappresentarono la purezza e i Verdi di San Giovanni che rappresentano la speranza. Di quella partita non venne riportato il risultato finale.\nCon la caduta della repubblica fiorentina tornarono al potere i Medici, la penisola italiana (con la sola esclusione della Repubblica di Venezia che continu\u00f2 a essere indipendente) e buona parte dell'Europa era ora sotto il controllo di Carlo V.\nEsito.\nDopo quasi un anno di assedio, gli assedianti decisero di porre fine alla conquista della repubblica fiorentina, anche perch\u00e9 ormai Carlo V era privo dei suoi migliori comandati, inoltre aveva gi\u00e0 perso un elevato numero di truppe e risorse.\nIl governo fiorentino, avendo da poco perso il prode capitano Francesco Ferrucci nella battaglia di Gavinana, decise di accettare la resa onorevole, anche perch\u00e9 ormai Firenze era divisa fra chi voleva continuare la difesa della repubblica e fra chi preferiva il ritorno dei Medici.\nQuindi, 12 agosto 1530 presso la chiesa di Santa Margherita a Montici, i principali rappresentanti dei due eserciti firmarono la resa onorevole, ponendo fine alle azioni belliche.\nFirenze riusc\u00ec quindi a mantenere la propria indipendenza, anche se non pi\u00f9 in forma repubblicana, dato che col ritorno dei Medici si cre\u00f2 il Ducato di Firenze, divenuto poi Granducato di Toscana con Cosimo I de' Medici."}
{"id": "404316", "revid": "830939", "url": "https://it.wikipedia.org/wiki?curid=404316", "title": "Isaac Barrow", "text": "Gli viene attribuito un ruolo (ancorch\u00e9 non di primo piano) nello sviluppo del moderno calcolo infinitesimale. In particolare viene ricordato per i suoi lavori sul calcolo della tangente: si ritiene sia stato il primo a calcolare le tangenti della curva kappa. Isaac Newton fu allievo di Barrow.\nBiografia.\nFrequent\u00f2 inizialmente la scuola a Charterhouse e successivamente a Felstead.\nComplet\u00f2 la sua formazione al Trinity College, Cambridge, in cui suo zio e omonimo, in seguito vescovo della St. Asaph, fu un Professore Universitario. Condusse faticosi studi, suddivisi in classici e matematici; dopo la laurea nel 1648, fu scelto per una carica di professore universitario nel 1649; risiedette per alcuni anni all'universit\u00e0 e fu candidato come professore di greco a Cambridge, ma nel 1655 fu cacciato dalle persecuzioni degli Indipendenti.\nTrascorse i quattro anni successivi viaggiando in Francia, in Italia e perfino a Costantinopoli e dopo molte avventure ritorn\u00f2 in Inghilterra nel 1659. L'anno successivo fu nominato professore Regio di Greco a Cambridge. Nel 1662 fu professore di geometria all'universit\u00e0 di Gresham e nel 1663 fu il primo a cui venne assegnata la cattedra lucasiana di matematica a Cambridge. In questo periodo pubblic\u00f2 due lavori matematici di grande erudizione ed eleganza, il primo sulla geometria e il secondo sull'ottica.\nNel 1669 si dimise per far posto al suo allievo, Isaac Newton, che per lungo tempo fu considerato il suo unico superiore fra i matematici inglesi. In questo periodo inoltre compose \"Expositions of the Creed, The Lord's Prayer, Decalogue, e Sacraments\". Per il resto della sua vita si dedic\u00f2 allo studio sulla divinit\u00e0. Fu nominato D.D. dal mandato reale nel 1670 e due anni dopo Master del Trinity College, (1672), dove fond\u00f2 la biblioteca e rimase fino alla sua morte a Cambridge.\nOltre ai lavori suddetti, scrisse altri trattati importanti sulla matematica, per quanto riguarda la letteratura \u00e8 conosciuto per i suoi sermoni, che sono capolavori di una argomentativa eloquenza, mentre il suo trattato sulla \"Supremazia del Papa\" \u00e8 da considerare come uno degli esemplari pi\u00f9 perfetti di polemica in atto. Il carattere di Barrow come uomo era sotto tutti gli aspetti degno dei suoi grandi talenti, bench\u00e9 avesse una vena forte di eccentricit\u00e0. Mor\u00ec celibe a Londra all'et\u00e0 di 47 anni. \n\u00c8 descritto come \"basso di statura, magro e di carnagione pallida\", trascurato nell'abbigliamento e fumatore incallito. Si mise in evidenza per la sua resistenza e il coraggio dimostrato durante un viaggio all'est in cui salv\u00f2 la nave bloccando i pirati. La sua preparazione e il suo spirito caustico lo resero il favorito di Carlo II e ci\u00f2 indusse i pi\u00f9 ostili a rispettarlo anche se non lo apprezzavano. Scrisse con costante eloquenza ed in modo signorile; grazie alla sua vita condotta senza scalpori, scrupolosa e coscienziosa divenne un personaggio notevole per quel tempo.\nIl suo primo lavoro fu un'edizione completa degli elementi di Euclide, che pubblic\u00f2 in Latino nel 1655 ed in inglese nel 1660; nel 1657 pubblic\u00f2 un'edizione di \"Data\". i suoi trattati, pubblicati nel 1664, nel 1665 ed nel 1666, furono pubblicati in 1683 con il titolo \"Lezioni Matematiche\" basati principalmente sulla metafisica. I trattati del 1667, pubblicati durante lo stesso anno, presentano un'analisi dei risultati principali di Archimede. Nel 1669 pubblic\u00f2 le \"Lezioni Ottiche e Geometriche\". Pare che nell'introduzione Newton modifico' e corresse questi trattati, aggiungendo i suoi risultati, ma sembra probabile dalle osservazioni di Newton, che le aggiunte siano state limitate alle parti relative all'ottica. Quello, che fu il suo lavoro pi\u00f9 importante nella matematica, fu ripubblicato con alcune variazioni secondarie nel 1674. Nel 1675 pubblic\u00f2 un'edizione con le osservazioni dei primi quattro libri delle \"sezioni sulla conica\" di Apollonio di Perga e di ci\u00f2 che rimane dei lavori di Archimede e di Teodosio.\nNei trattati relativi all'ottica molti problemi collegati con la riflessione e la rifrazione della luce sono trattati con ingegnosit\u00e0. In tali trattati \u00e8 definito il fuoco geometrico di un punto visto dalla riflessione o dalla rifrazione e viene spiegato che l'immagine di un oggetto \u00e8 il luogo dei fuochi geometrici di ogni punto su esso. Inoltre, Barrow risolse alcune delle propriet\u00e0 facilitando considerevolmente la spiegazione cartesiana dell'arcobaleno.\nI trattati geometrici contengono altri nuovi modi per determinare le aree e le tangenti delle curve. Il pi\u00f9 noto di questi \u00e8 il metodo per la determinazione delle tangenti alle curve, metodo molto importante, perch\u00e9 illustra la maniera in cui Barrow, Johann Hudde e Ren\u00e9 de Sluze lavoravano sulle linee suggerite da Fermat verso i metodi del calcolo differenziale.\nFermat aveva osservato che la tangente ad una curva in un punto P era determinata se era noto un altro punto tra P ed essa; quindi, calcolata la lunghezza della \"MT\" sottotangente (determinando cos\u00ec il punto T), la retta \"TP\" sarebbe la tangente richiesta. Cos\u00ec Barrow rilev\u00f2 che note l'ascissa e l'ordinata di un punto Q adiacente a P, si otterrebbe un piccolo triangolo \"PQR\" (denominato il triangolo differenziale, perch\u00e9 i suoi lati \"PR\" e \"PQ\" sono le differenze delle ascisse e delle ordinate dei punti P e Q), di modo che \n\"TM: MP = QR: RP\".\nPer trovare \"QR:RP\" ha supposto che la x, y fossero le coordinate di P e x-e, y-a quelle di Q (Barrow in realt\u00e0 usa P per x e la m per y, ma si modificano per avvicinarsi alla pratica moderna). Sostituendo le coordinate di Q nell'equazione della curva e trascurando i quadrati e le potenze pi\u00f9 alte di \"e\" di \"a\", rispetto alle loro prime potenze, ha ottenuto la \"e:a\". Il rapporto \"a/e\" successivamente (in conformit\u00e0 con un suggerimento formulato da Sluze) \u00e8 stato chiamato il coefficiente angolare della tangente nel punto.\nBarrow ha applicato questo metodo alle curve:\n1. x\u00b2 (x\u00b2 + y\u00b2) = r\u00b2y\u00b2;\n2. x\u00b3 + y\u00b3 = r\u00b3;\n3. x\u00b3 + y\u00b3 = rxy, denominato galande;\n4. y = (r - x) tan\u03c0x/2r, la quadratica; e\n5. y = r tan\u03c0x/2r.\nSar\u00e0 sufficiente qui prendere a titolo illustrativo il caso pi\u00f9 semplice della parabola y\u00b2=px. Usando la notazione data sopra, abbiamo per il punto la P, \"y\u00b2=px\"; e per il puntoQ: \"(y - a)\u00b2 = p(x - e).\"Sottraendo otteniamo \"2ay - a\u00b2 = pe\".\nMa, se \"a\" \u00e8 una quantit\u00e0 infinitesimale, \"a\u00b2\" deve essere infinitamente piccola e quindi pu\u00f2 essere trascurata quando confrontata con le quantit\u00e0 \"2ay\" e \"pe\". Quindi \"2ay = pe\", cio\u00e8, \"e:a = 2y:p\".\nDi conseguenza:\n\"TP:y = e:a = 2y:p\".\nQuindi \"TM = 2y\u00b2/p = 2x\".\nQuesta \u00e8 esattamente la procedura del calcolo differenziale, salvo che l\u00e0 abbiamo una regola da cui possiamo ottenere il rapporto \"a/e\" o \"dy/dx\" direttamente senza passare attraverso i calcoli simili a quelli sopra per ogni caso separato.\nVarie.\nIn suo onore ad un cratere lunare fu dato il nome di Cratere Barrow."}
{"id": "404318", "revid": "339392", "url": "https://it.wikipedia.org/wiki?curid=404318", "title": "WWE World Heavyweight Title", "text": ""}
{"id": "404325", "revid": "30753", "url": "https://it.wikipedia.org/wiki?curid=404325", "title": "WWE European Title", "text": ""}
{"id": "404329", "revid": "1543377", "url": "https://it.wikipedia.org/wiki?curid=404329", "title": "Barclodiad y Gawres", "text": "Barclodiad y Gawres \u00e8 una camera sepolcrale del Neolitico, che sorge due miglia a nord-ovest di Aberffraw (nell'Anglesey, Galles settentrionale). \u00c8 un esempio di tomba con passaggio cruciforme. \u00c8 curato dalla Cadw, un'organizzazione per l'erdit\u00e0 gallese."}
{"id": "404343", "revid": "30753", "url": "https://it.wikipedia.org/wiki?curid=404343", "title": "WWE United States Title", "text": ""}
{"id": "404347", "revid": "30753", "url": "https://it.wikipedia.org/wiki?curid=404347", "title": "WWF Junior Heavyweight Title", "text": ""}
{"id": "404348", "revid": "37401", "url": "https://it.wikipedia.org/wiki?curid=404348", "title": "Interlingua", "text": ""}
{"id": "404353", "revid": "9153", "url": "https://it.wikipedia.org/wiki?curid=404353", "title": "Colineare", "text": ""}
{"id": "404356", "revid": "30753", "url": "https://it.wikipedia.org/wiki?curid=404356", "title": "WWF North American Title", "text": ""}
{"id": "404366", "revid": "115567763", "url": "https://it.wikipedia.org/wiki?curid=404366", "title": "Georgia Institute of Technology", "text": "Georgia Institute of Technology o Georgia Tech \u00e8 uno dei pi\u00f9 importanti centri di ricerca tecnologica negli Stati Uniti.\nL'istituto fu fondato il 13 ottobre del 1885 ad Atlanta, capitale della Georgia, col nome di \"Georgia School of Technology\".\nInizialmente l'unica laurea offerta era ingegneria meccanica. Nel 1901 l'offerta formativa includeva ingegneria elettrica, civile e chimica. Nel 1948 l'universit\u00e0 cambi\u00f2 il nome in \"Georgia Institute of Technology\".\nDal 1951 iniziano ad essere ammesse le donne e dal 1961 anche studenti afroamericani. Oggi Georgia Tech \u00e8 divisa in sei \"college\" e circa 31 dipartimenti, con un'enfasi verso le scienze e l'ingegneria. L'universit\u00e0 \u00e8 riconosciuta per l'eccellenza nei programmi in ingegneria, scienze, business administration e umanit\u00e0.\nIl campus principale si trova ad Atlanta, nel quartiere centrale di Midtown. Nel 1996 il campus fu sede del villaggio atletico durante i Giochi Olimpici estivi. "}
{"id": "404383", "revid": "307923", "url": "https://it.wikipedia.org/wiki?curid=404383", "title": "Black Act", "text": "Il Black Act (9 Geo. 1 c. 22) fu un decreto del Parlamento di Gran Bretagna approvato nel 1723 durante il regno di Giorgio I in risposta ad una serie di raid compiuti da bracconieri noti come \"Blacks\". Nati in seguito allo scoppio della bolla della South Sea Company e alle difficili condizioni economiche che seguirono, i Blacks presero il nome dall'abitudine di annerirsi il volto durante le azioni di bracconaggio. Le loro attivit\u00e0, ben organizzate e prova di un aperto odio sociale, portarono all'introduzione del Black Act il 26 aprile 1723; l'entrata in vigore della nuova legge fu il 27 maggio successivo. Prevedeva l'introduzione della pena di morte per pi\u00f9 di cinquanta reati, tra cui l'essere trovati nascosti in una foresta. In seguito a una serie di riforme nel diritto penale, venne quasi completamente abolito l'8 luglio 1823, con l'approvazione di una nuova legge sostenuta da Robert Peel.\nBibliografia.\n[trad. It. Whings e Cacciatori, Ponte delle grazie, Firenze, 1989.]"}
{"id": "404395", "revid": "599013", "url": "https://it.wikipedia.org/wiki?curid=404395", "title": "Gruppo di Leschaux", "text": "Il Gruppo di Leschaux (detto anche \"Gruppo Leschaux-Tal\u00e8fre\") \u00e8 un massiccio di cime rocciose che si trova nella parte settentrionale del Massiccio del Monte Bianco, nelle Alpi del Monte Bianco. Inizia dal Col des Hirondelles (3.485\u00a0m), limite ovest, e termina al Colle di Tal\u00e8fre (3.544\u00a0m). \u00c8 composto da creste non molto frequentate dagli alpinisti, anche se alcune cime sono molto belle.\nClassificazione.\nSecondo la classificazione della SOIUSA il Gruppo di Leschaux \u00e8 un sottogruppo alpino con la seguente classificazione:\nCime principali.\nA Nord del Colle des Hirondelles, si incontra una cima minore: la Punta delle Hirondelles 3520\u00a0m, con la sua grande parete ovest; attraversando altre tre cime minori (\"Punta Alberico\", \"Antoldi\", \"Borgna\"), si arriva al Petites Jorasses 3658\u00a0m, con la sua bella parete Ovest. Continuando ancora si arriva all'Aiguille de Leschaux 3759\u00a0m, dalla quale si diramano due creste:\nDall\"'Aiguille de Talefre\", verso Ovest, una cresta divide il Ghiacciaio di Leschaux dal Ghiacciaio di Tal\u00e8fre, su questa cresta si possono osservare alcune cime minori, la pi\u00f9 conosciuta delle quali \u00e8 l'Aiguille de Pierre Joseph 3361\u00a0m."}
{"id": "404401", "revid": "347132", "url": "https://it.wikipedia.org/wiki?curid=404401", "title": "Stucchi", "text": "Stucchi \u00e8 il plurale di stucco. Pu\u00f2 anche riferirsi a:"}
{"id": "404418", "revid": "30753", "url": "https://it.wikipedia.org/wiki?curid=404418", "title": "WWE Hardcore Title", "text": ""}
{"id": "404424", "revid": "2924755", "url": "https://it.wikipedia.org/wiki?curid=404424", "title": "Georgia Tech", "text": ""}
{"id": "404425", "revid": "7336", "url": "https://it.wikipedia.org/wiki?curid=404425", "title": "Falesie", "text": ""}
{"id": "404431", "revid": "2130271", "url": "https://it.wikipedia.org/wiki?curid=404431", "title": "Alveo", "text": "In idrografia l'alveo (o letto) \u00e8 quella parte di terreno occupata dalle acque di un corso o di uno specchio d'acqua.\nL'espressione \"letto del fiume\" sembra essere stata usata per la prima volta da Brunetto Latini nella sua opera \"Li livres dou tresor\" (detto comunemente \"Tresor\") (seconda met\u00e0 del Duecento, ~1265). Canale deriva dal latino canalis, in origine aggettivo da canna, a forma di canna quindi.\nCaratteristiche.\nNel caso di un corso d'acqua, l'alveo \u00e8 la sede all'interno della quale si verifica lo scorrimento delle acque fluviali. \u00c8 proprio l'azione erosiva esercitata dalle acque che, agendo sul substrato roccioso, ne determina la progressiva escavazione. \nPer ciascun corso d'acqua \u00e8 possibile individuare, in sezione trasversale, tre distinti alvei:\nDa un punto di vista morfologico, il letto di inondazione \u00e8 il pi\u00f9 ampio, e al suo interno contiene il letto ordinario il quale, a sua volta, comprende il pi\u00f9 piccolo letto di magra.\nL'alveo di un fiume pu\u00f2 assumere diverse forme a seconda della natura dei territori attraversati e della loro pendenza. In particolare nelle zone dove la pendenza \u00e8 maggiore i corsi d'acqua possono superare salti di roccia poco erodibile con cascate o rapide oppure approfondire il proprio corso fino a formare canyon. In aree pianeggianti o sub-pianeggianti lo scorrimento del fiume d\u00e0 spesso origine a meandri, lanche o canali intrecciati."}
{"id": "404435", "revid": "1543377", "url": "https://it.wikipedia.org/wiki?curid=404435", "title": "OpenIndexer", "text": "OpenIndexer \u00e8 un motore di ricerca per file OpenDocument che permette di ritrovare in un istante documenti tramite il contenuto testuale o le meta-informazioni. La ricerca pu\u00f2 essere eseguita in locale ed in rete.\nOltre la ricerca, OpenIndexer permette di creare copie di sicurezza dei documenti ODF (backup) o di ripristinare i documenti (restore). Inoltre, OpenIndexer crea archivi mobili autoconsultabili su CD/DVD. Simile ad una encyclopedia professionale su CD/DVD \u00e8 possibile ricercare i propri documenti tramite il motore di ricerca Ellipsis senza alcuna installazione.\nOpenIndexer \u00e8 freeware e funziona sotto sistemi operativi Windows NT-based."}
{"id": "404437", "revid": "1078002", "url": "https://it.wikipedia.org/wiki?curid=404437", "title": "Tour Noir-Argentiere", "text": "Il Tour Noir-Argentiere \u00e8 un gruppo di creste rocciose situate nella parte settentrionale delle Alpi del Monte Bianco, nelle Alpi Graie.\nCime principali.\nPartendo dal Mont Dolent, la cresta principale si dirige verso Nord; dopo la \"Breche de l'Amone\", una serie di cime minori costituiscono le Aiguilles Rouges du Dolent:\nDopo queste vette, la cresta si orienta verso Ovest-Nord-Ovest, passando attraverso la \"Fleche Rousse\", per poi incontrare: \nOltrepassando il Col d'Argentiere (3.323 m), \u00e8 il passaggio migliore tra il Ghiacciaio d'Argentiere (Francia) ed il Ghiacciaio di Saleina (Svizzera), seguendo il Ghiacciaio du Chardonnet."}
{"id": "404440", "revid": "729019", "url": "https://it.wikipedia.org/wiki?curid=404440", "title": "Isola Grande (Groote Eylandt)", "text": "Groote Eylandt \u00e8 la pi\u00f9 grande isola del Golfo di Carpentaria, nell'Australia nord-orientale. Si trova a circa 50\u00a0km dal Territorio del Nord e dalla costa orientale della Terra di Arnhem, dista in linea d'aria circa 630\u00a0km da Darwin.\nL'isola misura circa 50\u00a0km in direzione est-ovest e 60\u00a0km in direzione nord-sud, per un'area totale di circa 2.260\u00a0km\u00b2. \u00c8 generalmente pianeggiante, la sua altitudine media sul livello del mare \u00e8 di 15 metri.\nDeve il suo nome all'esploratore olandese Jan Carstensz che nel 1623 la chiam\u00f2 \"isola grande\" secondo la grafia oggi obsoleta dell'olandese dell'epoca.\nL'isola appartiene alla comunit\u00e0 aborigena degli Anindilyakwa ed \u00e8 parte della riserva aborigena della terra di Arnhem. Sull'isola, la compagnia mineraria GEMCO, sussidiaria della \"Broken Hill Proprietary Company\", gestisce una grande miniera di manganese pagando una concessione ai proprietari. Aperta sin dai primi anni sessanta, la produzione media della miniera \u00e8 circa 2 milioni di tonnellate l'anno e rappresenta il 10% circa della produzione mondiale di manganese.\nL'isola \u00e8 aperta al pubblico solo su permesso, il locale consiglio aborigeno non ha infatti incoraggiato il turismo. In generale l'accesso per visitare l'isola \u00e8 riservato a chi \u00e8 in possesso di un permesso rilasciato dal locale consiglio degli Anindilyakwa.\nGroote Eylandt fu scoperta nel 1623 dall'equipaggio della nave olandese Arnhem, capitanata da Willem van Coolsteerdt. Il primo insediamento europeo risale al 1921, presso il fiume Emerald, e fu una missione della chiesa anglicana. Durante la seconda guerra mondiale, nel 1943, la missione si trasfer\u00ec ad Angurugu, dato che l'aviazione aveva bisogno della pista d'atterraggio della missione. Le rovine della base sono ancora visibili oggi.\nIl governo dell'isola \u00e8 passato nelle mani del locale consiglio aborigeno nel 1979."}
{"id": "404443", "revid": "11266", "url": "https://it.wikipedia.org/wiki?curid=404443", "title": "Legge Mattarella", "text": "La legge Mattarella, dal nome del suo relatore, Sergio Mattarella, era il sistema elettorale in vigore in Italia dal 1993 al 2005 per l'elezione del Senato della Repubblica e della Camera dei deputati. Il politologo Giovanni Sartori coni\u00f2 per essa il fortunato soprannome di Mattarellum, che presto soppiant\u00f2 quello di \"Minotauro\". Quest'ultimo, alludendo all'omonimo mostro della mitologia greca, ibrido fra uomo e toro, sottolineava la compresenza di diverse modalit\u00e0 di ripartizione dei seggi.\nEra previsto infatti che il 75% dei seggi di ciascuna Camera fosse attribuito con un sistema maggioritario a turno unico che determinava l'elezione, in ciascun collegio uninominale, del candidato con pi\u00f9 voti. Il restante 25% dei seggi veniva assegnato attraverso un meccanismo proporzionale, diverso tra i due rami del Parlamento:\nStoria.\nLa riforma del sistema elettorale italiano fu attuata con l'approvazione delle leggi 4 agosto 1993 n. 276 e n. 277, che introdussero un sistema elettorale misto. Entrambe le leggi, di iniziativa parlamentare, furono presentate per dare seguito agli esiti del referendum del 18 aprile 1993. Il quesito referendario, approvato a larga maggioranza, era intervenuto sulla legge elettorale del 1946 limitatamente al Senato, abrogandone alcune disposizioni in modo da trasformare il previgente sistema proporzionale in un sistema a base maggioritaria.\nLa legge Mattarella recep\u00ec le indicazioni del referendum per il Senato e le estese anche alla Camera. Veniva cos\u00ec ad essere superato, in entrambi i rami del Parlamento, il precedente sistema proporzionale che era stato in vigore dal 1946 al 1953 e successivamente dal 1954 al 1994. Il nuovo sistema elettorale fu applicato in tre occasioni:\nL'approvazione della riforma non manc\u00f2 tuttavia di raccogliere critiche. Per Marco Pannella, che era stato tra i principali promotori del referendum del 1993, la legge Mattarella tradiva il risultato referendario dato che, a suo avviso, con \u00abil mantenimento del 25% di quota proporzionale, il meccanismo dello scorporo che obbliga ciascun candidato dei collegi uninominali a collegarsi con liste di partito, i contrassegni partitici che riempiono le schede elettorali, gli elettori spinti a votare pi\u00f9 per i simboli che per le persone\u00bb le finalit\u00e0 del referendum risultavano vanificate. A giudizio di Giovanni Sartori, era illusorio il tentativo di creare attraverso il \"Minotauro\" un sistema prevalentemente maggioritario all'italiana.\nA dicembre 2005, pochi mesi prima delle elezioni politiche del 2006, la legge Mattarella fu sostituita dalla legge Calderoli, che ripristinava il sistema proporzionale introducendo per\u00f2 un premio di maggioranza a beneficio della coalizione pi\u00f9 votata.\nFunzionamento.\nLa legge Mattarella configurava un sistema elettorale maggioritario, corretto da una sensibile quota proporzionale pari ad un quarto dei seggi di ciascuna assemblea legislativa.\nRipartizione dei seggi per la quota maggioritaria.\nIn prima istanza, il territorio nazionale era suddiviso in 475 collegi uninominali per la Camera e in 232 per il Senato. L'attribuzione di questo primo gruppo di seggi avveniva molto semplicemente in base a un sistema maggioritario a turno unico (\"first-past-the-post\"): veniva eletto il candidato pi\u00f9 votato nel collegio, che cio\u00e8 aveva raccolto la maggioranza relativa dei voti. Nessun candidato poteva presentarsi in pi\u00f9 di un collegio. I rimanenti seggi erano invece assegnati con un metodo tendenzialmente proporzionale, funzionante per\u00f2 con meccanismi differenziati fra le due assemblee. \nRipartizione dei seggi per la quota proporzionale alla Camera.\nAlla Camera dei Deputati, per l'attribuzione dei restanti 155 seggi l'elettore disponeva di una scheda elettorale separata con la quale poteva votare una delle liste presenti nella propria circoscrizione plurinominale, senza poter tuttavia esprimere alcun voto di preferenza per i singoli candidati (tali liste erano pertanto definite in gergo come \"listini bloccati\"). La somma dei voti raccolti da ciascuna lista nelle 26 circoscrizioni in cui il territorio nazionale era suddiviso determinava l'esito del collegio unico nazionale, rispetto al quale era effettuato il calcolo dei seggi spettanti a ciascuna lista. A tale scopo, dapprima venivano escluse dalla ripartizione le liste che non avessero superato la soglia di sbarramento nazionale del 4%. \nSuccessivamente, con l'intento di dar compensazione ai partiti minori fortemente danneggiati dal sistema maggioritario in vigore sui 475 collegi uninominali, si applicava il meccanismo dello scorporo decurtando parte dei voti raccolti dalle singole liste in ragione degli esiti del voto nei collegi uninominali. Tutti i candidati nei collegi uninominali, infatti, erano tenuti a dichiarare il collegamento ad una o pi\u00f9 liste del proporzionale, fino a sei. In questo modo, l'elezione di un candidato nell'uninominale determinava una riduzione dei voti nel proporzionale alle liste collegate, in misura complessivamente pari al numero di voti che a quel candidato erano serviti per l'elezione, ossia un voto in pi\u00f9 di quelli raccolti dal secondo pi\u00f9 votato nel medesimo collegio: se la lista collegata era una sola, tali voti erano tolti (scorporati) dall'ammontare dei voti ottenuti da quella lista nel collegio unico nazionale; in caso di collegamento a pi\u00f9 liste, per ciascuna di esse l'entit\u00e0 dello scorporo avveniva in proporzione ai voti che queste avevano raccolto nel collegio uninominale in cui il candidato ad esse collegato era risultato eletto.\nDopo aver compiuto le operazioni di scorporo per tutti i 475 candidati eletti nei collegi uninominali e calcolato quindi l'ammontare dei \"voti efficaci\" per ciascuna delle liste che nel collegio unico nazionale avevano superato la soglia di sbarramento, l'assegnazione alle liste dei 155 seggi residui avveniva mediante il metodo Hare dei quozienti naturali e dei pi\u00f9 alti resti. I seggi assegnati a ciascuna lista venivano poi suddivisi tra le 26 circoscrizioni in ragione dei voti che quella lista aveva raccolto in ciascuna di esse. \nFissato il numero di seggi della quota proporzionale spettanti a ciascuna lista in ogni circoscrizione, erano proclamati eletti i candidati del listino bloccato, secondo l'ordine in cui essi apparivano, e in subordine i candidati nei collegi uninominali della circoscrizione non eletti per la parte maggioritaria e collegati a quella lista, in ordine decrescente di voti da questi ottenuti.\nRipartizione dei seggi per la quota proporzionale al Senato.\nAl Senato, secondo il dettato dell'articolo 57 della Costituzione gli 83 seggi relativi alla quota proporzionale erano assegnati su base regionale. Ogni Regione costituiva una circoscrizione plurinominale a s\u00e9 stante per la quale il numero di seggi complessivamente spettanti era stabilito in base alla popolazione residente, fatte salve le previsioni dell'articolo 57 della Costituzione: il numero di seggi della quota proporzionale spettanti a ciascuna regione si otteneva cio\u00e8 sottraendo al totale dei seggi il numero di quelli assegnati con sistema maggioritario, ossia il numero di collegi uninominali in cui la regione era suddivisa.\nPer l'assegnazione dei seggi per la quota proporzionale, all'atto della presentazione della candidatura i candidati nei collegi uninominali della circoscrizione dichiaravano l'appartenenza a un \"gruppo di candidati\". Dopo aver proclamato i vincitori in ciascun collegio, venivano assommati i voti di tutti i candidati uninominali perdenti appartenenti al medesimo \"gruppo\"; a tali somme si applicava quindi il metodo D'Hondt delle migliori medie. All'interno di ciascun gruppo, erano infine proclamati eletti i candidati perdenti nei collegi elettorali che avessero ottenuto i migliori risultati percentuali. \nAncor pi\u00f9 che alla Camera, ove lo scorporo era parziale, lo scorporo totale previsto per il Senato faceva s\u00ec che la quota proporzionale agisse di fatto come una sorta di quota minoritaria che mitigava gli effetti distorsivi del maggioritario.\nSchema di calcolo.\nSenato.\nPer il Senato, l'attribuzione dei seggi si svolgeva secondo il meccanismo illustrato nell'esempio sottostante. Si ipotizzi che ad un'immaginaria Regione siano assegnati 8 seggi. Conseguentemente, la Regione \u00e8 suddivisa in 6 collegi elettorali uninominali (pari al 75% dei seggi complessivamente da assegnare). In tutti i collegi concorrono quattro liste, denominate \"Cerchi\", \"Quadrati\", \"Triangoli\" e \"Pentagoni\": ciascuna di esse indica in ogni collegio un proprio candidato. L'elettore esprime il proprio voto con un'unica scheda, in favore di una delle liste presenti nel collegio uninominale di appartenenza (ossia in favore dell'unico candidato di quella lista). La tabella sottostante riporta, a titolo di esempio, i voti ottenuti da ciascuna lista in ognuno dei sei collegi.\nDapprima si assegnano i sei seggi della quota maggioritaria, proclamando eletto, in ciascun collegio, il candidato della lista che ha ottenuto la maggioranza relativa dei voti. Nella precedente tabella di esempio, risultano cio\u00e8 eletti, evidenziati in rosso, i candidati dei \"Cerchi\" nei collegi uninominali 1, 3 e 5, quelli dei \"Quadrati\" nei collegi uninominali 2 e 6 e quello dei \"Triangoli\" nel collegio uninominale 4.\nSuccessivamente si attribuiscono i due seggi restanti, riservati alla quota proporzionale. A tale scopo, per ogni lista si calcolano i voti residui, pari alla somma dei voti conseguiti dai rispettivi candidati nei collegi uninominali che, non essendo stati i pi\u00f9 votati nel collegio, non sono risultati eletti nella quota maggioritaria. La tabella sottostante riepiloga il calcolo dei voti residui per ciascuna lista. In base al meccanismo dello scorporo, in corrispondenza dei candidati vincitori del collegio \u00e8 riportato il valore 0.\nI voti residui cos\u00ec calcolati costituiscono la cifra elettorale in base alla quale attribuire i seggi della quota proporzionale. L'attribuzione avviene successivamente impiegando il metodo D'Hondt delle migliori medie, ossia dividendo le cifre elettorali per 1, 2, etc. fino a individuare i valori pi\u00f9 alti. In questo caso vanno assegnati due soli seggi cosicch\u00e9 \u00e8 sufficiente considerare i soli \"numeri divisori\" 1 e 2. La tabella sottostante mette in evidenza i due valori pi\u00f9 alti, associati alla lista dei \"Quadrati\" (con divisore 1) e a quella dei \"Triangoli\" (pure con divisore 1).\nAlla lista dei \"Quadrati\" e a quella dei \"Triangoli\" va pertanto attribuito un ulteriore seggio nella quota proporzionale, aggiuntivo rispetto alle attribuzioni derivanti dalla quota maggioritaria. Nella riga di entrambe le liste vengono dunque individuati i migliori perdenti, evidenziati in azzurro nella tabella sottostante.\nIn sintesi, i \"Cerchi\", con 138\u00a0000 voti, hanno ottenuto tre seggi; altrettanti sono andati ai \"Quadrati\", che hanno ottenuto per\u00f2 101\u00a0000 voti; i \"Triangoli\", con 81\u00a0000 voti, hanno ottenuto due seggi; i \"Pentagoni\", infine, con 57\u00a0000 voti non hanno ottenuto alcun eletto. Si noti che, per il particolare meccanismo di attribuzione dei seggi nella quota proporzionale, nel Collegio 4, oltre al candidato dei \"Cerchi\" in quanto pi\u00f9 votato, accade che sia eletto il candidato dei \"Triangoli\" sebbene abbia ottenuto meno voti di quello dei \"Quadrati\".\nCamera.\nPer la Camera, l'impianto generale della legge, sebbene pi\u00f9 articolato, negli effetti era abbastanza simile a quello del Senato. Le principali peculiarit\u00e0 riguardavano gli aspetti seguenti.\nL'elettore aveva a disposizione due schede elettorali distinte: con la prima votava per uno dei candidati nel proprio collegio uninominale, in modo che fosse eletto il pi\u00f9 votato in ogni collegio; con la seconda, comune a tutti i collegi uninominali appartenenti alla medesima circoscrizione, votava per uno dei cosiddetti \"listini bloccati\". \nDopo lo scrutinio, per ciascuna delle liste presentatesi nella parte proporzionale si sommavano i voti ottenuti in tutte le circoscrizioni (ossia nel collegio unico nazionale). Si escludevano quelle che avessero ottenuto meno del 4% dei voti validi, e quindi si determinava la cifra elettorale delle liste restanti attraverso un meccanismo di scorporo parziale, anzich\u00e9 di scorporo totale come previsto per il Senato. \nIn altri termini, dal totale dei voti di ciascuna lista si sottraevano i voti che, per ciascuno degli eletti nei collegi uninominali associati a quella lista, erano stati necessari per la vittoria (pari ai voti del secondo candidato pi\u00f9 votato del collegio, incrementati di 1). Nell'esempio precedente, cio\u00e8, per il collegio 1 lo scorporo non avrebbe riguardato tutti i 30\u00a0000 voti del candidato dei \"Cerchi\", ma solo 15\u00a0001 voti, ossia uno in pi\u00f9 del secondo candidato pi\u00f9 votato in quel collegio uninominale.\nSulla base delle cifre elettorali cos\u00ec calcolate, i seggi da assegnare con la quota proporzionale erano ripartiti fra le liste e a livello di circoscrizione adottando il metodo Hare dei quozienti interi e dei resti pi\u00f9 alti. Infine, in ciascuna circoscrizione risultavano eletti i candidati del listino, nell'ordine di candidatura e, in subordine, i candidati dei collegi uninominali collegati a quella lista non eletti, in ordine decrescente di percentuale ottenuta.\nObiettivi ed effetti.\nNegli intenti del legislatore, l'istituzione dei collegi uninominali, associati a territori circoscritti, avrebbe dovuto favorire l'instaurarsi di un rapporto fra eletto ed elettori pi\u00f9 diretto rispetto a quello che aveva configurato la fase politica precedente, sulla falsariga dei modelli di successo adottati in altri Paesi. Essa rispondeva anche all'intento di semplificare il quadro politico, favorendo l'emergere, se non di un bipartitismo, almeno di un bipolarismo, attraverso l'aggregazione delle forze politiche in coalizioni stabili. Il prevalente sistema maggioritario, infatti, incoraggiava i partiti ad apparentarsi per individuare candidati comuni nei singoli collegi uninominali, in modo da accrescere la probabilit\u00e0 di ottenere la maggioranza relativa dei voti. D'altra parte, proprio il rischio che l'assegnazione di un seggio dipendesse da poche manciate di voti ebbe l'effetto di accrescere il potere negoziale dei piccoli partiti, che avevano gioco facile nell'ottenere concessioni, in termini di candidati e di programmi, eccedenti rispetto al loro reale peso elettorale. Secondo Giovanni Sartori, l'effetto della legge fu semmai quello di aumentare i partiti, intesi come forze politiche autonome con concrete possibilit\u00e0 di influire sulla maggioranza. L'analisi del numero di gruppi parlamentari alla Camera rileva comunque che, dai 14 gruppi presenti nella XI legislatura, l'ultima prima dell'approvazione del Mattarellum, nelle tre legislature successive essi scesero a 10, 9 e 8 per poi risalire a 13 all'inizio della XV legislatura, la prima a seguito dell'approvazione della riforma Calderoli.\nPer mitigare le distorsioni introdotte dall'adozione di un meccanismo maggioritario, la legge Mattarella manteneva comunque una quota di seggi da assegnarsi attraverso una ripartizione su base proporzionale. Questo aspetto compensativo poteva per\u00f2 venire eluso, alla Camera, dall'uso delle cosiddette liste civetta. Si trattava di liste, prive di peso elettorale, create artificiosamente per collegarvi i candidati nei collegi uninominali, in modo che lo scoroporo dei voti penalizzasse tali liste civetta anzich\u00e9 quelle alle quali gli eletti effettivamente erano ascrivibili. L'escamotage, congegnato per la prima volta durante le elezioni del 2001, fu attuato sia nella coalizione di centrosinistra, che present\u00f2 una lista civetta chiamata Paese Nuovo, sia in quela di centrodestra , che ne present\u00f2 una chiamata Abolizione Scorporo.\nAssegnazione dei seggi alle circoscrizioni.\nIl numero di seggi spettanti a ciascuna delle 26 circoscrizioni elettorali vigenti per la Camera del deputati e delle 20 impiegate per il Senato della Repubblica era stabilita in base alla popolazione residente dell'ultimo censimento generale della popolazione, ferme restando le disposizioni della Costituzione circa il numero minimo di senatori assegnati a ciascuna regione. Sia per le elezioni del 1994, sia per quelle del 1996 e del 2001 l'assegnazione dei seggi tenne perci\u00f2 conto del censimento dell'ottobre 1991."}
{"id": "404454", "revid": "125442233", "url": "https://it.wikipedia.org/wiki?curid=404454", "title": "Heart of Midlothian Football Club", "text": "Heart of Midlothian Football Club, pi\u00f9 familiarmente Hearts, \u00e8 un club calcistico scozzese di Edimburgo.\nMilita in Scottish Premiership, primo livello del calcio scozzese.\nHa vinto quattro titoli di campione nazionale, otto Coppe di Scozia e quattro Coppe di Lega scozzesi.\nStoria.\nLe prime informazioni sugli Hearts ci arrivano il 20 luglio 1864 dal giornale \"The Scotsman\", che registra una partita di Cricket tra gli Hearts of Midlothian e lo Scotsman, appunto. Non si sa se per\u00f2 il giornale si riferisse proprio agli Hearts attuali, anche se allora le squadre calcistiche non raramente giocavano altri sport.\nLa sezione calcistica fu ufficialmente fondata nel 1874. Il nome deriva da quello della sala da ballo dove venne fondato il club (che a sua volta riprendeva quello di una celebre novella di Walter Scott), mentre lo stemma riproduce un mosaico a forma di cuore (chiamato\"The Heart of Midlothian\") presente su un marciapiede del Royal Mile di Edimburgo, che ricorda la posizione dove sorgeva nel XV secolo l'edificio \"Old Tolbooth\", demolito nel 1817, che fu centro amministrativo della citt\u00e0, oltre che prigione e uno dei luoghi dove venivano eseguite le pene capitali. Lo stadio di Tynecastle fu utilizzato solo dal 1886.\nGli Hearts vinsero, dopo la Coppa di Scozia del 1891, il \"double\" (campionato e coppa) nel 1895, bissando il successo in campionato nel 1897 e ripetendosi in coppa di Scozia nel 1901 e 1906.\nDal 1906 (anno della quarta Scottish Cup) fino al 1954 gli Hearts non vinsero alcun trofeo importante, cogliendo al massimo qualche secondo posto; tuttavia nel decennio seguente godettero di diversi successi, come i due campionati vinti nel 1958 e nel 1960, nonch\u00e9 una Scottish Cup nel 1956 e quattro Scottish League Cup, tra 1954, 1958, 1959 e 1962. Il periodo d'oro fin\u00ec nella stagione 1964-1965, quando gli Hearts vennero sconfitti 2-0 dal Kilmarnock, perdendo il campionato all'ultima giornata per la sola differenza reti.\nDa quel momento i \"Maroons\" andarono in declino: retrocessero infatti nel 1977 dalla appena creata Scottish Football League. Nonostante l'immediata risalita nel 1978, la squadra di Edimburgo pass\u00f2 gli anni seguenti scendendo e risalendo da una lega all'altra, a causa della sua struttura antiquata, non rinnovata rispetto ad altre squadre. Quando gli Hearts mancarono l'immediata risalita in Premier League, nel 1982 arriv\u00f2 Wallace Mercier, che riport\u00f2 il club ai suoi vecchi fasti: arrivarono due volte secondi in Premier Division, nel 1986 e 1988. Nei primi anni novanta gli Hearts ottennero poi un impressionante sfilza di 22 risultati utili consecutivi, tra questi la vittoria sui rivali dell' per 2-1 nella Scottish Cup del 1994.\nNel 1998 gli Hearts sconfissero i Rangers vincendo la Scottish Cup dopo quarant'anni. Negli anni seguenti, gli Hearts divennero la terza squadra di Scozia, arrivando spesso terzi in campionato. Nel 2004, il banchiere Lituano Roman Romanov acquist\u00f2 la squadra, dichiarando che il suo scopo era quello di vincere la Champions League.\nNella Scottish Premier League 2005-2006 gli Hearts si sono classificati al 2\u00ba posto in Scottish Premier League, alle spalle del , dopo aver comandato a lungo la classifica. Sono stati quindi la prima squadra dalla stagione 1994-1995 a riuscire a frapporsi tra le due compagini dell'Old Firm; nella medesima annata hanno vinto la loro settima Coppa di Scozia in finale contro il Gretna. Nella stagione 2006-2007 la squadra si \u00e8 piazzata al 4\u00ba posto. La stagione seguente \u00e8 probabilmente la peggiore, infatti gli Hearts vengono sconfitti al quarto turno della Scottish Cup per 1-0 dal Motherwell, dopo un pareggio a Tynecastle per 2-2. Inoltre, non riescono nemmeno a qualificarsi nella \"Top Six\", il girone formato dalle prime sei squadre della lega, per la prima volta da quando \u00e8 stato introdotto il \"League Split\" nel 2001.\nA luglio 2008 l'ungherese Csaba L\u00e1szl\u00f3 divenne il nuovo allenatore della squadra. Ad inizio stagione, gli Hearts ottengono una serie di risultati inconsistenti, ma poi vincono cinque partite di fila, sconfiggendo anche i Rangers e qualificandosi terzi. Alla pausa invernale della stagione 2008-2009 i Maroons con 30 punti sono terzi, posizione che occuperanno a fine campionato con 59 punti, qualificandosi per la UEFA Europa League. In Scottish Cup, dopo aver sconfitto l'Hibernian per 2-0 vengono sconfitti ed eliminati dal torneo dal Falkirk. Invece, vengono immediatamente eliminati dalla Scottish League Cup dall'Airdrie United per 4-3 dopo i calci di rigore.\nLa stagione 2009-2010 parte con la travolgente sconfitta ad opera del in Europa League per 4-0, sconfitta resa meno amara dalla vittoria per 2-0 a Edimburgo che sancisce comunque l'eliminazione dei \"Maroons\". Il campionato vede gli Hearts giocare una pessima stagione, tanto che alla 14\u00ba giornata sono appena settimi con 13 punti: nonostante ci\u00f2 in Coppa di Lega scozzese riescono a battere il Celtic per 1-0 in casa. Nel primo derby della stagione l'Hearts pareggia 0-0 con l'Hibernian. Csaba Laszlo, a seguito di pessime prestazioni, viene anche esonerato, e sostituito da Jim Jefferies. L'annata continua in maniera altalenante, e i granata chiudono al 7\u00ba posto, senza qualificarsi alle coppe europee.\nLa stagione 2010-2011 si conclude con un buon 3\u00ba posto, che porta i \"Maroons\" in Europa League. Nonostante ci\u00f2, Jefferies viene esonerato e sostituito da Paulo S\u00e9rgio Bento Brito, ex allenatore dello Sporting Lisbona. Gli Hearts cominciano la successiva stagione 2011-2012 venendo eliminati ai preliminari di Europa League dal Tottenham (5-0 per gli Spurs a Edimburgo, 0-0 a Londra). Le vicissitudini societarie, con i conseguenti problemi finanziari, portano molti dei giocatori a lasciare la squadra a gennaio, ma il buon lavoro dell'allenatore porta i \"Jambos\" a conquistare un'altra qualificazione in Europa League, sia grazie al 5\u00ba posto finale in campionato, sia grazie alla vittoria per 5-1 nella finale della Scottish FA Cup contro i concittadini dell'. Paulo S\u00e9rgio tuttavia si dimette, venendo sostituito da John McGlynn; gli Hearts iniziato la nuova stagione venendo eliminati dall'Europa League gi\u00e0 ai playoff dal Liverpool, vincente per 1-0 ad Edimburgo e poi bloccato ad Anfield Road per 1-1. In campionato (reso particolare dalla mancanza dei Rangers, falliti e retrocessi) hanno ottenuto soltanto il decimo posto, ma sono giunti sino in finale di Coppa di lega, subendo una sconfitta per 3-2 dal St. Mirren.\nIl 17 giugno 2013, poco dopo la fine del campionato, la squadra \u00e8 andata in amministrazione controllata a causa di un debito di 25 milioni di sterline a seguito del fallimento della \u016akio bankas, la societ\u00e0 del proprietario Vladimir Romanov. Per questo motivo gli Hearts hanno dovuto iniziare la stagione 2013-2014 con 15 punti di penalizzazione e a fine stagione sono retrocessi, piazzandosi all'ultimo posto in classifica. Il 21 marzo 2015, grazie alla vittoria per 3-0 sul campo del Falkirk, il club ha fatto ritorno in Scottish Premier League dopo appena un anno, ottenendo l'aritmetica vittoria del campionato di seconda divisione.\nNella Premiership 2015-2016 gli Hearts partono con cinque vittorie consecutive e il primo posto in solitaria dalla terza alla sesta giornata. Col trascorrere della stagione perdono progressivamente contatto dal Celtic prima e dall'Aberdeen poi, e concludono il campionato al terzo posto, qualificandosi per la UEFA Europa League 2016-2017. In coppa di Scozia sono eliminati dall'Hibernian, negli ottavi di finale.\nLa stagione successiva vede la squadra, meno brillante rispetto all'anno precedente, classificarsi al quinto posto. In Europa League gli Hearts vengono eliminati al secondo turno dai maltesi del Birkirkara, mentre in Coppa di Scozia sono nuovamente eliminati dall'Hibernian, che come l'anno precedente si impone negli ottavi di finale.\nIn Premiership 2017-2018 si classifica al sesto posto. In Coppa di Scozia si ripropone per il terzo anno consecutivo il derby contro l'Hibernian, ai sedicesimi di finale; questa volta sono gli Hearts a passare il turno, ma sono poi sconfitti ai quarti di finale dal Motherwell.\nNella Premiership 2018-2019 gli Hearts si ritrovano primi dopo due giornate e mantengono la vetta della classifica per tutta la prima parte di stagione. Alla tredicesima giornata vengono superati dal Celtic, poi da Rangers e Kilmarnock, a quel punto perdono definitivamente contatto dalle posizioni di vertice; sorpassati in seguito anche da Aberdeen e Hibernian, concludono il campionato al sesto posto. Raggiungono inoltre la finale di Scottish Cup, ma sono sconfitti 1-2 dal Celtic.\nNel campionato successivo il club naviga in bassa classifica, scivolando poi all'ultimo posto dalla ventesima giornata. L'interruzione della Premiership a causa della pandemia di COVID-19 e la cristallizzazione della classifica al trentesimo turno sancisce la retrocessione in Championship, a soli cinque anni dalla precedente risalita. In Scottish Cup, invece, gli Hearts raggiungono nuovamente la finale e si scontrano ancora col Celtic, che prevale ai calci di rigore.\nIn Championship 2020-21 la squadra granata \u00e8 prevedibilmente protagonista: diventa capolista solitaria gi\u00e0 dalle prime giornate e la vittoria matematica arriva al quartultimo turno, e con essa la promozione in Premiership. Conclude la stagione con 57 punti e un vantaggio di +12 sul Dundee secondo.\nColori e simboli.\nIl colore sociale \u00e8 il granata, da cui il soprannome \"Maroons\". Nella divisa originaria il colore predominante era il bianco, ma venne poi relegato a favore del granata, rimanendo soltanto nelle rifiniture della maglia e nei calzoncini.\nIl simbolo \u00e8 un cuore, derivato da un mosaico costruito sul marciapiede del Royal Mile, una celebre strada di Edimburgo, davanti alla Cattedrale di Sant'Egidio.\nStrutture.\nStadio.\nLo stadio degli Hearts \u00e8 il Tynecastle Stadium, situato nell'area di \"Gorgie\" e costruito nel 1886 per sostituire il precedente Meadows Park. Pu\u00f2 contenere fino a 17.420 persone.\nDiffusione nella cultura di massa.\nGli Hearts ed i loro tifosi fanno diverse apparizioni nei romanzi di Irvine Welsh, nonostante questi sia notoriamente tifoso, come buona parte dei protagonisti delle sue opere, dei rivali dell'Hibernian. In particolare, il personaggio di Diane, la fidanzata di Mark Renton, che compare in \"Trainspotting\" e \"Porno\", si dichiara, proprio in quest'ultimo, tifosa dell'Hearts. Carl Ewart, uno dei quattro protagonisti di \"Colla\", \u00e8 un tiepido tifoso degli Hearts rispetto al padre che \u00e8 un sostenitore, del Kilmarnock. Molti personaggi di contorno di \"Godetevi la corsa\", che \u00e8 in buona parte ambientato a Gorgie, quartiere protestante di Edimburgo, sono accesi tifosi degli Hearts. Dei \"maroons\" \u00e8 infine tifoso anche Bruce Robertson, il protagonista di \"Il Lercio\", come anche buona parte dei personaggi del medesimo. Derek William Dick pi\u00f9 conosciuto come Fish ex cantante dei Marillion e dopo l'uscita dalla band, solista in proprio si \u00e8 dichiarato tifoso degli Hearts non a caso i Marillion nel periodo in cui Fish era frontman della stessa dedicarono una canzone alla squadra.\nStatistiche e record.\nStatistiche di squadra.\nStatistiche nelle competizioni UEFA.\nTabella aggiornata alla fine della stagione 2020-2021.\nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 coi concittadini dell'Hibernian, contro cui gli Hearts disputano il derby di Edimburgo, uno dei pi\u00f9 antichi in assoluto essendo la prima partita risalente al 1875.\nOrganico.\nRosa 2021-2022.\n\"Aggiornata al 3 febbraio 2022.\"\nRosa 2020-2021.\n\"Aggiornata al 5 marzo 2021.\""}
{"id": "404485", "revid": "32658", "url": "https://it.wikipedia.org/wiki?curid=404485", "title": "Arcidiocesi metropolita di Reggio Calabria-Bova", "text": ""}
{"id": "404495", "revid": "33751", "url": "https://it.wikipedia.org/wiki?curid=404495", "title": "Fenerbah\u00e7e SK", "text": ""}
{"id": "404498", "revid": "22166", "url": "https://it.wikipedia.org/wiki?curid=404498", "title": "Carl Mollweid", "text": ""}
{"id": "404503", "revid": "339392", "url": "https://it.wikipedia.org/wiki?curid=404503", "title": "Ankaragucu", "text": ""}
{"id": "404506", "revid": "33751", "url": "https://it.wikipedia.org/wiki?curid=404506", "title": "Fenerbahce", "text": ""}
{"id": "404509", "revid": "1904508", "url": "https://it.wikipedia.org/wiki?curid=404509", "title": "Chris Patten", "text": "Carriera politica.\nSi iscrisse al Partito Conservatore nel 1966, per divenirne nel periodo compreso tra il 1974 ed il 1979 direttore del Dipartimento di Ricerca Conservatore. Divenne deputato nel 1979 nel collegio di Bath, con la vittoria di Margaret Thatcher.\nMolto amico di John Major, fu invitato da questi a gestire la campagna elettorale del 1992, che a sorpresa vide la quarta vittoria consecutiva dei Tory. Patten perse il suo seggio, ma fu ripagato con la nomina a Governatore di Hong Kong, incarico che dur\u00f2 cinque anni, fino alla riconsegna della citt\u00e0 alla Cina.\nNel 1999 fu nominato da Romano Prodi commissario europeo, co-responsabile con Javier Solana per le relazioni estere.\nAltri incarichi.\nDal 2003 \u00e8 rettore dell'Universit\u00e0 di Oxford.\nNel 2011 fu nominato anche presidente della BBC, incarico dal quale si \u00e8 dimesso il 6 maggio 2014, adducendo motivi di salute.\nPatten \u00e8 considerato uno dei pi\u00f9 influenti cattolici britannici. Dopo l'annuncio del viaggio di Benedetto XVI in Gran Bretagna nel 2010, l'arcivescovo di Westminster Vincent Nichols gli affid\u00f2 l'organizzazione della visita. \nIl 9 luglio 2014 \u00e8 stato chiamato dalla Santa Sede a presiedere un comitato di dieci persone con il compito di proporre una riforma dei \"media\" vaticani. Lo ha annunciato il cardinale George Pell, prefetto della neonata Segreteria per l'economia."}
{"id": "404511", "revid": "2101738", "url": "https://it.wikipedia.org/wiki?curid=404511", "title": "Roberto Menia", "text": "\u00c8 stato membro della Camera dei deputati dal 1994 al 2013, dapprima con MSI/AN, poi con il PdL ed infine con FLI.\nHa inoltre ricoperto, per breve tempo, la carica di presidente del Movimento Nazionale per la Sovranit\u00e0, prima di aderire a Fratelli d'Italia.\nBiografia.\nAttivit\u00e0 politica.\nLaureato in giurisprudenza, \u00e8 giornalista pubblicista.\nFiglio di un'esule istriana di Buie trasferitasi a Trieste nel dopoguerra, inizia l'attivit\u00e0 politica nelle organizzazioni giovanili del Movimento Sociale Italiano, sotto la guida di Almerigo Grilz.\nNel 1980 diventa segretario provinciale del Fronte della Giovent\u00f9 di Trieste ed \u00e8 protagonista di alcune delle pi\u00f9 importanti battaglie della destra italiana sul confine orientale, a tutela dell'identit\u00e0 nazionale del capoluogo giuliano, contro il trattato di Osimo e contro le proposte di bilinguismo italiano-sloveno a Trieste e Gorizia. Nel 1988 viene eletto consigliere comunale di Trieste e nello stesso anno viene nominato presidente nazionale del FUAN, l'organizzazione degli universitari della destra italiana, carica che manterr\u00e0 fino al 1994, anno della sua prima elezione a deputato.\nNell'estate del 1991, durante la guerra di dissoluzione nella ex Jugoslavia, insieme a Gianfranco Fini, Menia si rec\u00f2 a Belgrado per la discussione della situazione politica istriana. Il tentativo mirava a rimettere in discussione i trattati che sancirono i confini orientali.\nCon Alleanza Nazionale (1994-2008).\nNel 1994 viene eletto alla Camera dei deputati nelle liste di Alleanza Nazionale (AN). Menia diventa anche membro del Consiglio direttivo del gruppo parlamentare di AN. Al Congresso di Fiuggi del 1995 aderisce ad Alleanza Nazionale.\nNel 1996 viene confermato alla Camera, eletto sempre nella circoscrizione IX Friuli Venezia-Giulia, e diviene vicepresidente del gruppo parlamentare allora guidato da Giuseppe Tatarella. Nella XIII legislatura, l'11 ottobre del 2000, Menia viene eletto segretario della IV Commissione permanente difesa e presenta una serie di proposte di legge: la n. 1561, recante \"Norme per il riconoscimento della qualifica di perseguitato politico e dei diritti previdenziali agli esuli istriani, fiumani e dalmati trattenuti in territorio jugoslavo\"; la n. 1563 (\"Concessione di un riconoscimento ai congiunti degli infoibati\"); la legge n. 7008, a favore del \"Teatro lirico Giuseppe Verdi di Trieste in occasione del bicentenario della sua fondazione e del centenario della morte di Giuseppe Verdi\"; un'altra recante \"Disposizioni per il riconoscimento del Centro di ricerche culturali dalmate di Spalato\".\nNel 2001, viene nominato assessore alla cultura del Comune di Trieste (era consigliere comunale dal 1988) e si distingue per l'organizzazione di diverse mostre (da Klimt e Renoir a D'Annunzio).\n\u00c8 confermato alla Camera nella XIV legislatura, eletto sempre nella circoscrizione IX Friuli Venezia-Giulia. Dal 2001 al 2003 \u00e8 membro della I Commissione affari costituzionali, componente del comitato parlamentare d'indagine sui fatti del G8 di Genova. Dal 2003 ritorna alla IV Commissione difesa e dal 2002 al 2005 \u00e8 membro della Commissione parlamentare d'inchiesta concernente il \"Dossier Mitrokhin\" e l'attivit\u00e0 di intelligence italiana.\nParticolarmente legato alle vicende degli esuli istriani, fiumani e dalmati, \u00e8 stato il primo promotore della legge che ha istituito il 10 febbraio come Giorno del Ricordo, dedicato ai martiri delle foibe (vedi Iter della legge istitutiva del Giorno del ricordo). Il 16 marzo 2004 il Parlamento italiano approva a larghissima maggioranza la legge: a favore votano tutti i gruppi parlamentari, ad eccezione di circa una ventina fra deputati e senatori, tutti appartenenti alla sinistra comunista: al Senato non vi \u00e8 nessuna dichiarazione di voto contraria a nome del proprio gruppo o personale.\nViene confermato alla Camera nel 2006 per AN. In questi anni \u00e8 responsabile nazionale per la propaganda di AN e dal 2006 al 2008 \u00e8 vice capogruppo di AN alla Camera.\nNel 2008 diviene vicecoordinatore regionale del Popolo della Libert\u00e0 per il Friuli-Venezia Giulia, con coordinatore Isidoro Gottardo. Il 12 maggio 2008 viene nominato sottosegretario all'Ambiente nel Governo Berlusconi IV, carica che lascer\u00e0 due anni pi\u00f9 tardi a causa della rottura tra Gianfranco Fini e Silvio Berlusconi. Da sottosegretario ha seguito, in particolare, le problematiche relative alla gestione delle risorse idriche e alla desertificazione, partecipando alle Conferenze delle Parti in sede ONU, e ha co-presieduto il G8 Ambiente, svoltosi a Siracusa dal 22 al 24 aprile del 2009, partecipando alla negoziazione e alla stesura della Carta di Siracusa sulla biodiversit\u00e0.\nMenia \u00e8 l'unico a votare contro lo scioglimento di Alleanza Nazionale al Congresso del 21 marzo del 2009.\nDal PdL a FLI.\nIL 30 luglio 2010 aderisce al gruppo parlamentare di Futuro e Libert\u00e0 per l'Italia, mentre un mese prima aveva costituito l'associazione Area Nazionale, che annoverava tra i suoi promotori molti esponenti del neonato movimento di ispirazione finiana. Il 4 agosto Menia viene eletto coordinatore nazionale responsabile del territorio di Futuro e Libert\u00e0 per l'Italia ed il 14 ottobre 2010 l'Assemblea costituente del gruppo finiano di FLI lo nomina coordinatore regionale in Friuli Venezia Giulia.\nIl 15 novembre 2010 Menia si dimette, insieme al ministro per le Politiche Comunitarie Andrea Ronchi, al vice ministro al Ministero dello Sviluppo Economico Adolfo Urso ed al sottosegretario del Ministero dell'Agricoltura Antonio Buonfiglio, tutti esponenti del nuovo gruppo parlamentare di Futuro e Libert\u00e0 per l'Italia, lasciando quindi il Governo Berlusconi IV a causa del diniego da parte del premier Silvio Berlusconi di dimettersi come aveva invece chiesto il loro leader Gianfranco Fini.\nDopo l'assemblea costituente del partito, svoltasi a Milano il 13 febbraio 2011, Menia viene nominato dal Presidente Fini Coordinatore nazionale di Futuro e Libert\u00e0 per l'Italia.\nDal 18 gennaio 2012 \u00e8 capogruppo di FLI in commissione Esteri a Montecitorio.\nFuori dalle istituzioni.\nIl 2 marzo 2012 \u00e8 eletto segretario generale del Comitato Tricolore per gli Italiani nel Mondo, associazione internazionale fondata da Mirko Tremaglia che si adopera per difendere i diritti degli italiani residenti all'estero.\nAlle elezioni politiche del 2013 si ricandida in Parlamento con FLI ma non \u00e8 rieletto. Dopo le dimissioni di Fini da presidente di FLI, Menia viene nominato coordinatore reggente del partito.\nAzione Nazionale (2015 - 2017).\nNel novembre 2015, in presenza del Presidente Comitato Promotori Pasquale Viespoli, promuove con Gianni Alemanno e Giuseppe Scopelliti la fondazione di un nuovo soggetto politico, Azione Nazionale, che presenta ufficialmente il 28 novembre a Roma, presso il Teatro Quirino.\nVicesegretario e Presidente del Movimento Nazionale per la Sovranit\u00e0 (2017-2019)\nIl 17 febbraio 2017 al congresso fondativo di Roma del Movimento Nazionale per la Sovranit\u00e0, che aggrega Azione Nazionale e La Destra di Francesco Storace, viene eletto vicesegretario, per poi essere eletto il 5 maggio del 2018, dall'Assemblea Nazionale, presidente del partito.\nPassaggio a Fratelli d'Italia (2019 - oggi) \nIl movimento confluir\u00e0 poi il 7 dicembre 2019 in Fratelli d'Italia, partito a cui Menia aderisce."}
{"id": "404523", "revid": "599", "url": "https://it.wikipedia.org/wiki?curid=404523", "title": "Proiezione di Babinet", "text": ""}
{"id": "404525", "revid": "1305772", "url": "https://it.wikipedia.org/wiki?curid=404525", "title": "Hearts", "text": ""}
{"id": "404533", "revid": "7336", "url": "https://it.wikipedia.org/wiki?curid=404533", "title": "Marmotte", "text": ""}
{"id": "404534", "revid": "1305772", "url": "https://it.wikipedia.org/wiki?curid=404534", "title": "Lepri", "text": ""}
{"id": "404541", "revid": "287204", "url": "https://it.wikipedia.org/wiki?curid=404541", "title": "Pollini", "text": ""}
{"id": "404544", "revid": "7336", "url": "https://it.wikipedia.org/wiki?curid=404544", "title": "Salici", "text": ""}
{"id": "404546", "revid": "7336", "url": "https://it.wikipedia.org/wiki?curid=404546", "title": "Betulle", "text": ""}
{"id": "404547", "revid": "7336", "url": "https://it.wikipedia.org/wiki?curid=404547", "title": "Cinghiali", "text": ""}
{"id": "404553", "revid": "123111451", "url": "https://it.wikipedia.org/wiki?curid=404553", "title": "Volpi", "text": ""}
{"id": "404556", "revid": "767487", "url": "https://it.wikipedia.org/wiki?curid=404556", "title": "Penisola di Gower", "text": "La penisola di Gower (G\u0175yr in gallese) \u00e8 una delle maggiori attrazioni turistiche della Gran Bretagna e il distretto meglio conosciuto del Galles dopo la Snowdonia. Fu la prima \"Area di bellezza naturale eccezionale\" delle isole britanniche.\nCaratteristiche.\nGower \u00e8 conosciuta per le sue coste ed \u00e8 popolare per i suoi sentieri da passeggio, mentre all'interno prevale il terreno coltivabile. Citt\u00e0 di una certa grandezza \u00e8 Swansea, situata a est della penisola. La popolazione risiede soprattutto in piccoli villaggi, di cui i pi\u00f9 conosciuti sono The Mumbles, Rhossili, Pennard, Port Eynon, Oxwich, Bishopston, Ilston, Parkmill e Kittle. Il litorale del sud della penisola \u00e8 caratterizzato da una serie di piccole baie rocciose o sabbiose, tra le quali Langland, Caswell, Tre scogliere.\nLa penisola \u00e8 limitata da Swansea a est ed dall'estuario di Loughor a nord. Oggi, Gower tende sempre pi\u00f9 a essere luogo favorito per i pensionati e per benestanti.\nStoria.\nDopo l'occupazione normanna di Glamorgan, la signoria di Gwyr o Gower pass\u00f2 nelle mani degli inglesi e la parte occidentale divenne di conseguenza una delle pi\u00f9 anglicizzate del Galles. Villaggi del nord-est come Penclawdd e Gowerton rimasero invece strettamente legato alla lingua gallese fino alla met\u00e0 del XX secolo.\nEconomia.\nSotto il profilo economico, l'agricoltura resta importante nell'area, ma il turismo sta giocando un ruolo sempre maggiore nella vita della popolazione ed un esempio \u00e8 la Baia di Caswell."}
{"id": "404558", "revid": "7336", "url": "https://it.wikipedia.org/wiki?curid=404558", "title": "Primule", "text": ""}
{"id": "404570", "revid": "124914486", "url": "https://it.wikipedia.org/wiki?curid=404570", "title": "Juanes", "text": "Carriera.\nNel 1999 ha deciso di iniziare la sua carriera da solista come Juanes, abbreviazione del suo nome vero Juan Esteban, e in 12 anni e 5 dischi \u00e8 diventato massimo esponente della storia del Rock latino, con maggiore credibilit\u00e0, vendita e proiezione (120 milioni di dischi venduti in carriera) del mercato internazionale, nonch\u00e9 in uno dei pi\u00f9 grandi cantanti sudamericani di tutti i tempi. \u00c8 stato inoltre l'artista con pi\u00f9 vendite nel decennio 2000-09, superando Eminem.\nNato a Medell\u00edn, da piccolo Juanes ha ricevuto influenze dai vari tipi di musica latinoamericana ed ha imparato a suonare la chitarra acustica a 7 anni. Successivamente ha iniziato, a 10 anni, a suonare canzoni pi\u00f9 \"heavy\" ispirato dai Metallica. La sua carriera artistica \u00e8 partita all'et\u00e0 di 15 anni a Medell\u00edn con la fondazione di un gruppo metal chiamato Ekhymosis, un gruppo che rimarr\u00e0 unito per 12 anni con 5 album in carriera.\nIl suo debutto da solista (in cui ha espresso il proprio orientamento politico) \u00e8 stato \"F\u00edjate bien\" (\"Fa' attenzione\"), del (2000), che gli ha fruttato tre Latin Grammys: Migliore Artista Novit\u00e0, Miglior Album Vocale da Solista e Miglior Canzone Rock.\nIl seguente, \"Un d\u00eda normal\" prodotto da Gustavo Santaolalla (2002), \u00e8 stata una mega-hit di platino nell'America latina e ha dominato in quell'anno i Latin Grammys, per i quali era stato nominato e in cui ha vinto cinque premi, inclusi quelli di Canzone dell'Anno e Album dell'Anno. Quell'album comprendeva \"Fotograf\u00eda\", un duetto con la cantante canadese-portoghese Nelly Furtado sul tema dell'isolamento tra gli amanti. Il suo ultimo album, \"Mi sangre\" \u00e8 stato lanciato nel settembre 2004 e ha esordito al primo posto nelle classifiche latine e internazionali stilate dalla rivista \"Billboard\".\nRecentemente \u00e8 diventato molto famoso in tutta Europa, dove ha spopolato con \"Mi sangre\" e il singolo da esso estratto, \"La camisa negra\", che hanno raggiunto la vetta delle chart. Alcune voci dicono che, specie in Italia, la canzone sia stata presa a simbolo del movimento neofascista, in riferimento alle \"camicie nere\" indossate dai fascisti. In verit\u00e0, la \"camisa negra\" intesa come simbolo di lutto, altro non \u00e8 che una metafora per esprimere il dolore che si prova per una storia d'amore terminata..\nNei Latin Grammys del 2005, Juanes ha vinto altri tre premi, che si sono aggiunti ai suoi nove Grammy precedenti. Ha ricevuto il premio di Migliore Canzone Rock per \"Nada valgo sin tu amor\" (\"Non valgo niente senza il tuo amore\"), Miglior Album Rock da Solista per \"Mi sangre\" e Miglior Video Musicale per \"Volverte a ver\" (\"Vederti un'altra volta\").\nIl 9 dicembre 2005, Juanes \u00e8 stato il principale ospite musicale della cerimonia per il sorteggio finale dei gironi dei Mondiali di calcio 2006, tenutasi a Lipsia (Germania). Nell'occasione ha presentato la sua canzone \"La camisa negra\".\nIn seguito alla morte di Michael Jackson nell'estate 2009 e del suo maxiconcerto \"Paz sin fronteras\" (organizzato da Juanes a spese proprie) tenutosi a Cuba il 20 settembre di quell'anno davanti a quasi 1 milione e mezzo di spettatori e circa 900 milioni di telespettatori, \n\u00c8 apparso in un episodio della seconda stagione di \"Paso adelante\", dove lo si vede suonare in un pub il brano \"A Dios le pido\".\n\u00c8 inoltre apparso nella puntata 119 de \"Il mondo di Patty\", suonando alla radio il brano \"Me enamora\". Fa anche piccole comparse nelle puntate 120, 121 e 122, sempre dello stesso telefilm. \u00c8 apparso in un cameo nel film \"Bordertown\", con Antonio Banderas e Jennifer Lopez (due famosi attori)\nStile Musicale.\nLa sua chitarra elettrica produce una musica originale con estrema variet\u00e0 di fonti, stili e influenze. Della sua infanzia prende quei ritmi autoctoni latini come vallenato, ranchera, tango, bolero, salsa, guasca e trova cubana, che il padre Javier insieme ai suoi fratelli Javier Jr, Jos\u00e8 e Jaime, insegnarono al piccolo Juan. Loro furono anche i suoi primi professori di canto e chitarra.\nNei suoi testi mescola i suoi timori, le aspirazioni, la sua sensibilit\u00e0 sociale, con l'amore intenso che sente per la sua famiglia. Con tutti questi ingredienti musicali e non, crea una fusione completamente originale."}
{"id": "404571", "revid": "260676", "url": "https://it.wikipedia.org/wiki?curid=404571", "title": "Sant'Evasio", "text": "Biografia.\nNon esistono certezze storiche sulla sua vita; alcuni scritti lo collocano vescovo di Asti nel IV secolo (330-358).\nGiovanni Maria Balliano, che per primo compil\u00f2 la vita del santo in italiano nel 1566, si appoggi\u00f2 agli \"Atti\" del monaco benedettino Giovanni Domenico e al \"Chronichon Novaliciense\". Secondo questi scritti il vescovo mor\u00ec al tempo di Liutprando per mano del duca Attabulo, il quale gli mozz\u00f2 la testa in un luogo nei dintorni di Casale Monferrato dove ancora oggi \u00e8 presente un duomo in suo onore.\nQuesta supposizione non pu\u00f2 essere vera perch\u00e9 Liutprando visse nell'VIII secolo.\nGli studi.\nIl Deconti, il Savio e l'Irico, che studiarono il codice casalese e riscrissero la vita del patrono di Casale, lo collocano nel periodo dell'imperatore Costantino I.\nDagli \"Atti\" del martirio, Sant'Evasio venne consacrato vescovo dal papa Silvestro \"in Ecclesia beati Petri Apostoli, iuxta eiusdem Apostoli aram\" nel 330.\nQuindi, essendo l'antica Basilica di San Pietro, edificata dall'imperatore Costantino, l'investitura di Evasio a vescovo \u00e8 probabile che sia avvenuta in quel periodo.\nNel 355 il figlio Costanzo II, assunto il potere, favor\u00ec l'arianesimo, destituendo i vescovi cattolici avversi alle sue idee.\nAllontanato dalla propria sede astigiana (358), secondo gli agiografi cristiani Evasio sarebbe stato martirizzato il 1\u00ba dicembre 362 presso la citt\u00e0 di \"Sedula\" (l'odierna Casale Monferrato), in quelle che la tradizione cristiana chiama le persecuzioni di Giuliano.\nDon Pietro d'Acquino, negli studi sull'origine della diocesi di Asti ed i suoi primi vescovi, riferisce che dal catalogo pi\u00f9 antico dei vescovi astesi pubblicato da monsignor Giovanni Stefano Aiazza, nel 1605, l'unico \"Evasius\" vescovo che troviamo, muore nel 713, dopo ventotto anni di episcopato.\nQuesto vescovo, non deve essere confuso con il martire del IV secolo, il cui corpo fu trasportato da Benevento a Casale dal re Liutprando nell'VIII secolo.\nIl martire Evasio, non fu mai vescovo di Asti, n\u00e9 tanto meno il primo vescovo.\nL'Evasio astese \u00e8 un vescovo deceduto naturalmente e nei secoli venerato erroneamente come santo dopo essere stato confuso con il martire casalese probabilmente per la vicinanza delle due diocesi.\nInoltre, il culto del martire Evasio ad Asti, non si svilupp\u00f2 che tardivamente.\nInfatti non esistono documenti anteriori al secolo XIII che ne dimostrino il culto ad Asti e sembra persino che ancora nel XVI secolo se ne ignorasse la leggenda, visto che nel sinodo di monsignor Domenico della Rovere del 1584, la festa del 1\u00ba dicembre \u00e8 affiancata a \"S.Evasii Episcopi et confessoris\".\nQuesto scarno accenno ad un santo che si dovrebbe considerare martire e primo vescovo della diocesi, lascia supporre l'infondatezza dei fatti.\nMolta di questa confusione, va anche attribuita alla trasmissione di notizie mistificatorie del religioso cistercense Filippo Malabaila nel 1644 a Ferdinando Ughelli per l'opera \"Italia sacra\".\nIl Malabaila, forse per colmare il vuoto episcopale della diocesi di Asti nei primi secoli e per dar lustro alla Chiesa astese, aggiunse queste supposizioni prive di fondamento documentabile"}
{"id": "404572", "revid": "22166", "url": "https://it.wikipedia.org/wiki?curid=404572", "title": "Juan Esteban Aristiz\u00e1bal V\u00e1squez", "text": ""}
{"id": "404576", "revid": "486946", "url": "https://it.wikipedia.org/wiki?curid=404576", "title": "Halle an der Saale", "text": ""}
{"id": "404581", "revid": "2730", "url": "https://it.wikipedia.org/wiki?curid=404581", "title": "Gialal al-Din Rumi", "text": "In seguito alla sua dipartita, i suoi seguaci si organizzarono i riti nei quali tentavano di raggiungere stati meditativi per mezzo della danza rituale sam\u00e0 (persiano: \u0633\u0645\u0627\u0639) e musica, (nella quale predominante era il suono del flauto ney, da Rumi esaltato nel proemio del suo Masnavi).\nBiografia.\nNasce da genitori persiani a Balkh, nella regione del Grande Khorasan, odierno Afghanistan, o forse nella pi\u00f9 piccola citt\u00e0 di Wakhsh, nell'odierno Tagikistan. A dieci anni, nel 1217, compie il pellegrinaggio alla Mecca, partendo dal Grande Khorasan, in compagnia della sua famiglia. Nel 1219, su iniziativa del padre, il teologo, mistico e giurista musulmano Bah\u0101 ud-D\u012bn Walad, l'intera famiglia ripara nel nordest dell'Iran, a causa dell'invasione mongola. \nSecondo la tradizione, pass\u00f2 con la sua famiglia anche attraverso Neishabur e l\u00ec incontr\u00f2 il vecchio poeta Farid al-Din 'Attar. Il poeta avrebbe profetizzato un futuro splendente al giovane Rumi e gli avrebbe donato un esemplare del suo poema epico, \"Il libro dei segreti\", nominando al contempo il ragazzo come il continuatore ideale della sua opera.\nA Konya, in Asia Minore, dove si stabil\u00ec la famiglia, Rumi fu seguito da suo padre, un predicatore di gran fama, nelle scienze teologiche, e, dopo la morte di quest'ultimo, anche nella mistica. Egli stesso divenne una guida spirituale molto conosciuta sia per le prediche sia per la dottrina, e un gruppo di studiosi si raccolse intorno a lui per redigere una serie di scritti teologici. Rumi si spos\u00f2 due volte ed ebbe quattro figli.\nDopo la morte del padre, avvenuta nel 1231, Rumi passer\u00e0 sette anni approfondendo lo studio delle scienze teologiche e giuridiche islamiche in Siria, fra le citt\u00e0 di Aleppo e Damasco. Intanto il posto di suo padre viene preso dal suo padrino, Sayyid Burh\u0101n al-D\u012bn Muhaqqiq, che si prender\u00e0 cura di Rumi e dei discepoli lasciati da Bah\u0101 ud-D\u012bn Walad divenendo loro shaykh. \u00c8 improbabile che, una volta completati i suoi studi teologici, Rumi abbia subito preso il posto di Sayyid; pi\u00f9 probabilmente ci\u00f2 avvenne intorno all'anno 1241, quando quest'ultimo si ritira a Kayseri. \nDue eventi spirituali furono determinanti nella vita di R\u016bm\u012b. Uno fu l'incontro, nel 1244, con il misterioso personaggio noto come Shams Tabrizi (\"il sole di Tabr\u012bz\"), suo maestro spirituale a sua volta profondo studioso delle scienze teologiche e giuridiche islamiche, particolarmente sapiente nei riguardi della scuola di Sh\u0101fi\u02bf\u012b, lo sciafeismo. Il loro legame fu tanto stretto da destare un notevole scandalo e da portare alla scomparsa di Shams in misteriose condizioni. In seguito alla morte dell'amato maestro, Jal\u0101l al-D\u012bn ebbe un momento di particolare capacit\u00e0 creativa che lo port\u00f2 a comporre una raccolta di poesie comprendenti ben trentamila versi. Pi\u00f9 avanti negli anni compose un'altra raccolta di componimenti poetici suddivisa in sei libri e contenente pi\u00f9 di strofe.\nSuo figlio Walad scrisse una biografia del padre, che custodiva gli ordini dei Dervisci\u2013Mevlana, come testimonianza vivente del suo fondatore.\nIl secondo evento fu la conoscenza, a Damasco, di Ibn Arabi, grande mistico islamico, tra i pi\u00f9 grandi teorizzatori della \"wa\u1e25dat al-wuj\u016bd\" o \"unicit\u00e0 dell'Essere\". R\u016bm\u012b riusc\u00ec a fondere in modo perfetto l'entusiasmo inebriato di Dio di Shams-i Tabr\u012bz con le sottili elucubrazioni e le visioni di Ibn al-'Arabi. La realt\u00e0 terrena, sostiene esplicitamente R\u016bm\u012b, non \u00e8 che un riflesso della realt\u00e0 simbolica che \u00e8 la vera realt\u00e0.\nLe opere principali di R\u016bm\u012b sono due, uno \u00e8 il diwan o canzoniere, noto come \"Divan-i Shams-i Tabr\u012bz\" (\"Canzoniere di Shams-i Tabr\u012bz\"). L'appellativo \u00e8 anche esteriormente ben meritato, trattandosi di una raccolta di odi veramente immensa. L'altro \u00e8 un poema lungo a rime baciate, forma che si chiama comunemente in persiano \"Masnav\u012b\" e noto appunto come \"Masnav\u012b-yi Ma\u02bfnav\u012b\" (\"Masnav\u012b Spirituale\"). \u00c8 stato definito un Corano in lingua persiana e consiste di pi\u00f9 di 26.000 versi doppi, in sei volumi o quaderni (in persiano \"daftar\"), ciascuno preceduto da una elegante prefazione in prosa in arabo. Un altro libro, dal curioso titolo arabo \"F\u012bhi ma f\u012bhi\" (\"C'\u00e8 quel che c'\u00e8\") raccoglie dichiarazioni in prosa del maestro, che coincidono con quanto espresso dalle sue opere poetiche.\nPresso la sua \"dargah\" fece esporre un\u2019iscrizione ancora presente:\nBibliografia.\nIn questa sezione, le differenti traslitterazioni del nome di R\u016bm\u012b riflettono le scelte delle diverse edizioni.\nOpere di riferimento sulla letteratura persiana medievale: \nArticoli e contributi in italiano su Rumi si possono trovare in: \nEdizioni in italiano.\nTraduzioni italiane dal persiano\nTraduzioni italiane da edizioni francesi e inglesi\nEdizioni in inglese e francese.\nTraduzioni ed edizioni critiche in inglese del \"Masnavi\""}
{"id": "404589", "revid": "88740", "url": "https://it.wikipedia.org/wiki?curid=404589", "title": "Parco regionale dei Gessi Bolognesi e Calanchi dell'Abbadessa", "text": "Il parco regionale dei Gessi Bolognesi e dei Calanchi dell'Abbadessa \u00e8 un'area naturale protetta che si sviluppa sulle prime pendici della collina bolognese. Il parco si sviluppa intorno ad importanti affioramenti gessosi che hanno dato vita ad un complesso carsico di notevole interesse. Il parco abbraccia inoltre i calanchi dell'Abbadessa, una formazione che imprime al paesaggio un aspetto di severa bellezza.\nIl parco regionale si sovrappone parzialmente al sito di interesse comunitario (SIC) \"Gessi Bolognesi, Calanchi dell'Abbadessa\" (IT40500001); tale sovrapposizione riguarda l'86% della superficie del SIC.\nStoria.\nL'esistenza di comunit\u00e0 dedite alla caccia e alla raccolta nella zona \u00e8 documentata fin dal Paleolitico, e nuclei dell'et\u00e0 del Bronzo sono stati individuati presso le frazioni Croara, Farneto, nella grotta Calindri e a Castel de' Britti. Molti dei reperti rinvenuti sono esposti oggi al Museo della Preistoria \"Luigi Donini\" a San Lazzaro.\nIl successivo prevalere dell'economia agricola favor\u00ec la concentrazione degli abitati nella pianura. Dove il torrente Quaderna incrocia la via Emilia, appena fuori dal parco, si estendeva la citt\u00e0 romana di Claterna, una delle poche in regione a non avere avuto continuit\u00e0 abitativa dall'antichit\u00e0 ai nostri giorni. Di origine quasi certamente etrusca, si svilupp\u00f2 durante l'et\u00e0 repubblicana e soprattutto augustea, quando era circondata da una corona di ville suburbane; i bei pavimenti in mosaico rinvenuti durante gli scavi sono oggi in parte conservati al Museo civico archeologico di Bologna e in parte visibili \"in situ\" in localit\u00e0 Maggio.\nDurante il Medioevo, tutto il territorio era caratterizzato da piccoli centri abitati sparsi sui rilievi, in genere fortificati e riuniti intorno a un castello o a una pieve. Il fortilizio di San Pietro di Ozzano, ad esempio, ebbe origine dagli abitanti di Claterna che, dopo la distruzione della citt\u00e0 nel V secolo, si rifugiarono sulla vicina collina. Sul versante destro dell'Idice, gi\u00e0 in comune di San Lazzaro, sorge Castel de' Britti, antico borgo fortificato allo sbocco del torrente in pianura, in posizione dominante su uno sperone di gesso. Tra le localit\u00e0 del parco \u00e8 quella di pi\u00f9 antica memoria, citata in un documento dell'VIII secolo come \"Castro Gissaro, quod dicitur Britu\". Appartenuto a Matilde di Canossa e poi passato a Bologna, venne distrutto e ricostruito varie volte, a testimonianza della sua importanza strategica. In localit\u00e0 Settefonti si trova la Pieve di Pastino, attestata gi\u00e0 nell'XI secolo; decaduta nel XV secolo e sopravvissuta solo come oratorio, fu poi trasformata in abitazione civile. Non lontano dalla pieve, sorgeva il monastero femminile di Santa Cristina, nelle vicinanze del lungo crinale tra i calanchi noto come \"Passo della Badessa\". Del monastero, demolito nel 1769, rimane memoria soltanto nella figura dell'Abbadessa Lucia, poi beata Lucia da Settefonti. Una romantica leggenda vuole che Lucia, dopo la morte, abbia miracolosamente salvato dalla prigionia in Terrasanta un giovane crociato della nobilt\u00e0 bolognese, Diatagora Fava, che era solito risalire l'impervio crinale fino alla chiesa per intravvederla durante le funzioni religiose. I ceppi che imprigionavano il giovane e la salma di Lucia sono conservati nella vicina chiesa di Sant'Andrea. Nel luogo ove sorgeva il monastero \nfu eretto nel 1779 un pilastrino, dono del canonico Paolo Patrizio Fava Ghisilieri, poi ristrutturato, negli anni venti, da un suo discendente, il conte Alessandro Fava Ghisilieri.\nAnche nelle alture gessose intorno alla Croara si trovavano centri fortificati: una scrittura del 1084 parla di un castello \"quod vocatur Corvaria\"; nei pressi della dolina della Spipola, la piccola comunit\u00e0 di Miserazzano possedeva una chiesa e forse un edificio fortificato, dove poi venne costruita la villa ottocentesca dei conti Negri. Lungo via della Croara rimane, infine, la chiesa omonima, che un tempo faceva parte dell'abbazia di Santa Cecilia del X secolo.\nIl parco regionale venne istituito nel 1988 su iniziativa dei comuni di San Lazzaro di Savena, Ozzano, Pianoro e Bologna.\nNel 2022, il territorio del parco \u00e8 stato proposto per la candidatura a sito patrimonio dell'umanit\u00e0 dell'Unesco.\nL'estrazione del gesso nella storia.\nAl gesso si \u00e8 fatto ricorso fin dalla preistoria, come documentano le tracce di estrazione e lavorazione della grotta Calindri, e poi in epoca romana per uso edilizio: di selenite erano numerosi edifici della \"Bononia\" romana e la .\nA partire dal XIII secolo, si svilupp\u00f2 l'uso del gesso cotto come materiale da presa e impasto per stucchi. Il territorio interessato dagli affioramenti gessosi cominci\u00f2 a essere scavato sistematicamente per ricavare pietra da taglio, in parte poi soppiantata nell'uso dall'arenaria, ma soprattutto materiale per la cottura e la macinatura. Dalle numerose, piccole cave a gestione familiare si pass\u00f2, alla fine del XIX secolo, a un'attivit\u00e0 meccanizzata ed in seguito allo sfruttamento industriale, con un pesante impatto sull'ambiente. Molte grotte vennero distrutte oppure ne venne irrimediabilmente compromessa la stabilit\u00e0 (come nel caso della grotta del Farneto). Di questa attivit\u00e0 estrattiva rimane una traccia in una delle aree di sosta del parco nel comune di San Lazzaro, l'ex cava a filo.\nNegli anni sessanta inizi\u00f2 la dura battaglia per bloccare l'escavazione: i gruppi speleologici per primi, l'Unione bolognese naturalisti e il comune di San Lazzaro riuscirono nell'intento solo alla fine degli anni settanta, quando il territorio era ormai profondamente segnato. Oggi l'immagine del monte Croara dilaniato dalle gallerie e le pareti lisce e lucenti dei vari fronti di cava fanno ormai parte del paesaggio dei gessi.\nTerritorio.\nIl territorio del parco si trova ad altitudini comprese fra 70 e 400 m s.l.m.. \nIl torrente Savena segna per un lungo tratto il confine occidentale dell'area protetta, che ad oriente si spinge sino al torrente Quaderna; nella sua parte centrale \u00e8 sita la confluenza tra Zena e Idice. \nLa parte pi\u00f9 occidentale racchiude vasti affioramenti gessosi con caratteristiche morfologie carsiche, mentre nel settore pi\u00f9 orientale, i suggestivi calanchi del passo dell'Abbadessa interrompono con crinali drammatici le dolci pendici collinari. Per quanto profondamente intaccati in vari punti dalle passate attivit\u00e0 estrattive, i gessi bolognesi rappresentano una delle principali emergenze naturali della regione e nascondono aree di particolare bellezza, la cui parziale conservazione \u00e8 dovuta soprattutto alle forme accidentate, che non ne hanno mai consentito il pieno sfruttamento. Su queste colline, interessate da importanti collegamenti transappenninici fin dall'antichit\u00e0, s'\u00e8 sviluppata una viabilit\u00e0 di fondovalle e di crinale che, per le caratteristiche del territorio, ha favorito solamente l'insediarsi di piccoli nuclei abitati sparsi.\nDoline, calanchi, altopiani, valli cieche e rupi rocciose modellano in maniera suggestiva il territorio lungo una fascia che, sviluppandosi in modo discontinuo trasversalmente alle valli, culmina verso oriente nell'imponente Vena del Gesso Romagnola (anch'essa parte del sistema delle aree protette regionali). \nPer raggiungere il cuore del parco si attraversa un paesaggio dolcemente ondulato, movimentato dalla continua alternanza di aree coltivate e boscose che riflette la secolare presenza dell'uomo. Campi di frumento, erba medica ed altre colture occupano i pendii meno ripidi, disegnando forme irregolari e sinuose contrastanti con gli appezzamenti geometrici della vicina pianura; ai seminativi s'affiancano frutteti e vigneti un \ntempo rinomati. Tra le sparse case coloniche spiccano ville signorili e palazzi, spesso molto antichi e di pregevole architettura, protetti dalle chiome di pini domestici e di slanciati cipressi che, a volte, accompagnano anche le strade. Ma sono soprattutto le grandi querce, le siepi di prugnolo e biancospino e i primi lembi di bosco ad introdurre un paesaggio naturale che si sposa armoniosamente con quello agrario.\nPosizione.\nL'area del parco si estende per 4\u00a0815,87 ettari sulle prime pendici collinari a sud-est di Bologna, e comprende territori dei comuni di Bologna, San Lazzaro di Savena, Ozzano dell'Emilia e Pianoro. Le varie emergenze naturali, paesaggistiche e storiche sono agevolmente raggiungibili dalle strade di fondovalle che attraversano il parco e da molti punti della via Emilia tra San Lazzaro di Savena ed Ozzano.\nGeologia.\nI gessi bolognesi.\nL'emergenza di maggiore rilievo del parco, intorno alla quale si \u00e8 andato costruendo il progetto di tutela, \u00e8 costituita dagli affioramenti dei gessi messiniani, che appartengono alla formazione geologica nota come Formazione gessoso-solfifera.\nIl gesso degli affioramenti bolognesi si presenta in grossi cristalli con forma caratteristica, detta a coda di rondine o a ferro di lancia. La sua particolare cristallinit\u00e0 ha ingannato a lungo gli studiosi che tentavano di spiegare la genesi delle \"gessaie bolognesi\": ancora verso la fine dell'Ottocento era ritenuta una particolare roccia metamorfica. Oggi, invece, ricostruire la storia geologica dei gessi significa ripercorrere, attraverso uno sforzo dell'immaginazione, gli eventi straordinari che investirono l'intero bacino mediterraneo tra 4 e 5 milioni di anni fa. In quel periodo, il mar Mediterraneo rimase a pi\u00f9 riprese isolato dall'Oceano Atlantico, probabilmente per l'abbassarsi del livello degli oceani, e nei periodi di isolamento l'evaporazione provoc\u00f2 il disseccamento del bacino, trasformandolo in una gigantesca e bianca salina. La \"crisi di salinit\u00e0\" produsse effetti anche nelle aree vicine all'Appennino, determinando la formazione di diversi strati gessosi, attraverso ripetuti cicli di evaporazione.\nNel bolognese, soprattutto alla base della formazione, gli strati possono raggiungere spessori di 15\u00a0m; verso l'alto, invece, si fanno pi\u00f9 sottili, segnalando fasi di evaporazione pi\u00f9 brevi. La presenza, tra gli strati di gesso, di strati argillosi pi\u00f9 scuri, spesso ricchi in sostanza organica, indica interruzioni cicliche nella precipitazione dovute a diluizione delle soluzioni marine. Nel parco, gli strati gessosi sono esposti lungo le scoscese falesie che chiudono la valle dell'Acquafredda, dove sono evidenti almeno tre banconate gessose di grande spessore, separate da fasce di vegetazione che sottolineano gli interstrati argillosi. Il luogo pi\u00f9 significativo per osservare l'intera successione stratigrafica dei gessi \u00e8 l'alveo dell'Idice, nel tratto dove il torrente li attraversa all'altezza di Castel de' Britti.\nDoline, inghiottitoi e grotte.\nLa natura solubile del gesso ha determinato in tutto il parco un esteso sviluppo dei fenomeni carsici, creando paesaggi unici, molto diversi da quelli delle colline adiacenti. Attraverso numerosi punti di assorbimento, come gli inghiottitoi ma anche le piccole fratture, il sistema idrologico sotterraneo si arricchisce continuamente, con effetti speleogenetici grandiosi. Le valli cieche si formano dove ha inizio l'affioramento dei gessi. Un piccolo solco vallivo, inciso su rocce non solubili (generalmente marnose), termina contro rupi gessose, e attraverso un inghiottitoio ha inizio il percorso sotterraneo delle acque: un vero e proprio torrente ipogeo.\nAlcuni inghiottitoi si riempirono lentamente di detriti, ai quali si aggiunsero pollini, carboni e corpi di animali (per i quali rappresentavano vere e proprie trappole). Diversi inghiottitoi vennero intercettati dagli squarci aperti dalle cave: i ritrovamenti pi\u00f9 significativi sono avvenuti presso la grande cava Iecme, sotto il monte Croara, e alla cava a filo, dove il taglio del gesso sezion\u00f2 un ampio e profondo inghiottitoio, esponendo in modo chiaro la successione degli strati. In quest'ultimo caso, lo studio dei pollini fossili ha rivelato che tra e anni fa, la zona aveva un clima pi\u00f9 freddo dell'attuale, essendo rivestita da boschi di pino silvestre, con betulle e salici nani. Passando ai livelli pi\u00f9 recenti del riempimento si nota un lento miglioramento climatico: il pino si riduce e compaiono olmo e quercia; pi\u00f9 avanti il pino scompare e restano solamente quercia, olmo, nocciolo e ontano, una copertura vegetale piuttosto simile a quella odierna.\nLe foreste erano probabilmente interrotte da praterie steppiche, perch\u00e9 le specie animali ritrovate sono tipiche di ambienti aperti. Le numerosissime ossa raccolte testimoniano la presenza di bisonti, cervidi di grandi dimensioni, marmotte, lepri, volpi, lupi, tassi e cinghiali. Presso la cava Fiorini sono stati ritrovati anche resti di ghiottone, un mustelide che attualmente vive solo nelle regioni pi\u00f9 settentrionali dell'Europa e dell'Asia. A questi ritrovamenti si sono aggiunti quelli di oggetti usati dall'uomo nel Paleolitico medio e superiore e numerose testimonianze dell'Et\u00e0 del rame. Una ricca collezione \u00e8 conservata nel Museo della preistoria \"Luigi Donini\" a San Lazzaro, dove si pu\u00f2 ammirare la ricostruzione di uno scheletro di \"Bison priscus\", l'unico completo esistente nei musei europei.\nLe doline si formano invece sopra le vaste aree gessose hanno diverse modalit\u00e0 di sviluppo. Possono nascere per il progressivo approfondimento di una zona di assorbimento, dove si sviluppa un inghiottitoio, a cui segue un abbassamento pi\u00f9 lento dei fianchi, oppure avere origine per il crollo delle volte delle grotte, che mette in comunicazione i sistemi sotterranei con le morfologie superficiali.\nLa dolina della Spipola \u00e8 la maggiore dolina su gesso dell'Europa occidentale e il suo settore meridionale \u00e8 movimentato da alcune doline minori, in parte approfonditesi per crollo. Il sistema sotterraneo, che dalla valle cieca dell'Acquafredda si snoda sino alla risorgente Siberia, ha uno sviluppo conosciuto di oltre 12\u00a0km. Nel settore gessoso tra lo Zena e l'Idice, inoltre, si trovano una bella valle cieca, nota come buca di Ronzana con ampie doline di Gaibola e dell'Inferno.\nIl carsismo nei gessi \u00e8 stato oggetto di studi e osservazioni fin dal Settecento, quando l'abate Calindri descrisse con parole suggestive il vallone dell'Acquafredda, ma la conoscenza di queste aree attraverso organiche ricerche speleologiche \u00e8 cominciata con Luigi Fantini, che dall'inizio degli anni trenta port\u00f2 alla scoperta di numerose grotte, tra cui quella della Spipola, dando poi vita al Gruppo speleologico bolognese.\nI calanchi dell'Abbadessa.\nI calanchi dell'Abbadessa formano una bella dorsale argillosa modellata nel substrato geologico pi\u00f9 antico delle colline bolognesi: le \"Argille Scagliose\". Il nome, oggi superato, si deve al geologo ottocentesco Gian Giuseppe Bianconi, che cos\u00ec commentava l'aspetto di queste rocce: \"Chiunque abbia visto i terreni delle argille ha pur veduto la variet\u00e0 dei colori che per zone, vene e macchie, stranamente ravvolte le percorrono in ogni senso... Le argille dunque che il terreno cui esse appartengono \u00e8 un terreno di profondo travolgimento, e che li materiali dei quali consta sono venuti da varie parti...\".\nLe \"Argille Scagliose\" sono un complesso roccioso dove domina una matrice argillosa variegata, a cui sono mescolati inclusi rocciosi di varia natura e con et\u00e0 differenti (da 180, per i frammenti ofiolitici, a 60 milioni di anni). Il complesso viene definito alloctono perch\u00e9 il contesto geografico in cui ha avuto origine \u00e8 situato, nelle ricostruzioni geologiche, in aree molto distanti da quelle di affioramento attuale, in un settore paleogeografico indicato come oceano Ligure (per questo si usa il nome di Liguridi). Sono rocce che hanno traslato enormemente nel corso dell'orogenesi appenninica, acquisendo un aspetto caotico: tra argille di colori diversi emergono con frequenza inclusi marnosi bianchissimi, stirati in forme allungate o irregolari, e chiari blocchi calcarei di diverse dimensioni. L'argilla ha caratteristiche molto peculiari. Formata da particelle di dimensioni piccolissime, \u00e8 infatti impermeabile e si ammorbidisce notevolmente a contatto con l'acqua. Per questo \u00e8 una roccia molto erodibile e crea versanti instabili. Spesso fattori diversi, come la pendenza dei versanti, il tipo di copertura vegetale, l'esposizione e l'attivit\u00e0 antropica, convergono nel causare dinamiche erosive molto intense; \u00e8 cos\u00ec che sui pendii argillosi si approfondiscono i calanchi, con i loro scenari desertici, a volte incredibilmente colorati.\nFlora.\nNei versanti pi\u00f9 ombrosi e sul fondo delle doline crescono boschi misti con presenza di roverella, carpino nero, orniello, sorbo domestico, ciavardello, acero campestre, tiglio e castagno. Scarseggiano gli alberi ad alto fusto e spesso compaiono robinia e ailanto, due esotiche infestanti che hanno preso dimora lungo alcuni versanti. Numerosi sono gli arbusti nel sottobosco tra cui nocciolo, corniolo, sanguinella coronilla, biancospini e fusaggine, ai quali si avviluppano il caprifoglio e la vitalba.\nAll'inizio della primavera lo strato erbaceo si colora dei fiori di primule, viole, erba trinit\u00e0, dente di cane, anemone dei boschi, anemone gialla, scilla e polmonaria; in autunno il rosa carico dei fiori di ciclamino spicca tra le chiazze sempreverdi di pungitopo.\nSul fondo delle doline e agli ingressi degli inghiottitoi l'aria fredda tende a ristagnare creando un microclima fresco e umido in cui trovano posto piante, che di norma si incontrano a quote maggiori dell'Appennino (ma in un fragilissimo equilibrio) quali mercorella canina, bucaneve, giglio martagone, colombina, aglio orsino, il raro isopiro (\"Isopyrum thalictroides\") e la rarissima speronella lacerata (\"Delphinium fissum\").\nNei boschi dei versanti pi\u00f9 assolati e sui bordi delle doline la roverella \u00e8 la specie dominante, accompagnata da orniello e da una fitta compagine di arbusti in gran parte spinosi, spesso sormontati dai fusti rampicanti dell'asparago pungente. Sporadici, sono vescicaria e scotano.\nIn prossimit\u00e0 degli affioramenti gessosi il querceto a roverella si fa discontinuo, con alberi bassi e contorti che si alternano a macchie di arbusti in cui abbonda la ginestra; in queste stazioni, caratterizzate da un microclima decisamente caldo e arido, compaiono piante tipiche della flora mediterranea come fillirea, alaterno e leccio, che d'inverno spiccano per il colore cupo del fogliame sempreverde; a queste specie se ne affiancano altre, meno vistose ma altrettanto significative: \"Osyris alba\", \"Cistus salvifolius\", \"Erica arborea\" e \"Rosa sempervirens\". Queste presenze mediterranee sono relitti di una vegetazione che interess\u00f2 la nostra regione durante una fase pi\u00f9 calda dell'attuale, sopravvissute ai successivi cambiamenti climatici solo nelle stazioni pi\u00f9 favorevoli.\nDove il gesso affiora, la vegetazione subisce un brusco cambiamento e le particolari condizioni ambientali impongono precisi adattamenti alle piante. I costoni rocciosi del parco appaiono, a prima vista, privi di vita vegetale, ma osservando pi\u00f9 da vicino si scorgono macchie di colore formate dai licheni: frequenti sono le gialle chiazze crostose di \"Fulgensia fulgida\" e i talli verdi di \"Cladonia convolata\". I licheni si insediano per primi sulla roccia, preparando il substrato ad accogliere, se l'inclinazione non \u00e8 eccessiva, altre piante via via pi\u00f9 esigenti; ad essi si affiancano i compatti cuscinetti dei muschi. L'aridit\u00e0, oltre alla scarsit\u00e0 di terreno, \u00e8 un fattore limitante anche per le altre piante che frequentano il gesso. Alcune sfruttano l'autunno e la primavera per compiere il loro breve ciclo vegetativo, affidando ai semi il superamento dell'estate. In questo modo si comportano le minuscole sassifraga annuale e draba primaverile, gi\u00e0 in fiore a fine inverno, l'erba medica minima e il becco di gru (\"Erodium cicutarium\").\nDove si accumula un po' di terriccio crescono piante pi\u00f9 sviluppate come elicriso, timo serpillo e \"Artemisia alba\"; gli olii essenziali delle foglie sprigionano aromi che aiutano a ridurre le perdite d'acqua.\nNumerose sono, infine, le graminacee: grano delle formiche, erba mazzolina, forasacco e pal\u00e8o comune; sono specie frequenti anche nelle boscaglie e nelle praterie aride dei dintorni che a primavera si tingono del rosa carico dei fiori di anemone stellata e ospitano belle orchidee. Compare anche \"Ononis masquillierii\", una leguminosa endemica dell'Emilia-Romagna e delle Marche.\nFauna.\nNonostante l'estrema vicinanza all'area urbana bolognese, grazie al suo microclima ed ai differenti habitat, il parco ospita numerose specie:"}
{"id": "404595", "revid": "77358", "url": "https://it.wikipedia.org/wiki?curid=404595", "title": "Parco Regionale dei Gessi Bolognesi e dei Calanchi dell'Abbadessa", "text": ""}
{"id": "404610", "revid": "7967", "url": "https://it.wikipedia.org/wiki?curid=404610", "title": "Iolanda di Gerusalemme", "text": ""}
{"id": "404612", "revid": "77358", "url": "https://it.wikipedia.org/wiki?curid=404612", "title": "Calanchi dell'Abbadessa", "text": ""}
{"id": "404614", "revid": "1318658", "url": "https://it.wikipedia.org/wiki?curid=404614", "title": "Carsismo nel mondo", "text": "Il fenomeno del carsismo, dapprima osservato solo nella regione del Carso triestino/sloveno che gli diede il nome, non \u00e8 certamente una caratteristica di questo solo territorio. Dalle prime ricognizioni di fenomeni carsici ed esplorazioni del relativo sottosuolo, risalenti ad appena un paio di secoli fa, la comprensione del carsismo si \u00e8 molto ampliata, fino a diventare una vera scienza. La parola stessa che inizialmente si usava per designare appunto degli strani fenomeni, \u00e8 oggi accettata largamente come designazione di una formazione geologica primaria. \u00c8 cio\u00e8 la pi\u00f9 importante delle tre forme di sviluppo topografico della crosta terrestre, unitamente a quella di origine glaciale e quella vulcanica. \nIl carsismo ha avuto luogo in tutto il mondo perlopi\u00f9 nella fascia geografica media temperata dove le condizioni atmosferiche, in particolare il quantitativo delle precipitazioni, sono pi\u00f9 favorevoli a questo tipo di sviluppo geologico. Questo dato fornisce una ricognizione abbastanza esatta delle ubicazioni dei fenomeni carsici nel mondo, di cui vengono elencate solo le principali.\nPer una disamina delle regioni carsiche europee, si rimanda alla voce specifica.\nAmerica del nord.\nNegli Stati Uniti d'America si distinguono cinque territori carsici con fenomeni peculiari diversi, tutti molto ben studiati ed esplorati:\nSi trovano in Messico alcune delle pi\u00f9 grandi grotte al mondo, ad esempio quelle del \"Sistema Purificacion\" che si estendono per ben 85 chilometri, o il \"S\u00f3tano de las golondrinas\". L'interesse per l'esplorazione e lo studio dei fenomeni carsici di superficie \u00e8 per\u00f2 abbastanza limitato, sebbene nello Yucat\u00e1n, a Quintana Roo, siano stati mappati oltre 630 chilometri di grotte subacquee.\nAmerica centrale e meridionale.\nSuperfici carsiche molto evidenti si riscontrano a Cuba (grotta \"Santo Tomas\" con 45 km di estensione), in Porto Rico e Giamaica.\nAnche in Venezuela e lungo tutte le Ande il carsismo \u00e8 molto sviluppato, ma non esiste interesse per il suo studio, per cui la zona \u00e8 praticamente inesplorata.\nIn Brasile, la grotta pi\u00f9 conosciuta \u00e8 la \"Toca de Boa Vista\" che si estende per 66 km, ma lo studio sistematico del carsismo \u00e8 solo agli inizi.\nAustralia.\nL'Australia vanta il secondo territorio calcareo pi\u00f9 ampio del mondo che si estende senza significative interruzioni per ben 500.000 km\u00b2. Si presume vi si trovino notevoli concrezioni carsiche, ma i fenomeni di superficie non sono molto evidenti. Di conseguenza neppure un interesse per la loro ricerca \u00e8 stato mai sviluppato e l'esplorazione sotterranea non \u00e8 stata nemmeno iniziata. \nIn Nuova Zelanda invece sono state esplorate e aperte al turismo parecchie grotte, la pi\u00f9 grande delle quali \u00e8 la \"Bulmer Cavern\" con 41 km di estensione.\nAsia.\n\u00c8 patrimonio della Cina il pi\u00f9 grande territorio calcareo al mondo (600.000 km\u00b2) e viene anche sistematicamente esplorato e studiato, ma in Europa questi studi sono assai poco divulgati. In realt\u00e0, solo negli ultimi anni i ricercatori non asiatici hanno preso ad interessarsene. Sembra comunque che il carsismo riguardi in particolare la parte occidentale del territorio a sud dello Yangtze, cio\u00e8 le province di Yunnan, Guizhou e Guangxi. A quanto risulta, la grotta pi\u00f9 lunga (circa 40 km) \u00e8 la \"Teng Long Dong\". Nel 2007 questa regione \u00e8 stata inserita nell'elenco dei Patrimoni dell'umanit\u00e0 dell'UNESCO, col nome di Paesaggio carsico della Cina meridionale.\nSono carsici anche i terreni di ambedue le parti del Vietnam, della Nuova Guinea e delle Filippine, ma sono perlopi\u00f9 inesplorati. Da menzionare la grotta \"Mamo Kanada\" nella Nuova Guinea che si estende per 54 km.\nPer quanto riguarda il Medio Oriente, la grotta pi\u00f9 importante \u00e8 la \"Jeita\", nel Libano, che si dice molto simile alle grotte di Postumia in Slovenia e che approvvigiona di acqua potabile tutta Beirut.\nAfrica.\nI fenomeni carsici pi\u00f9 rilevanti sono stati riscontrati nell'Atlante, dalla Tunisia al Marocco.\nSono presenti forme di carsismo anche nel deserto del Sahara, ma temporaneamente inattive per la mancanza di acqua.\nAlcuni autori postulano la presenza di terreni carsici pure nella parte meridionale del continente (Sudafrica), ma non esistono studi in merito. "}
{"id": "404615", "revid": "77358", "url": "https://it.wikipedia.org/wiki?curid=404615", "title": "Dolina della Spipola", "text": ""}
{"id": "404617", "revid": "372624", "url": "https://it.wikipedia.org/wiki?curid=404617", "title": "Grotta della Spipola", "text": "La grotta della Spipola, \"grotta della Pispola\" o \"Bus d'la Speppla\" in bolognese, costituisce uno dei maggiori punti di interesse del Parco regionale dei Gessi Bolognesi e Calanchi dell'Abbadessa. Fa parte del sistema sotterraneo detto \"Spipola-Acquafredda\" e si trova all'interno della dolina omonima, in frazione Croara, nel comune emiliano di San Lazzaro di Savena. Scoperta nel 1932, \u00e8 considerata tra le maggiori cavit\u00e0 carsiche nei gessi dell'Europa occidentale.\nStoria.\nUn primo sondaggio infruttuoso del \" Buco del calzolaio\" venne eseguito nel 1903 da parte di Giorgio Trebbi della Societ\u00e0 Speleologica Italiana: Trebbi si ferm\u00f2 alla base del secondo salto, incapace di proseguire.\nLa grotta della Spipola venne scoperta ufficialmente nel 1932 dallo speleologo bolognese Luigi Fantini, pioniere dell'esplorazione dei gessi bolognesi e fondatore solo pochi giorni prima del Gruppo Speleologico Bolognese. Fantini, con una decina di colleghi e due \"fuochini\", avanzarono per ben 700 metri nel sottosuolo, un'impresa notevole per l'epoca. \nNel 1933 il gruppo di speleologi complet\u00f2 l'esplorazione della cavit\u00e0, fino alla sua risorgente detta \"Buco del Prete Santo\". \nPer rendere la grotta accessibile ai bolognesi, grazie a un contributo del Comitato Provinciale del Turismo nel 1935 il vecchio ingresso venne chiuso minandolo, un sentiero fu creato nella dolina fino alla grotta e l'interno attrezzato e messo in sicurezza. Nel 1936 Fantini e il suo gruppo speleologico inaugurarono ufficialmente la grotta e l'ingresso artificiale che ancora oggi funge da ingresso principale. Nei primi anni la grotta fu un'attrazione apprezzata alle porte di Bologna, richiamando qualche centinaio di visitatori. Era Fantini stesso a guidare i turisti al suo interno.\nLa seconda guerra mondiale interruppe le esplorazioni e fu una concausa del degradarsi del sito. Nel 1940 il cancello fu divelto per sfuggire ai bombardamenti e alle requisizioni e il primo tratto della grotta fu utilizzato dagli \"sfollati\". Verso la fine del conflitto la grotta dava rifugio a 100 o 200 persone. Ma la grotta della Spipola sub\u00ec danni ricorrenti e spoliazioni provocati anche da curiosi, vandali e collezionisti, che asportarono cristallizzazioni, imbrattarono le pareti o vi abbandonarono immondizie. \nIl 22 novembre 1962, al trentennale dalla scoperta, una lapide \u00e8 stata posta sopra all'ingresso.\nDal 1988 la Spipola \u00e8 entrata a fa parte del Parco dei gessi bolognesi, istituito quell'anno dopo un iter travagliato.\nVulnerabile all'inquinamento per la sua natura carsica, la grotta ha visto l'ultima opera di bonifica terminarsi nel 1995.\nNel 2009, all'interno della Grotta sono stati ritrovati\nnumerosi fossili di specie vegetali del messiniano.\nAncora oggi la grotta della Spipola rappresenta uno dei principali punti di interesse del parco, insieme alla cava a filo e alla grotta del Farneto tra gli altri.\nDescrizione.\nLa grotta della Spipola \u00e8 lunga circa 4\u00a0km, con un dislivello di 50 m.\nCostituisce la sezione mediana del sistema carsico chiamato \"Spipola-Acquafredda\" o \"Acquafredda-Spipola\", che si sviluppa per oltre 11\u00a0km e di cui fanno parte numerose cavit\u00e0 di interesse speleologico. La Spipola \u00e8 compresa tra la \"Crepa Orsoni\" e l'accesso alla Grotta del Prete Santo\nAlla grotta della Spipola si accede da un ingresso artificiale costruito a quota 135 m s.l.m., in fondo alla dolina omonima, qualche decina di metri pi\u00f9 in basso rispetto all'ingresso naturale detto \"Buco del calzolaio\" (\"Bus d'la Speppla\" in bolognese), a 165 m s.l.m. e oggi chiuso. Questo ingresso artificiale \u00e8 dotato di feritoie per i pipistrelli e un pesante portale. La risorgente \u00e8 detta \"Buco del Prete Santo\". \nAll'interno della dolina della Spipola sono presenti anche due doline minori o \"satelliti\" (le doline dei Buoi e dei Quercioli) e inghiottitoi da cui si accede ad altri ambienti sotterranei (ad esempio il Buco delle Candele). \nNella grotta si riscontrano le tipologie morfologiche principali delle grotte nei gessi.\nAccesso.\nLa Grotta, in frazione Croara, si raggiunge anche da Ponticella o dal parcheggio de La Palazza con una breve passeggiata, in parte sul sentiero 802 del CAI."}
{"id": "404619", "revid": "7336", "url": "https://it.wikipedia.org/wiki?curid=404619", "title": "Doline", "text": ""}
{"id": "404621", "revid": "125828023", "url": "https://it.wikipedia.org/wiki?curid=404621", "title": "Svend Grundtvig", "text": "\u00c8 stato il principale studioso di tradizioni popolari della Danimarca nel XIX secolo.\nMantenne un sodalizio scientifico e una fitta corrispondenza con Francis James Child, che gli \u00e8 debitore di praticamente tutti gli analoghi scandinavi per le ballate tradizionali in lingua inglese che formano il corpus delle Child Ballads.\nBiografia.\nSecondo figlio del poeta, scrittore e filosofo Nikolai Severin Grundtvig (1783 - 1872), ricevette direttamente dal padre un'approfondita istruzione classica e moderna con lo studio della lingua greca, della lingua inglese e della lingua danese e della relativa letteratura; il padre, per\u00f2, non gli insegn\u00f2 mai il latino. Le letture preferite dal giovanissimo Grundtvig furono la Bibbia, Omero, Erodoto, le antiche saghe nordiche, l'Edda, Sassone Grammatico e l'intera poesia nazionale danese. I figli del linguista J\u00f3n Sigur\u00f0sson gli insegnarono la lingua islandese moderna; assieme a loro pubblicher\u00e0 in seguito la sua edizione delle ballate popolari islandesi.\nAll'et\u00e0 di 14 anni, il padre gli acquist\u00f2 per pochi soldi un manoscritto di canzoni popolari risalente al 1656; il ragazzo se ne appassion\u00f2 talmente tanto da iniziare gi\u00e0 da allora a confrontarle e collazionarle con le edizioni a stampa coeve, rilevando le varianti e cercando di restituirne il testo originale. \u00c8 gi\u00e0 un lavoro di filologo. Il suo interesse per le ballate e le tradizioni popolari lo port\u00f2 ben presto a fare di tale branca di studio il suo interesse principale, principalmente cercando di reperire tutte le ballate popolari danesi ancora conosciute e cantate all'epoca, a catalogarle e a ricostruirne la storia. Una passione e uno studio che il padre incoraggi\u00f2 fortemente.\nTra il 1842 e il 1846 il giovane Grundtvig esegu\u00ec la traduzione di alcune ballate inglesi e scozzesi, pubblicate in quattro piccoli fascicoli. Nel 1843 il padre lo accompagn\u00f2 nel suo primo viaggio in Gran Bretagna, dove ebbe modo di frequentare le biblioteche di Londra, Oxford e Edimburgo potendo cos\u00ec controllare i manoscritti contenenti ballate tradizionali fino alla fine del XVIII secolo, che trov\u00f2 altrettanto lacunosi di quelli danesi. Tornato in patria, in due articoli pubblicati sulla rivista \"Dansk Folkeblad\" (\"Giornale del popolo danese\") espresse la sua intenzione e il suo programma di una nuova edizione delle ballate popolari danesi; assieme a Christian S. Ley, pubblic\u00f2 nel dicembre del 1843 un celebre articolo intitolato \"Om K\u00e6mpevisen til danske M\u00e6nd og Kvinder\" con il quale promosse la raccolta di tutte le ballate e canzoni popolari che ancora vivevano nella bocca del popolo. Una volta terminato il lavoro di traduzione delle ballate angloscozzesi, ed iscrittosi all'Universit\u00e0, nel febbraio del 1847 present\u00f2 al \"Samfundet til den danske Litteraturs Fremme\" (\"Societ\u00e0 per la promozione della Letteratura danese\") uno \"specimen\" della sua nuova edizione della poesia popolare danese. Il principio essenziale (e allora rivoluzionario) per tale edizione, era che di ogni ballata e canzone popolare si dovessero raccogliere \"tutte\" le varianti esistenti, sia registrate in manoscritto o a stampa, sia desunte direttamente dalla gente che ancora le conosceva. Fu un principio che segn\u00f2 epoca in tale disciplina, dato che fino ad allora i raccoglitori dei vari paesi (come Thomas Percy) si erano limitati a scegliere una versione che ritenevano poeticamente pi\u00f9 \"valida\" (e spesso ad intervenire personalmente ed arbitrariamente sul testo). Grundtvig si stacc\u00f2 da tale pratica, inaugurando un approccio strettamente filologico e di rispetto assoluto dei testi e delle loro varianti. La sua importanza per questo \u00e8 assolutamente capitale, come verr\u00e0 riconosciuto dallo stesso Child che confess\u00f2 spesso di essergli grandemente debitore.\nBen presto, molti altri seguirono Grundtvig raccogliendo il suo invito, e si form\u00f2 una schiera di raccoglitori, catalogatori e interpreti del ricchissimo patrimonio tradizionale popolare danese. Tra di essi si ricordano il compositore A.P.Berggreen (che si occup\u00f2 principalmente delle melodie delle ballate), Christian Molbech, I.Levin Liebenberg e altri.\nAnimato da spirito nazionalistico, Svend Grundtvig prese parte (assieme al fratello Johan ed a molti suoi amici e seguaci) alla Guerra dei tre anni (\"Tre\u00e5rskriget\"), scoppiata nel 1848 divenendo Tenente e prendendo parte alle battaglie di Dybb\u00f8l e Isted. Ricevette per questo una decorazione da cavaliere. In una lettera al padre del 1849, in piena guerra, espresse la sua \"speranza di liberazione della Danimarca dal giogo straniero e il suo rifiorire nello spirito del popolo\". Tornato a Copenaghen alla fine della guerra, riprese i suoi studi e le sue ricerche pubblicando nel 1856 il primo volume della sua edizione (dedicato alle ballate di argomento magico e, nel 1862, il secondo volume dedicato alle ballate di argomento storico. Solo questi due volumi occupavano 2043 pagine; per ogni ballata Grundtvig aveva redatto una copiosa introduzione basata su scrupolosi criteri di indagine storica e filologica e risultando cos\u00ec il vero iniziatore del metodo che fu poi fatto proprio dal Child, da John Meier (per le ballate in lingua tedesca) e da altri grandi studiosi del genere.\nContemporaneamente, assieme ai figli di J\u00f3n Sigur\u00f0sson, Grundtvig mand\u00f2 avanti la sua edizione delle ballate popolari islandesi, terminate di pubblicate nel 1885 con il titolo (islandese) di \"\u00cdslenzk fornkv\u00e6\u00f0i\" (\"Antiche poesie islandesi\"). In pochi anni, Grundtvig era riuscito a creare una rete di 330 investigatori in tutta la Danimarca, che andavano alla ricerca di canzoni popolari (dei veri \"song-catchers\"), le trascrivevano e le inviavano a Grundtvig che si occupava della loro catalogazione e studio. Il materiale raccolto da Grundtvig e dai suoi investigatori fu cos\u00ec talmente immenso, che nel 1904 Axel Olrik dovette fondare un'istituzione e una fondazione apposita, la \"Dansk Folkemindesamling\" (\"Associazione per la memoria popolare danese\") per accoglierlo e conservarlo. Fu la bae del \"Museum for Danmarks folkeminder\" (\"Museo della memoria popolare danese\"), tuttora esistente.\nGrundtvig non si limit\u00f2 alla poesia, con le ballate popolari: cominci\u00f2 a raccogliere, e a far raccogliere, anche tutto il patrimonio della narrazione tradizionale, pubblicandolo in tre volumi tra il 1876 e il 1883 con il titolo di \"Danske Folke\u00e6ventyr\" (\"Racconti popolari danesi\"). Nel frattempo cominciarono ad essere pubblicate antologie di tutto il materiale raccolto da Grundtvig (nel frattempo divenuto una vera e propria istituzione nazionale), tra le quali \"Danmarks folkeviser i udvalg\" (\"Antologia delle ballate popolari danesi\"), illustrata dal pittore e amico d'infanzia Lorenz Fr\u00f8lich.\nNel 1863 Svend Grundtvig era stato nominato per chiara fama docente di filologia nordica preso l'universit\u00e0 di Copenaghen. L'anno dopo, nel 1864, scoppi\u00f2 una nuova guerra con la Germania per il possesso della provincia dello Schleswig-Holstein (\"Slesvig\" in danese); la sconfitta della Danimarca provoc\u00f2 a Grundtvig un colpo durissimo, che arriv\u00f2 a minare la sua salute e rallent\u00f2 non poco la sua attivit\u00e0 lavorativa (fino a quel punto assolutamente instancabile). Nonostante questo, continu\u00f2 a lavorare al suo dizionario danese e all'edizione critica dell'Edda antica. Attivit\u00e0 che proseguirono fino alla morte, avvenuta improvvisamente il 14 luglio 1883 per un attacco fulminante di gastroenterite acuta.\nIl lavoro di Svend Grundtvig sulla poesia e sulle tradizioni popolari fu riconosciuto come fondamentale e ricevette unanimi apprezzamenti. Tuttora Sven Grundtvig \u00e8 considerato in Danimarca come uno dei fondatori dello spirito nazionale danese."}
{"id": "404623", "revid": "392652", "url": "https://it.wikipedia.org/wiki?curid=404623", "title": "Grotta del Farneto", "text": ""}
{"id": "404624", "revid": "834", "url": "https://it.wikipedia.org/wiki?curid=404624", "title": "Gaud\u00ec", "text": ""}
{"id": "404627", "revid": "599", "url": "https://it.wikipedia.org/wiki?curid=404627", "title": "Grassmann", "text": ""}
{"id": "404629", "revid": "1543377", "url": "https://it.wikipedia.org/wiki?curid=404629", "title": "Nubi di Kordylewski", "text": "Le nubi di Kordylewski sono due ipotetici ammassi di polveri, la cui esistenza \u00e8 controversa. Si prevede che siano concentrati intorno ai punti lagrangiani L4 e L5 del sistema Terra-Luna. Sebbene alcuni astronomi, fra cui lo stesso Kordylewski, affermino di averle osservate, la sonda spaziale giapponese Hiten, che \u00e8 passata attraverso i punti di librazione per rilevare le particelle di polvere ivi intrappolate, non ha rilevato alcun incremento del livello delle polveri rispetto alla densit\u00e0 dello spazio circostante.\nPossibili osservazioni.\nL'annuncio della scoperta \u00e8 stato dato dall'astronomo polacco Kazimierz Kordylewski che, avendo pensato di applicare alla Luna il modello degli asteroidi Troiani, in equilibrio rispetto al sistema Giove-Sole, cominci\u00f2 le osservazioni nel 1951. Inizialmente pensava di trovare corpi di una certa grandezza, ma le ricerche effettuate presso l'osservatorio di Cracovia diedero risultati negativi. Seguendo il consiglio del suo collega Wilkowski, continu\u00f2 le osservazioni a occhio nudo.&lt;br&gt;Riusc\u00ec a individuare un primo ammasso nell'ottobre del 1956 a circa 60\u00b0 di distanza angolare dalla Luna, posto sul piano della sua orbita intorno alla Terra, in accordo con il problema dei tre corpi semplificato. Successivamente scopr\u00ec anche il secondo componente del sistema, anch'esso situato, come previsto, in uno dei due punti di oscillazione stabile. Nel marzo del 1961, Kordylewski riusc\u00ec a fotografarle. Dalle sue osservazioni, l'astronomo riusc\u00ec a determinare anche la luminosit\u00e0 delle nubi, che stim\u00f2 pari all'incirca a met\u00e0 di quella gi\u00e0 infima del Gegenschein. Inoltre l'astronomo polacco ne stim\u00f2 il diametro angolare, che si aggirava sui 2 gradi. Nel 1975 J. Roach conferm\u00f2 la scoperta grazie alle sonde dell'Orbiting Solar Observatory. Tuttora pochissime persone sono riuscite a localizzare le nubi.\nLa massima luminosit\u00e0 degli ammassi avviene quando si trovano in opposizione solare, cio\u00e8 quando la Terra si interpone tra esse e il Sole senza eclissarle, poich\u00e9 in questa fase mostrano tutta la \"faccia\" illuminata verso la Terra. Ci\u00f2 si verifica circa 5 giorni prima del plenilunio per una nube e circa 5 giorni dopo per l'altra. Tuttavia non sempre ci sono condizioni adatte alla visibilit\u00e0: ad esempio, se la Luna si trova sopra l'orizzonte o se la posizione apparente delle due nubi coincide con la Via Lattea non sar\u00e0 possibile osservarle, a causa della perdita di contrasto tra gli oggetti e lo sfondo. La scarsa magnitudine apparente \u00e8 effetto dell'albedo molto bassa delle nubi, che sembrano essere di un colore rossastro. Le dimensioni degli ammassi, data la loro distanza (circa 380.000 km) e il loro diametro angolare, \u00e8 di circa 14.000 km, misura paragonabile al diametro terrestre. Le nubi non si trovano esattamente nei punti di Lagrange, ma vi ruotano intorno ad una distanza angolare massima di circa 10\u00b0.\nQueste formazioni non sembrano essere stabili: alcuni affermano che siano un fenomeno transitorio. Infatti a causa delle perturbazioni gravitazionali prodotte dalla Terra e dal Sole, le polveri si disperderebbero, allontanandosi dai punti di oscillazione stabile. \nOltre alla Luna e a Giove, anche Nettuno e molti satelliti naturali di Saturno hanno corpi, nubi o ammassi di asteroidi nei due punti di Lagrange, e anch'essi, come quelli di Giove, vengono chiamati asteroidi troiani o lune troiane."}
{"id": "404632", "revid": "1543377", "url": "https://it.wikipedia.org/wiki?curid=404632", "title": "Empas", "text": "Empas (in coreano hang\u016dl: \uc5e0\ud30c\uc2a4) \u00e8 uno dei motori di ricerca di internet e dei portali web famosi in Corea del Sud. La Jisik Baljeonso (\uc9c0\uc2dd\ubc1c\uc804\uc18c) fu fondata nel 1998, e cambi\u00f2 il suo nome in Empas Corporation nel 2004. Il nome \"Empas\" \u00e8 una combinazione di \"e-media\" (\"media elettronici\") e \"compass\" (\"bussola\"). L'Empas \u00e8 il motore di ricerca nazionale coreano, ed \u00e8 in diretta competizione con Yahoo! Korea, Daum, Cyworld e Naver."}
{"id": "404647", "revid": "125990600", "url": "https://it.wikipedia.org/wiki?curid=404647", "title": "Francesco Domenico Guerrazzi", "text": "Fu un intellettuale organico della media borghesia produttiva e democratica del primo Ottocento di cui, muovendo dal particolare angolo visuale dell'ambiente livornese, interpret\u00f2 le esigenze e le aspirazioni nel campo politico\u2013economico come in quello culturale. Svolse l'attivit\u00e0 di politico e scrittore nel movimento risorgimentale.\nBiografia e carriera.\nFormazione.\nFiglio di Francesco Donato Guerrazzi e di Teresa Ramponi, Francesco Domenico Guerrazzi era fratello maggiore di Temistocle; nacque in un quartiere popolare della vecchia Livorno proprio quando in citt\u00e0 dilagava la febbre gialla, \"Procreato quasi per svista\" e \"auspici avversi\".\nLa sua nascita, come egli stesso dice, non fu ben accetta dai genitori e di ci\u00f2 risent\u00ec la sua giovinezza, spesso triste e solitaria. Ci\u00f2 si ripercosse anche nei primi apprendimenti scolastici: studi\u00f2 presso i Barnabiti, avviandosi all'uso \"della buona lingua italiana\" ma, vivendo tale scuola come oscura e tetra, fugg\u00ec spaventato.\nCrebbe aspro, vendicativo e attaccabrighe, infatti si ritrov\u00f2 spesso in risse violente soprattutto contro gli ebrei; culmine di tale disagio fu una lite con il padre che lo fece fuggire di casa. Fu allora che conobbe Carlo Bini con il quale instaur\u00f2 fin dal principio una intensa amicizia nonostante la loro diversit\u00e0.\nPoco prima di andare a Pisa si riconcili\u00f2 con il padre e nella citt\u00e0 toscana inizi\u00f2 nel 1819 a studiare legge, mentre nel 1821 conobbe George Gordon Byron anch'esso giunto a Pisa dove si era stabilito con la sua amante Teresa Gamba Ghiselli; di Byron il Guerrazzi parl\u00f2 con entusiasmo nelle \"Memorie\" e quando torn\u00f2 a Livorno gli dedic\u00f2 le ottave delle \"Stanze alla memoria di Lord Byron\" (Livorno 1825); questi furono di fatto i suoi primi scritti, nati quindi sotto l'influenza della poesia del Byron.\nAnche i suoi studi universitari non furono affatto tranquilli: nell'aprile 1822 fu infatti allontanato dall'universit\u00e0 di Pisa per motivi politici e proprio allora cominci\u00f2 a pensare di espatriare in Inghilterra o negli Stati Uniti d'America, paese che esercit\u00f2 sempre un grande fascino su di lui. Finalmente nel 1824 riusc\u00ec a laurearsi.\nGli esordi.\nDopo la laurea, tornato a Livorno, apr\u00ec con T. Barghellini uno studio di avvocato, mentre contemporaneamente portava avanti la sua produzione letteraria con il dramma \"I Bianchi e i Neri\". Nel 1827 usc\u00ec il primo dei quattro volumi del romanzo storico \"La battaglia di Benevento\", e nel 1828 gli altri tre: \"La battaglia di Benevento, storia del secolo XIII\" (Livorno 1827-28).\nAcceso sostenitore degli ideali repubblicani, fond\u00f2 sempre nel 1828 il giornale politico-letterario \"L'indicatore livornese\", che diresse con Carlo Bini fino al 1830 e di cui uscirono 48 numeri; il giornale per\u00f2, che si poneva nettamente in alternativa ai periodici moderati, come ad esempio \"Antologia\" fondato a Firenze dal moderato Viesseux, fu attaccato dai reazionari e soppresso; nel 1830 il Guerrazzi cess\u00f2 cos\u00ec le pubblicazioni. Sempre in questi anni, la fama raggiunta come scrittore impegnato anche sul piano civile, gli procur\u00f2 la nomina di accademico della Labronica, il maggior istituto culturale cittadino.\nEbbe poco dopo l'audace idea di pronunciare un elogio a Cosimo Del Fante, ufficiale napoleonico morto nella campagna di Russia: tale discorso fece istruire un processo contro di lui e, oltre alle dimissioni dall'Accademia, venne ordinato che lo scrittore livornese fosse confinato per sei mesi a Montepulciano, dove scrisse il romanzo \"L'assedio di Firenze\"; durante l'esilio ricevette la visita dell'amico Bini e di Giuseppe Mazzini.\nIl fallimento della \"congiura del Colletta\", ovvero il tentativo di spingere Leopoldo II a concedere nel gennaio del 1831 la costituzione, accrebbe il senso di sconforto del Guerrazzi che, ritornato a Livorno al termine del confino, pens\u00f2 ancora all'esilio e proprio per questo chiese al governatore di Livorno di concedergli il passaporto. Questa volta fu la diffusione delle idee di Mazzini negli ambienti patriottici livornesi a spingere il Guerrazzi al ripensamento: la sua affiliazione alla Giovine Italia fece di Livorno, con il suo porto aperto alle influenze esterne e alla circolazione delle idee, uno dei pi\u00f9 importanti centri di diffusione della Giovine Italia.\nNell'estate 1832 la cospirazione repubblicana provoc\u00f2 la prima repressione: arrestato e condannato ad un mese di carcere, Guerrazzi ne usc\u00ec il 21 settembre. Di l\u00ec a poco per\u00f2 fu di nuovo arrestato assieme al Bini, perch\u00e9 appartenenti alle due associazioni segrete dei \"Veri italiani\" e della \"Giovane Italia\", e spedito nelle carceri del Forte della Stella a Portoferraio dove continu\u00f2 e concluse \"L'assedio di Firenze\" e scrisse le \"Note Autobiografiche\", opera quest'ultima in cui trapelano sentimenti antisemiti.\nPer colpa di tali persecuzioni maturavano ormai nel Guerrazzi scetticismo e malinconia; in pi\u00f9 nel 1835 mor\u00ec il fratello Giovanni Gualberto che gli lasci\u00f2 in cura i suoi due figli: lo scrittore provvide al loro sostentamento e alla loro educazione. La cura dei nipoti lo tenne cos\u00ec lontano dalle agitazioni politiche che vanno dal 1835 al 1847, anni in cui si dedico soprattutto alla sua attivit\u00e0 forense.\nNel 1836 venne stampato per la prima volta a Parigi \"L'assedio di Firenze\" sotto lo pseudonimo di Anselmo Gualandi: il romanzo raggiunse un grande successo e fu senz'altro il pi\u00f9 celebrato dello scrittore. Il Guerrazzi inizi\u00f2 cos\u00ec a pensare di guadagnare con le sue opere. Del resto le vicende politiche e i fallimenti dei moti mazziniani lo allontanarono sempre di pi\u00f9 dalla politica. Con i suoi libri era nato il romanzo storico risorgimentale in una miscela di patriottismo e di sconforto. Scrisse cos\u00ec \"Veronica Cybo\" (1838) e \"Isabella Orsini\" (1844).\nLa pressione esercitata dai controlli della polizia e della censura lo tormentava ma non estinse il suo spirito patriottico: nel 1847 quando la situazione politica si sblocc\u00f2, Guerrazzi scrisse infatti \"Memorie\" pubblicate a Livorno e diffuse con una lettera dedicatoria a Giuseppe Mazzini, libro nel quale narrava se stesso e la sua vita vissuta nell'amore della patria e della letteratura.\nNel 1847-48 Guerrazzi \"\u00e8 uno dei suscitatori dei moti livornesi ma sempre a distanza e in modo da apparire ufficialmente estraneo\". Tornato ufficialmente sulla scena politica era pronto a sfruttare anche la crisi sociale che travagliava i lavoratori del porto (riduzione dei salari e dell'occupazione) e i tumulti che si verificarono a Livorno fra il dicembre 1847 e il gennaio 1848.\nNel 1847 pubblic\u00f2 un \"Discorso al principe e al popolo\", in cui chiedeva un regime costituzionale, mentre nel gennaio del 1848 scese in piazza per chiedere un pronto armamento della guardia civica, ponendo il problema della partecipazione del popolo alla guerra contro l'Austria. Si ritrov\u00f2 per\u00f2 isolato persino dall\"Alba\", il foglio dei democratici, e fin\u00ec per essere arrestato di nuovo. Liberato dopo due mesi, nell'aprile del 1848 divenne direttore della \"Gazzetta Livornese\".\nDopo l'arresto mise da parte la posizione mazziniana e si fece ancora pi\u00f9 prudente, ma sempre con l'idea di battere i moderati. Nel giugno del 1848 incontr\u00f2 Vincenzo Gioberti e il suo programma, che tuttavia cerc\u00f2 di conciliare con le idee di Mazzini e della Costituente.\nEletto deputato nell'ottobre del 1848, fu poi ministro dell'Interno.\nIl triumvirato della Toscana.\nDopo la sconfitta di Custoza, la capitolazione di Milano e l'armistizio di Salasco, che segnarono il declino di Carlo Alberto di Savoia, in Toscana vi furono gravi conseguenze e un gruppo di commercianti livornesi invit\u00f2 Francesco Guerrazzi, che si trovava a Firenze, a tornare a Livorno per ristabilire l'ordine. Francesco Guerrazzi ader\u00ec, ma il governo di Firenze non riconobbe la sua autorit\u00e0 anzi nomin\u00f2 governatore di Livorno F. Tarantini, che tuttavia non riusc\u00ec nemmeno ad entrare in citt\u00e0.\nIn seguito, il granduca decise di affidare il governo a Giuseppe Montanelli e a Guerrazzi, attribuendo al primo la presidenza, al secondo gli Interni (27 ottobre). All'inizio del 1849 la Toscana sub\u00ec l'influenza delle vicende romane: sotto la pressione dei democratici, a Firenze si elesse un governo provvisorio formato da Guerrazzi, Montanelli e Giuseppe Mazzoni e fu soprattutto Guerrazzi che si oppose alla fusione con Roma per timore sia della reazione interna sia di quella austriaca o piemontese.\nLa sconfitta di Novara e l'abdicazione di Carlo Alberto resero poi sempre pi\u00f9 difficile la situazione toscana: il 27 marzo, mentre Montanelli era invitato a Parigi in missione diplomatica, Guerrazzi assunse una specie di dittatura e la mantenne per quindici giorni durante i quali cerc\u00f2 di accordarsi con i moderati e con il ministero inglese a Firenze, nel tentativo di richiamare il granduca ed evitare l'invasione austriaca. La sua azione di governo apparve per\u00f2 incerta e ambigua, se non contraddittoria; anche Mazzini cerc\u00f2 quindi di convincerlo alla proclamazione della repubblica e dell'unione della Toscana con Roma, ma Guerrazzi rimase della sua idea. Il 12 aprile 1849 scoppi\u00f2 cos\u00ec una sommossa popolare e, quando le squadre dei livornesi su cui poggiava il suo potere a Firenze furono assalite e cacciate dalla citt\u00e0, il Municipio di Firenze, retto dai moderati, prese il potere in nome del granduca creando una commissione provvisoria di governo, la quale sciolse l'Assemblea convocata dal Guerrazzi - che, ormai sopraffatto, fu nuovamente imprigionato con l'accusa di lesa maest\u00e0. Il primo processo si concluse il 1\u00ba luglio del 1853 con la condanna del Guerrazzi a quindici anni di reclusione; dopo un mese la pena gli fu convertita in esilio da scontare in Corsica.\nDurante la sua prigionia nel carcere delle Murate a Firenze, prima della decisione della pena, scrisse l\"Apologia\" (Firenze, Le Monnier 1851) a cui fece seguire nel 1852 l\"Appendice\": 722 pagine di autodifesa piene di sarcasmo e di polemica contro i moderati e contro il sistema giudiziario toscano. Mentre era in attesa del processo Guerrazzi scrisse anche il romanzo \"Beatrice Cenci. Storia del sec. XVI\" (Pisa 1853) sul cui stile effettistico si sarebbe abbattuto il giudizio severo del De Sanctis. Poi arriv\u00f2 la condanna convertita nell'esilio in Corsica.\nL'esilio in Corsica e il ritorno in Italia.\nSull'isola trov\u00f2 ispirazione per nuovi scritti: \"L'asino. Sogno\" (Torino 1857); \"La torre di Nonza\"; \"Storia di un Moscone\"; \"Pasquale Paoli, ossia La rotta di Pontenuovo. Racconto corso del sec. XVIII\" (Milano 1860), dedicato a Giuseppe Garibaldi e come i precedenti, ispirato alle lotte di liberazione dei popoli.\nNel 1856 fugg\u00ec dall'esilio e, dopo una sosta nell'isola di Capraia, raggiunse Genova dove rest\u00f2, col permesso del Cavour, fino al 1862.\nNel 1860 fu eletto deputato del collegio di Rocca San Casciano e pi\u00f9 volte attacc\u00f2 la politica di Cavour sulla questione della cessione di Nizza e della Savoia.\nNel 1861 fu eletto deputato anche al Parlamento del Regno d'Italia e fece parte della Massoneria.\nGli ultimi anni.\nMorto Cavour continu\u00f2 la lotta contro i moderati e rimase deputato fino al 1870, passando dalla parte radicale a quella repubblicana.\nNell'ultimo periodo della sua vita, distaccato ormai dalla politica, il Guerrazzi mantenne intensa la sua produzione letteraria con opere come: \"Il buco nel muro\" ( 1862), \"L'assedio di Roma\" (1863-1865) e \"Il secolo che muore\" uscito tra il 1875 e il 1885. Ad un personaggio in particolare, L'Orazio del \"Buco nel Muro\", lo scrittore attribuiva vicende, pensieri e sentimenti propri, davanti agli uomini e ai fatti di quegli anni, giudicati con scetticismo moralistico.\nVisse gli ultimi anni della sua vita nella fattoria che possedeva nei pressi di Cecina, detta la \"Cinquantina\", dove si occupava dell'educazione dei nipoti, i figli di Francesco Michele Guerrazzi. Sotto l'impulso degli ultimi avvenimenti scrisse \"Il secolo che muore\", condanna totale della societ\u00e0 e di tutte le attivit\u00e0 professionali dalle quali si salvava solo l'agricoltore; il romanzo infatti si concludeva con la visione ideale di una societ\u00e0 rurale collocata nel lontano Texas, proiezione fantastica della fattoria del Guerrazzi.\nNella sua stessa amata fattoria mor\u00ec improvvisamente la sera del 23 settembre del 1873; i biografi raccontano che rimase stroncato dall'apoplessia subito dopo che gli venne riferito che a Roma era stato suonato e applaudito l'inno austriaco. Ormai lo scrittore si sentiva gi\u00e0 da tempo distaccato se non oltraggiato dai nuovi eventi politici e morali che stavano maturando in Italia.\nFu sepolto nel Famedio antistante al Santuario di Montenero, a Livorno.\nL'ultimo trentennio del XX secolo ha fatto registrare un risveglio dell'interesse storico letterario e linguistico per il romanzo guerrazziano, e in genere, per la sua prosa.\nIl pensiero politico.\nNonostante questo per\u00f2 cerc\u00f2 sempre di attenersi alla realt\u00e0 seguendo anche gli insegnamenti di Niccol\u00f2 Machiavelli. Guerrazzi affermava che nella politica e soprattutto nell'azione politica occorre impegnarsi con entusiasmo e passione senza trascurare la situazione storica in cui si dovr\u00e0 operare e le concrete possibilit\u00e0 di successo che un'azione potr\u00e0 avere: \"In politica importa avere ragione, in ispecie nei casi ardui come sono questi. La prima cura consiste nel pigliare informazioni pi\u00f9 che si pu\u00f2, confrontarle fra loro: ne basta: occorre esaminare quelle che paiono pi\u00f9 verosimili, e, dopo istituito il rigoroso processo dei fatti, ragionarci sopra, valendoci dell'esperienza, dei consigli della storia e della divinazione dello ingegno\".\nSecondo la sua ideologia occorre \"diligentissimamente esaminare con diacciata pacatezza quanto poi dovr\u00e0 eseguirsi con entusiasmo\". Grazie alle sue dirette azioni di agitatore cerc\u00f2 quindi di mettere in pratica le sue intuizioni politiche e di carpire dai problemi della realt\u00e0 politica e sociale insegnamenti che poteva cos\u00ec inserire nella sua concezione politica. Proprio per questa sua capacit\u00e0 di elaborare e mettere in pratica importanti intuizioni, e per la sua disponibilit\u00e0 a modificare e correggere le sue idee in base alle sue esperienze di vita \"si pu\u00f2 legittimare, se pure in senso lato, parlare per il Guerrazzi, di una concezione politica, di tendenza democratica, ma che ebbe forti limiti di coerenza interna, che dettero spazio alla penetrazione di un'altra concezione politica realista, che chiameremo moderata\"\nIl livornese riteneva che solo mediante soluzioni radicali, come le rivoluzioni, si pu\u00f2 assistere ad una vera e profonda trasformazione della situazione politica e sociale dell'Italia per gettare nuove basi per una societ\u00e0 pi\u00f9 libera e pi\u00f9 giusta: \"la rivoluzione non \u00e8 un demone, bens\u00ec una necessit\u00e0\", in quanto \u00e8 il metodo pi\u00f9 rapido e sicuro che, operando la distruzione e la trasformazione del presente, \"implica per necessit\u00e0 miglioramento avvenire\"; soltanto chi, per vilt\u00e0 di animo o per egoismo di interessi privati, ha paura delle conseguenze sconvolgitrici che un moto rivoluzionario determina nella conformazione politica e nella struttura sociale di uno stato, pu\u00f2 negare la necessit\u00e0 del ricorso alla lotta violenta e alla guerra civile come condizione ineliminabile di rinnovamento e di sviluppo: \"A mio parere, per eccesso di bont\u00e0, o per manco di arditezza unicamente si pu\u00f2 negare il bisogno della distruzione come prodromo della creazione; e mi sembra che la esperienza avrebbe dovuto a quest'ora ammaestrare che i due metodi non possono esercitarsi contemporaneamente perch\u00e9 il vecchio ammazza il nuovo, o piuttosto lo perverte tramutandolo in nudrimento a prolungare la propria vita\".\nSulla necessit\u00e0 di una rivoluzione, lo scrittore insiste quindi soprattutto nel \"Il secolo che muore\", che rappresenta la testimonianza esplicita del disinganno e della delusione provati dall'autore per il modo in cui si era risolto il travaglio del Risorgimento e si era venuta organizzando la societ\u00e0 italiana dopo l'unificazione. \"Il secolo che muore\" \u00e8 il romanzo al quale il Guerrazzi lavor\u00f2 fino agli ultimi mesi di vita e che pu\u00f2 essere considerato il suo testamento politico e letterario.\nNaturalmente perch\u00e9 la rivoluzione potesse riuscire erano necessari, secondo il Guerrazzi, l'intervento e l'apporto delle masse popolari che, con la loro forza numerica e la rabbia concepita in secoli di oppressione, erano le uniche capaci di sconvolgere le strutture politiche esistenti. Questa la principale differenza dai moderati che avevano paura del popolo e di perdere il controllo dei moti, mentre il Guerrazzi sosteneva che le agitazioni popolari non solo non dovevano essere represse, ma anzi andavano stimolate e guidate. Fu polemico infatti verso la guardia civica che, col pretesto di garantire l'ordine a favore del popolo, in realt\u00e0 reprimeva ogni tentativo di insurrezione, e secondo il Guerrazzi non era altro che \"scudo di cartone in guerra, grandine di manette di ferro in pace, di rado difesa contro i nemici esterni, sempre arnese di tirannide dentro, almeno nella intenzione di chi l'ordina e li tiene ai suoi servizi\".\nAnche se condivideva l'ideologia delle masse popolari per\u00f2, il Guerrazzi in realt\u00e0 considerava gli strati sociali pi\u00f9 bassi soltanto come massa di manovra contro l'oppressione straniera e le classi dominanti; nel suo programma politico infatti il popolo aveva una funzione prettamente distruttiva, non creativa, della societ\u00e0 che sarebbe uscita dalla rivoluzione: il popolo sa e pu\u00f2 distruggere le vecchie strutture perch\u00e9 \"come forza devastatrice \u00e8 onnipotente\", ma non pu\u00f2 costruire nulla e nemmeno assicurare ordine e programma alla sua azione eversiva perch\u00e9 \"come forza ordinata non vale\".\nSecondo Guerrazzi \u00e8 necessario, quindi, che la guida del moto rivoluzionario e il compito di ristrutturare su nuove basi la societ\u00e0 quando essa sar\u00e0 uscita dal periodo dei disordini siano presi dalla classe borghese-democratica, perch\u00e9 la borghesia \u00e8 l'unica ad avere i mezzi e le capacit\u00e0 per operare in modo ordinato il rinnovamento. Tale strumentalizzazione del popolo gli venne rinfacciata da tutti i moderati, i quali temevano i rischi di un'insurrezione popolare e non vedevano di buon occhio il programma di una rivoluzione proletaria autonoma e antiborghese.\nIl pensiero religioso.\nGli scritti di Francesco Domenico Guerrazzi sono pieni di polemiche contro preti, frati, papi, e contro la Chiesa di Roma in generale. Questo suo spirito anticlericale non dispiaceva alla piccola e media borghesia del primo Ottocento.\nGuerrazzi non mise per\u00f2 mai in dubbio la validit\u00e0 della religione cristiana, anzi la riteneva, se privato di interpretazioni soggettive o deformazioni, il metodo pi\u00f9 efficace per combattere la malvagit\u00e0 e l'egoismo dell'uomo: \"Quello che so di certo si \u00e8 che il Cristianesimo dirittamente inteso contiene la morte del verme che rode le presenti generazioni, l'amore storto ed esclusivo di s\u00e9, e presenta una formula larghissima entro la quale gli uomini possono svolgersi per lungo spazio di tempo verso il loro miglioramento... Ma intendiamoci bene: il Cristianesimo... \".\nCredeva quindi nella religione, e come tale si rappresentava nella figura di Orazio, sia nel \"Il buco nel muro\" che nel \"Il secolo che muore\", e dichiar\u00f2: \"Io non sono miscredente, bens\u00ec odio i tristi preti e li odio perch\u00e9 Cristo amo davvero,\" e perci\u00f2 contro le dottrine scientifiche materialistiche difese i valori spirituali nella convinzione che \"tolto all'uomo il senso della sua origine divina, persuasolo che tutto finisce in lui, la polvere avr\u00e0 sentimenti di polvere. Presunzione e invereconda temerariet\u00e0 \u00e8 sostenere che gli uomini siano del tutto materia\".\nIl successo.\nSolitamente i manuali di storia letteraria dedicano soltanto poche righe a Francesco Domenico Guerrazzi e riprendono solo i giudizi negativi, soprattutto sul suo atteggiamento umano. Considerando il periodo storico in cui egli si trov\u00f2 a scrivere, e al pubblico a cui intendeva rivolgersi coi suoi romanzi, il Guerrazzi \u00e8 invece una figura per molti versi esemplare per individuare gli umori e le ansie della classe sociale di quell'epoca storica.\nNel corso dell'Ottocento i romanzi guerrazziani infatti godettero di un vasto e non interrotto successo di pubblico che fece di lui uno degli scrittori pi\u00f9 letti del periodo. Lo testimoniano chiaramente le numerose ristampe che furono fatte dei suoi due pi\u00f9 famosi romanzi, \"La battaglia di Benevento\" e \"L'assedio di Firenze\": del primo furono preparate, dal 1827, data della sua pubblicazione, fino al 1920 ben 58 edizioni, con una media di pi\u00f9 di una ogni due anni; del secondo una cinquantina di edizioni fra il 1836 e il 1916.\nIl successo clamoroso che fu travolgente nella prima met\u00e0 del secolo quando i romanzi guerrazziani, e soprattutto \"L'assedio di Firenze\", attraversarono tutta la penisola, letti da chi condivideva le ansie patriottiche dell'autore: i suoi libri venivano comprati anche ad altissimo prezzo e passati di mano in mano, data la difficolt\u00e0 di riuscire a trovare qualche copia in circolazione che fosse sfuggita al controllo della polizia (bastava infatti essere scoperti con un libro del Guerrazzi in casa per essere arrestati e condannati al carcere).\nIl De Sanctis scrisse che a Napoli \u00ab \"L'assedio di Firenze\" si vendeva a peso d'oro e felice chi poteva leggerlo! \u00bb. Anche i giudizi della critica dell'epoca erano positivi e i suoi romanzi venivano esaltati per la passione negli ideali risorgimentali rappresentata al loro interno. Non mancavano per\u00f2 anche a quel tempo le critiche negative sulla narrativa guerrazziana, come la sua visione sulla societ\u00e0, giudicata troppo pessimistica.\nNella seconda met\u00e0 dell'Ottocento per\u00f2 si attenu\u00f2 lo straordinario successo di pubblico, in conseguenza del mutamento delle condizioni storico-sociali. Le opere del Guerrazzi persero quindi di interesse nei confronti degli uomini di cultura, anche per colpa dell'affermazione di nuove tendenze letterarie pi\u00f9 realistiche e concrete. Infatti ormai si era arrivati nell'et\u00e0 del positivismo, nell'esaltazione della scienza, che ripudiava le astrattezze dell'idealismo del primo Ottocento, e che non poteva certo comprendere lo spirito romantico dello scrittore livornese. Lo stesso De Sanctis, dopo la pubblicazione di \"Beatrice Cenci\", espresse sul Guerrazzi un giudizio rimasto famoso: \u00abCi sentiamo [...] tentati a crederlo fuori di cervello e fuggito dall'ospedale de' pazzi\u00bb.\nUno dei pochi ammiratori di Guerrazzi fu Giosu\u00e8 Carducci, che lo considerava uno dei pi\u00f9 significativi esponenti della letteratura Toscana; apprezzava molto il \"Buco nel Muro\", dove coglieva i caratteri di un romanzo di costume, ma soprattutto era affascinato dalla personalit\u00e0 dello scrittore, dalla sua ostinata difesa della tradizione linguistica italiana, dalla sua formazione classicistica giovanile, dall'avversione al moderatismo, e dall'insistente necessit\u00e0 di un'azione politica decisa. Recensendo \"Il buco nel muro\", Carducci scriveva che Guerrazzi \u00abform\u00f2 con l'ingegno potente molta vita intellettuale della generazione a cui egli appartiene\u00bb, \u00abultimo superstite degli illustri toscani, che nella prima met\u00e0 di questo secolo resero onore e diedero impronta propria e rilevantissima alla letteratura che oso ancora chiamare toscana\u00bb. Carducci, dietro invito dello stesso Guerrazzi cur\u00f2 anche l'edizione dei primi due volumi dell'epistolario guerrazziano.\nGli altri intellettuali italiani della seconda met\u00e0 dell'Ottocento non dimostrarono molto interesse per la produzione letteraria del Guerrazzi, troppo legata al risorgimento e difficile da recuperare in chiave positivistica, o dovuto forse alle direttive culturali della classe dominante in Italia dopo l'unificazione, con un'impostazione moderata che non poteva che stroncare il successo dei romanzi del radicale Guerrazzi, che venne quindi messo da parte.\nIl pubblico per\u00f2 continuava a leggere i romanzi del Guerrazzi, soprattutto le nuove opere che apparivano in quegli anni, quali il \"Pasquale Paoli\" del 1860, \"Il buco nel muro\" del 1862, \"L'assedio di Roma\" del 1863 e il \"Paolo Pelliccioni\" del 1864. Queste presentavano tematiche nuove ma fondamentalmente lo stesso spirito pessimistico e polemico verso la societ\u00e0 contemporanea, che adesso stava vivendo un nuovo senso di malessere e sfiducia con l'avvento della Sinistra al potere col suo spirito anticlericale contro il Vaticano e le sue costanti ambizioni di dominio.\nLa fortuna guerrazziana continu\u00f2 quindi per un altro decennio prima di esaurirsi quasi del tutto nei primi anni del nuovo secolo."}
{"id": "404661", "revid": "599013", "url": "https://it.wikipedia.org/wiki?curid=404661", "title": "Mana", "text": "Il mana o manas \u00e8 un termine d'origine melanesiana diffuso in molte lingue austronesiane (melanesiana e polinesiana) che generalmente significa \u00abforza sovrannaturale\u00bb, \u00abpotere spirituale\u00bb, \u00abefficacia simbolica\u00bb, e pu\u00f2 essere tradotto con \u00abforza vitale\u00bb. \nPoteva essere accumulato in combattimento, con l'arte della retorica, o mangiando un nemico. I grandi capi trib\u00f9 cercavano e possedevano grandi quantit\u00e0 di \"mana\". Si tratta anche di un termine hawaiano che significa \u00abforza che viene da dentro\u00bb.\nStoria.\nIl termine si diffuse in occidente con il testo \"The Melanesians\" (1891) del missionario ed etnologo inglese R.H. Codrington. La difficolt\u00e0 nell'attribuzione di un significato unico lo rende un significante flottante. Il suo utilizzo da parte degli antropologi, inoltre, lo fece diventare adatto a interpretare concezioni animistiche ad esso affini, anche avulse dal contesto melanesiano da cui era stato tratto.\nFra i primi a studiare il concetto di \"manas\" fu l'antropologo inglese Alfred Reginald Radcliffe-Brown nell'ambito delle sue teorie funzionaliste sul totemismo. \nIn generale, il \"mana\" \u00e8 uno dei fondamenti del pensiero magico, all'interno del quale \u00e8 da considerarsi una forza impersonale, non individualizzata, che impregna ogni aspetto della realt\u00e0, essendo insita:\nLa ricerca e la manipolazione del \"mana\" rendeva possibile ad esempio comunicare con i defunti o con entit\u00e0 soprannaturali, acquisire potere o prestigio, dominare le forze della natura, o anche difendersi dal \"mana\" negativo derivante da incantesimi dei propri nemici o da infrazioni di divieti morali.\nLo storico delle religioni e scrittore Mircea Eliade chiarisce che il \"mana\" (o il suo equivalente nelle altre culture primitive, sia antiche sia coeve all'uomo contemporaneo) \u00e8 da ricercarsi nella stessa presenza corporea delle cose. In quanto un essere animato (sia visibile o invisibile), oppure inanimato, esiste, per l'uomo arcaico esso \u00e8 dotato di una sua forza vitale latente; l'evocazione della forza latente delle cose da parte del sacerdote \u00e8 l'essenza stessa delle pratiche sciamaniche proprie delle religioni arcaiche.\nRudolf Steiner ci dice che corrisponde al s\u00e9 spirituale sottoposto al dominio dell'io. Il mana o \"manas\" \u00e8 il risultato della trasformazione operata dall'io sul corpo astrale, ed aggiunge anche che come sostanza equivale al corpo astrale.\nUsi moderni del termine.\nIn molti giochi di ruolo, giochi da tavolo e videogiochi, soprattutto di ambientazione fantasy, il \"mana\" \u00e8 l'energia che viene accumulata dall'ambiente esterno (aria, piante, animali) e incanalata negli incantesimi da personaggi come maghi e stregoni.\nMolto riconducibile alla vita moderna \u00e8 il significato che vi d\u00e0 ad esempio Stephen King nella sua prima opera \"Carrie\". Egli infatti racconta come al personaggio di Billy Nolan venisse \"donato il mana\" quando guidava la macchina di notte a caccia di cani randagi: tralasciando il cruento che condisce l'horror, questa definizione \u00e8 molto appropriata in quanto descrive l'impiego dell'energia (umana) che si manifesta nel fare muovere l'auto."}
{"id": "404662", "revid": "1851848", "url": "https://it.wikipedia.org/wiki?curid=404662", "title": "Lamberto Sposini", "text": "Dopo un esordio come giornalista per la carta stampata, ha debuttato in televisione in Rai nel 1979; il suo volto \u00e8 stato associato per lungo tempo al TG5, telegiornale del quale \u00e8 stato per lungo tempo \"anchorman\" e vicedirettore e che ha tenuto a battesimo insieme a Enrico Mentana, Clemente Mimun e altri giornalisti nel 1992. \u00c8 tornato in Rai nel 2008 per condurre \"La vita in diretta\", trasmissione pomeridiana di approfondimento che ha presentato fino al 2011, anno in cui si \u00e8 dovuto ritirare a vita privata a causa di problemi di salute.\nBiografia.\nGli esordi e la lunga carriera televisiva.\n\u00c8 laureato in farmacia presso l'Universit\u00e0 degli Studi di Genova.\nInizia la sua carriera giornalistica nel 1973, collaborando con la testata \"Paese Sera\". Divenuto giornalista professionista nel 1978, l'anno seguente viene assunto dalla Rai, dove dapprima conduce il telegiornale regionale dell'Umbria per poi passare, nel 1981, alla rubrica \"Tam Tam\" del TG1.\nDal 1979 al 1985 Sposini \u00e8 inviato dai vari stadi, in particolare dallo Stadio Renato Curi di Perugia e, in alternanza, dallo Stadio Renato Dall'Ara di Bologna nella trasmissione sportiva \"90\u00ba minuto\" condotto all'epoca da Paolo Valenti. Nel 1985 \u00e8 inviato di alcune trasmissioni di Enzo Biagi (tra cui \"Il caso\") mentre l'anno seguente \u00e8 tra gli ideatori della trasmissione televisiva \"Unomattina\".\nDopo vari anni come conduttore del TG1, nel 1991 passa a Mediaset. Nell'azienda del \"Biscione\" \u00e8 tra i fondatori del TG5, di cui diventa vicedirettore nel 1993. Nel 1998 conduce con Barbara Palombelli su Canale 5 il talk show \"Persiane chiuse\", per poi tornare al TG1 in qualit\u00e0 di vicedirettore. Nel 1999 conduce il talk show \"Serata TG1\". Nel 2000, Sposini rientra al TG5 come vicedirettore vicario e responsabile della rubrica \"Gusto\" per poi diventare (2005) responsabile alla supervisione del settimanale \"Terra!\".\nIn chiusura dell'edizione del TG5 trasmessa il 21 febbraio 2006, mangi\u00f2 in diretta un pollo per sostenere l'inesistenza dell'influenza aviaria.\nDurante la primavera dello stesso anno fu protagonista di una diatriba con Carlo Rossella, direttore del telegiornale, originata dal sovrapporsi durante una puntata di notizie circa la campagna elettorale per le imminenti votazioni: postosi autonomamente in ferie dal servizio, abbandon\u00f2 la conduzione del programma a fine aprile. Nell'ottobre seguente divenne il direttore editoriale per lo sport di La3.\nTifoso della Juventus, fu pi\u00f9 volte ospite del \"Processo di Biscardi\": in occasione dello scoppio di \"Calciopoli\" le sue conversazioni telefoniche con Luciano Moggi \u2014 all'epoca direttore generale della societ\u00e0 bianconera \u2014 furono oggetto di intercettazione, con l'Ordine dei Giornalisti che lo sospese temporaneamente dalla professione.\nNel 2007 \u00e8 uno dei conduttori del programma di Italia 1 \"Buona la prima!\" con Ale e Franz. Da novembre 2007 conduce su Odeon TV il sabato in prima serata \"Iride, il colore dei fatti\", vetrina di \"reportage\" di cronaca, costume e societ\u00e0. Sono inoltre numerose le sue \"ospitate\" a \"La vita in diretta\" di Michele Cucuzza su Rai 1, al \"Maurizio Costanzo Show\" su Canale 5. Nella stagione 2007-2008 \u00e8 stato ospite diverse volte, in qualit\u00e0 di opinionista, a \"Domenica in... L'Arena\" il programma di Rai 1 curato e condotto da Massimo Giletti.\nDal 19 novembre 2007 \u00e8 editorialista di Radionorba, emittente con sede a Conversano (Bari) e diffusa nel sud Italia, per la quale commenta i fatti del giorno - dal luned\u00ec al venerd\u00ec alle 8.45, in collegamento da Roma - in una rubrica dal titolo \"Controvento\". Da gennaio 2008 conduce il programma d'informazione \"Versus\", in prima serata sull'emittente Telenorba e su VideoCalabria 8.\nIl 15 settembre 2008 \u00e8 il nuovo conduttore de \"La vita in diretta\" su Rai 1, al posto di Michele Cucuzza; \u00e8 inoltre giurato nel programma \"Ciak... si canta!\", condotto da Eleonora Daniele, e nel \"talent show\" \"Ballando con le stelle\", condotto da Milly Carlucci dal 2007 al 2011, oltre che opinionista fisso nel programma \"Domenica In - L'Arena\", condotto da Massimo Giletti, sempre su Rai 1.\nViene di nuovo confermato nella conduzione de \"La vita in diretta\" e nella giuria di \"Ciak... si canta!\" nella stagione televisiva 2009-2010. Nella stagione televisiva 2010-2011, \u00e8 confermato alla conduzione de \"La vita in diretta\" insieme a Mara Venier.\nLa malattia e il ritiro dalla vita pubblica.\nIl 29 aprile 2011, poco prima di iniziare a condurre lo speciale della trasmissione \"La vita in diretta\" dedicato alle nozze tra il principe William del Regno Unito e Kate Middleton, Sposini viene improvvisamente colpito da un ictus seguito da emorragia cerebrale. Viene ricoverato d'urgenza presso il Policlinico Gemelli di Roma e successivamente sottoposto ad un delicato intervento chirurgico per la riduzione dell'emorragia. Il 21 giugno 2011 i medici riferiscono progressivi miglioramenti nelle condizioni del giornalista, che pu\u00f2 uscire cos\u00ec dalla terapia intensiva. L'11 luglio 2011 lascia il Policlinico Gemelli in seguito al miglioramento delle sue condizioni e viene trasferito nella clinica riabilitativa \"Santa Lucia\" a Roma, dove rimane fino al mese di novembre, quando viene trasferito in una clinica privata in Svizzera.\nDopo un periodo trascorso a Umbertide, nella natia Umbria, Sposini si trasferisce a Roma per proseguire le terapie di riabilitazione. In seguito medici, amici e familiari mantengono uno stretto riserbo sulle sue condizioni di salute. Sono sorte polemiche sul ritardo nei soccorsi, perch\u00e9 l'ambulanza fu chiamata da un figurante dopo un quarto d'ora (mentre altri cercavano l'intervento di un medico interno della Rai) e arriv\u00f2 solo dopo 40 minuti, avvisata per un generico malore. Sposini venne portato in un ospedale senza reparto di neurochirurgia e giunse al Policlinico Gemelli dopo due ore dall'ictus, dove, dopo gli esami medici, venne operato, a pi\u00f9 di quattro ore dall'inizio del malore. La figlia Francesca e la ex compagna promossero un'azione giudiziaria davanti al giudice del lavoro di Roma contro la Rai e il medico aziendale per i ritardi causati dalla disorganizzazione della Rai stessa e dall'operato dei medici interni dell'azienda.\nIl 19 marzo 2015 \u00e8 vittima di una caduta che gli procura la frattura dell'omero: si interrompe cos\u00ec il percorso riabilitativo per il giornalista, con l'annuncio che egli non torner\u00e0 pi\u00f9 in televisione. Dopo una lunga riabilitazione, Sposini recupera la motricit\u00e0 e le facolt\u00e0 cognitive (come mostrato da diverse fotografie da lui pubblicate su Instagram), ma continua a soffrire di afasia e agrafia (capacit\u00e0 di parlare e scrivere limitate o assenti), motivo per cui ha abbandonato la carriera giornalistica, ritirandosi a vita privata."}
{"id": "404667", "revid": "14806", "url": "https://it.wikipedia.org/wiki?curid=404667", "title": "Chineke", "text": ""}
{"id": "404694", "revid": "125936338", "url": "https://it.wikipedia.org/wiki?curid=404694", "title": "Kenny McCormick", "text": "Kenneth \"Kenny\" McCormick \u00e8 uno dei quattro bambini protagonisti della serie di cartoni animati \"South Park\". Appare quasi sempre con addosso un giubbotto arancione col pelo con un cappuccio che nasconde il suo viso e rende incomprensibili le sue battute; \u00e8 apparso senza di esso nel film \"\" e in poche altre occasioni nel corso della serie.\nLa caratteristica principale di Kenny \u00e8 che viene ucciso in quasi tutti gli episodi delle prime cinque stagioni della serie, riapparendo nell'episodio successivo come se niente fosse accaduto prima.\nProprio per questa caratteristica, Kenny \u00e8 il personaggio pi\u00f9 popolare dello show, assieme a Cartman, avendo anche un vasto merchandising.\nBiografia.\nKenny viene da una famiglia piuttosto povera economicamente. Il padre, Stuart McCormick, \u00e8 un alcolizzato, cosa che i suoi amici (specialmente Eric) non mancano di ricordargli di frequente, ed \u00e8 anche isterico dato che litiga spesso con la moglie Carol, la quale ha partorito Kenny a soli 16 anni. Hanno altri due figli: Kevin (di 13 anni) e Karen, una bambina che ha iniziato a esistere tutt'ad un tratto nell'episodio 09x04, \"Migliori amici per sempre\". I McCormick sono cos\u00ec poveri che cenano mangiando waffles surgelati. Vivono di sussidi sociali, sebbene nell'episodio 07x06, \"I piccoli ferma-crimine\", un boss del crimine abbia insinuato che producano e spaccino metanfetamine, ipotesi poi confermata nell'episodio 15x14 \"Il bambino povero\", dove appare anche Mysterion.\nProbabilmente a causa di questa vita scarsamente controllata, Kenny \u00e8 il bambino pi\u00f9 preparato del cartone su quello che riguarda il sesso, un argomento poco conosciuto tra gli altri suoi coetanei. Spesso \u00e8 lui a fare commenti volgari sulle femmine che gli altri non capiscono, ed \u00e8 lui a spiegare loro molti termini pornografici. Ha inoltre una vera ossessione per i seni, e una vasta collezione di riviste pornografiche. Finora ha avuto due fidanzate: Kelly nella terza stagione e Tammy nella tredicesima.\nI suoi dialoghi sono comprensibili molto raramente, a causa del cappuccio che gli copre la bocca e che non si toglie quasi mai. L'ha fatto per la prima volta nel , rivelando il suo vero viso e la sua capigliatura bionda, e inoltre parlando chiaramente per salutare i suoi amici prima di tornare nell'aldil\u00e0.\nSuccessivamente Kenny \u00e8 stato raffigurato senza cappuccio, ma non viene pi\u00f9 mostrato con la faccia e i capelli contemporaneamente visibili e scoperti: ogni volta viene raffigurato con una maschera che lo rende riconoscibile solo attraverso i capelli oppure viene mostrato solo il viso senza i capelli venendo per\u00f2 riconosciuto dagli altri personaggi, restando per\u00f2 irriconoscibile agli spettatori data la mancanza di connotati che lo rendano distinguibile dagli altri bambini. Le uniche volte in cui le sue parole risultano perfettamente comprensibili \u00e8 quando non indossa il cappuccio arancione, soprattutto quando assume l'identit\u00e0 di Mysterion per cui la sua bocca non \u00e8 coperta dal cappuccio.\nNonostante questi problemi, Kenny viene spesso rappresentato come un eroe, e in molti casi la sua morte \u00e8 dovuta a un suo atto di sacrificio per il bene del gruppo o addirittura dell'umanit\u00e0.\nOltretutto, nella quattordicesima stagione, nella puntata \"\", si scopre che Kenny \u00e8 in realt\u00e0 Mysterion, il piccolo supereroe che ne \"Il procione\" (episodio 13x02) d\u00e0 a Cartman del filo da torcere. Tra tutti i suoi amici, Mysterion \u00e8 quello a cui si pu\u00f2 attribuire il maggior numero di atti eroici.\nInoltre Kenny \u00e8 un fratello maggiore estremamente affettuoso e protettivo. Agisce da angelo custode per sua sorella Karen, confortandola quando si sente sperduta e impaurita e affrontando direttamente chiunque tenti di maltrattarla.\nLe continue morti.\nLe continue morti di Kenny sono la gag ricorrente pi\u00f9 famosa di South Park, anche se solo per le prime cinque stagioni. Stan e Kyle quasi sempre reagiscono esclamando rispettivamente \"Oh mio Dio! Hanno ammazzato Kenny!\" e \"Brutti bastardi!\" (riferendosi agli autori Trey Parker e Matt Stone, come precisato dagli stessi), per poi dimenticarsene per il resto dell'episodio.\nLa perpetua resurrezione di Kenny ha avuto qualche vaga spiegazione. Nell'episodio 02x02, \"La mamma di Cartman continua a farsela con tutti\", che \u00e8 la seconda parte di una storia in cui Kenny \u00e8 regolarmente morto nella prima, Kenny semplicemente si materializza vicino a Stan, il quale lo saluta con totale naturalezza. Oppure nell'episodio 04x05, \"Gi\u00f9 le zampe dai bambini\", quando dopo la morte di Kenny i McCormick partoriscono un beb\u00e8 del tutto identico a lui (con tanto di cappotto), e il padre dice che \u00e8 almeno la 50\u00aa volta che ottengono un nuovo Kenny (anche se la moglie lo corregge dicendogli che \u00e8 la 52\u00aa, facendo riferimento all'effettivo numero di morti fino ad allora).\nNel corso della serie in ogni caso, alcuni personaggi sembrano accorgersi o fanno comunque riferimento a questa speciale dote di Kenny, ad esempio:\nSoltanto al termine della quinta stagione Kenny muore \"definitivamente\", con tanto di funerale, nell'episodio \"Kenny muore\", perch\u00e9 gli autori avevano rinunciato a cercare nuovi modi per ucciderlo. Il suo corpo verr\u00e0 cremato e in una puntata della sesta serie Cartman, introdottosi furtivamente nell'abitazione dei McCormick per cercare un biglietto per un buono-sconto del negozio di dolci che Kenny aveva con s\u00e9 appena prima di morire, apre il contenitore delle ceneri dell'amico e, convinto che sia cacao in polvere, le mischia al latte e le beve. Successivamente Cartman si render\u00e0 conto dell'azione e gli servir\u00e0 un esorcismo, eseguito dai genitori di Chef, per liberarsi dello spirito di Kenny. Dalla fine dell'ultimo episodio della sesta stagione, \"Slitta rossa abbattuta\", Kenny riappare come nulla fosse mai accaduto, dicendo di essere stato nei dintorni. In seguito morir\u00e0 solo in poche puntate.\nLa spiegazione definitiva sulle continue resurrezioni di Kenny si ha negli episodi 14x12, \"L'avvento di Mysterion\" e 14x13, \"Il procione contro il Procione e Amici\" dove Mysterion (il supereroe alter ego di Kenny) rivela il suo superpotere: non pu\u00f2 morire mai. Infatti, spiega, ogni volta che muore vede una luce, o l'inferno o il paradiso, ma il giorno dopo si risveglia nel suo letto come se non fosse successo nulla, senza che i suoi amici ricordino che \u00e8 morto (cosa che lo fa molto arrabbiare, tanto da arrivare invano a suicidarsi pi\u00f9 volte di fronte a loro senza riuscire a convincerli). Alla fine si viene a sapere che ogni volta che Kenny muore, viene partorito dalla madre come neonato nel corso della notte, e messo a letto nel suo caratteristico vestito, dentro il quale si sveglier\u00e0 al mattino cresciuto come al solito. Questo sembra sia una conseguenza della frequentazione da parte dei genitori di un culto devoto a Cthulhu prima della nascita di Kenny.\nSolo nella puntata 01x10, \"Uno stronzo per amico\", nonostante i continui lavori pericolosi assegnati dal signor Garrison, Kenny non muore; nella puntata 03x01 \"Salviamo la foresta pluviale\" viene colpito da un fulmine ma poi rianimato dalla ragazza che si era innamorata di lui, tanto da riuscire a ballare nel recital finale; e negli episodi 04x09 e 04x10 Kenny viene investito da un autobus che lo porta in Messico, ma sopravvive. In alcune puntate viene suggerito che sia il cappotto arancione di Kenny a portargli tanta sfortuna, visto che ne sono stati colpiti altri personaggi mentre erano vestiti in questo modo, tra cui Jimmy e Rob Schneider (posseduto dall'anima di Kenny, appena fuggita da Cartman).\nCreazione del personaggio.\nPer crearlo, i due autori si sono ispirati ad un amico di Trey Parker, anche lui di nome Kenny, il quale a sua volta era il bambino pi\u00f9 povero del quartiere ed indossava un giubbotto arancione che rendeva difficile la comprensione di quel che diceva. La pratica di uccidere Kenny in ogni puntata delle prime stagioni dello show, \u00e8 stata ispirata dalla vita reale del vero Kenny, il quale marinava spesso la scuola; quando Parker e i suoi amici notavano la sua assenza alla fermata dell'autobus, erano soliti scherzare figurandosi che fosse veramente morto, salvo comportarsi come se nulla fosse successo al suo ritorno."}
{"id": "404697", "revid": "125672483", "url": "https://it.wikipedia.org/wiki?curid=404697", "title": "Report", "text": "Report \u00e8 una trasmissione televisiva italiana condotta da Sigfrido Ranucci che propone inchieste giornalistiche. Milena Gabanelli \u00e8 stata la conduttrice della trasmissione dagli esordi fino al 28 novembre 2016. \u00c8 trasmessa su Rai 3 e su Rai Play.\nIl programma, improntato sullo schema del rotocalco televisivo, nasce su Rai 2 come \"Professione Reporter\" e mantiene questo nome dal 1994 al 1996 in seconda serata. Dal 1997 si evolve in \"Report\" e approda su Rai 3 in prima serata con un budget di 10 milioni di lire a puntata.\nL'autrice e conduttrice, fino al 28 novembre 2016, \u00e8 stata la giornalista \"freelance\" Milena Gabanelli, il regista \u00e8 Claudio Del Signore; i videogiornalisti sono: Giovanna Boursier, Michele Buono, Giovanna Corsetti, Giorgio Fornoni, Sabrina Giannini, Bernardo Iovene, Paolo Mondani, Sigfrido Ranucci, Piero Riccardi, Emilio Casalini, Giuliano Marrucci, Luca Chianca, Emanuele Bellano, Claudia Di Pasquale, Giorgio Mottola.\nL'edizione del programma \u00e8 a cura di Michele Ventrone. Chiara Baldassari ha collaborato fino alla sua morte, avvenuta improvvisamente nel 2005. In passato hanno fatto parte del programma anche i giornalisti Piero Giansanti e Paolo Barnard, autore di alcune delle inchieste pi\u00f9 critiche verso i potentati economici della globalizzazione e verso Stati Uniti e Israele.\nNel 2016 il programma vince il Premio regia televisiva 2016 come \"Miglior programma dell'anno\". Il 28 novembre 2016, come annunciato ad inizio stagione, la conduttrice Milena Gabanelli abbandona il programma dopo vent'anni per dedicarsi ad altri progetti. La conduzione del programma \u00e8 passata a Sigfrido Ranucci, gi\u00e0 co-autore insieme alla Gabanelli, a partire dal 27 marzo 2017. Sotto la conduzione di Ranucci, \"Report\" riceve, nel 2021, il premio Flaiano di televisione.\nCosti.\nNella puntata trasmessa il 30 settembre 2013, la conduttrice ha reso noto i costi di produzione di ogni singola puntata, che ammontano a . La Gabanelli ha riferito come ogni puntata faccia incassare alla Rai dalla pubblicit\u00e0 netti.\nReport come esperienza di videogiornalismo.\nIl metodo organizzativo di \"Report\" non ha nessun modello di riferimento nei \"network\" nazionali. Si basa su una forma di produzione che utilizza in parte i mezzi interni (nell'edizione e progettazione del programma) e in parte quelli esterni (la realizzazione delle inchieste) scavalcando la forma dell'appalto, pur mantenendone le caratteristiche. Questa razionalizzazione del lavoro rende il programma economicamente competitivo.\nCaratteristica di \"Report\" \u00e8 una produzione interna ridotta al minimo: al programma lavorano in tutto dieci persone che fanno da supporto agli autori che realizzano le puntate e fanno da tramite fra essi e la Rai in tutti gli aspetti burocratici e di controllo sulla qualit\u00e0 dei contenuti.\nGli autori sono giornalisti \"freelance\" che autoproducono le loro inchieste (cio\u00e8 le realizzano e montano con mezzi e a spese propri) con la supervisione dell'autore della trasmissione e la vendono alla RAI senza l'intermediazione di societ\u00e0 esterne. L'abbattimento dei costi e la libert\u00e0 di azione dei giornalisti permette di lavorare anche 3 o 4 mesi su ogni singola inchiesta. Il programma \u00e8 considerato un modello vincente nel campo del giornalismo d'inchiesta.\nCritiche.\nLa trasmissione della Gabanelli, fin dall'inizio, \u00e8 stata particolarmente apprezzata dal pubblico e dalla critica per la qualit\u00e0 dei servizi, vincendo nel corso degli anni numerosi premi; fra gli altri, il programma si \u00e8 aggiudicato l'edizione 2009 del prestigioso premio giornalistico intitolato alla memoria di Luigi Barzini.\nAldo Grasso ha elogiato la Gabanelli e il suo programma televisivo, in quanto rappresenta un \u00abgenere fondamentale per l'informazione\u00bb, e allo stesso tempo \u00abun genere sempre pi\u00f9 negletto\u00bb: l'inchiesta. Ovvero \u00abandare sul posto, testimoniare di cose concrete\u00bb, \u00abmostrare le cose direttamente\u00bb e \u00abassumersene la responsabilit\u00e0\u00bb. Grasso ha sottolineato come la RAI sia \u00abpoverissima d'inchieste\u00bb e come il servizio pubblico non possa venir meno in un \u00abgenere che ne caratterizza la sostanza\u00bb. Anni dopo, lo stesso Grasso sar\u00e0 invece molto critico con la direzione del programma di Sigfrido Ranucci, definendola \u00abla tragicommedia del giornalismo complottista\u00bb\nLa trasmissione \u00e8 stata spesso oggetto di querele da parte dei soggetti citati nelle inchieste. L'intenzione manifestata dalla RAI nel settembre 2009 di negare la tutela legale al programma ha comportato un effettivo rischio di sospensione del programma a causa dei costi di cause civili delicate come quelle in cui \u00e8 stato coinvolto Report. In pi\u00f9 occasioni la Gabanelli ha rivendicato con orgoglio il fatto di non aver mai subito alcuna sconfitta in sede legale.\nDi fatto, in tribunale ad oggi Report ha perso in una sola occasione, in cui si ritrov\u00f2 a risarcire trentamila euro in sede civile.\nCasi controversi.\nIl 6 aprile 2009, l'Associazione Italiana Nucleare ha inviato una dura lettera di protesta alla direzione RAI e alla Commissione Vigilanza Rai relativa ai contenuti della puntata di Report del 29 marzo 2009 sull'energia nucleare, intitolata \"L'Inganno\", definendo la trasmissione \"un esempio eclatante di disinformazione sulle tematiche dell'energia\". Nel dossier allegato alla lettera sono poi riportati decine di commenti tecnici sul contenuto della trasmissione che evidenziano come, nel suo svolgimento, \"si sono veicolate affermazioni destituite di ogni fondamento scientifico\".\nIl 17 aprile 2017 and\u00f2 in onda il reportage \"Che spettacolo!\", in cui vennero analizzati investimenti effettuati dall'attore e regista premio Oscar Roberto Benigni nel rilancio degli Umbria Studios di Papigno, frazione di Terni. Il polo cinematografico fu successivamente acquisito da Cinecitt\u00e0 Studios, allora gestita dalla IGE di Luigi Abete, Aurelio De Laurentiis e Andrea Della Valle; la trasmissione evidenziava per\u00f2 come di l\u00ec a poco Cinecitt\u00e0 Studios sarebbe a sua volta tornata in mano allo Stato, che dunque si sarebbe accollato anche i debiti della precedente gestione degli Umbria Studios. Il giorno successivo alla messa in onda, Benigni e sua moglie Nicoletta Braschi querelarono Report per diffamazione.\nNella medesima puntata and\u00f2 in onda il servizio \"Reazioni avverse\", riguardo alla sicurezza dei vaccini anti-papillomavirus e a presunti ritardi e disorganizzazioni nel sistema di farmacovigilanza e segnalazione degli effetti avversi. Anche qui il giorno successivo scoppiarono polemiche, con vari esperti (tra cui il virologo Roberto Burioni e l'allora ministro della Salute Beatrice Lorenzin) che accusarono la trasmissione di mettere in dubbio l'efficacia comprovata del vaccino anti-HPV, facendo disinformazione senza un giusto contraddittorio. A queste accuse, Sigfrido Ranucci replic\u00f2 di non aver mai messo in dubbio l'efficacia dei vaccini, ma solo di aver evidenziato le carenze nel sistema di farmacovigilanza.\nIl caso Barnard.\nIl giornalista Paolo Barnard \u00e8 stato autore di una controversa e discussa inchiesta contro la pratica del comparaggio farmaceutico, trasmessa l'11 ottobre 2001 (\"Little Pharma &amp; Big Pharma\"); successivamente, il 16 aprile 2004, Paolo Barnard, la RAI e Milena Gabanelli vengono citati in giudizio presso il Tribunale Civile di Roma. Barnard decide quindi di rendere nota la situazione, pubblicando nel febbraio 2008 una lettera aperta. L'accusa \u00e8 quella di essere stato abbandonato 2 volte di fronte alla causa civile, prima negandogli l'assistenza dei legali della RAI, poi avviando formalmente un'azione di \"messa in mora\" nei suoi confronti, sfruttando una clausola del contratto da lui sottoscritto. La Gabanelli ha risposto all'appello di Barnard attraverso il forum ufficiale di Report, affermando che, in base alle istruzioni fornite dall'allora direttore generale RAI Cappon, i legali della RAI non avrebbero garantito assistenza legale in sede civile, ma solamente in sede penale. Ha inoltre dichiarato:\nDa parte sua, Barnard ha replicato, sempre attraverso il forum di Report (in un thread oramai cancellato), formulando nuove accuse e definendo \u201c\"esistente solo nella fantasia della Signora Gabanelli\"\u201d la lettera nella quale ella si assumerebbe l'onere di pagare personalmente l'eventuale pena pecuniaria di risarcimento. Sul forum di Report prende vita una discussione che ospita interventi di Zanotelli,\nColombo e Minoli. In seguito alla chiusura della discussione operata dalla Redazione di Report poich\u00e9 il forum era diventato un luogo di inaccettabili e volgari insulti, un gruppo di cittadini, sostenuto anche da Barnard, decide di redigere una lettera aperta inviata a Report e ai Presidenti di Camera e Senato. Non ottenendo alcuna risposta dalle parti interessate, diffondono sul web una forte denuncia dell'accaduto: \"Censura Legale\", i fatti, la storia."}
{"id": "404726", "revid": "287204", "url": "https://it.wikipedia.org/wiki?curid=404726", "title": "Diacinto Cestoni", "text": "Biografia.\nSpeziale autodidatta, esercit\u00f2 l'arte farmaceutica a Roma, a Livorno, a Ginevra, per poi tornare definitivamente a Livorno, dove divenne amministratore della stessa spezieria Salomoni nella quale aveva lavorato per circa 10 anni, in via Greca, nei pressi del porto. Nella citt\u00e0 toscana coltiv\u00f2 i suoi numerosi interessi naturalistici; con i suoi studi e le sue osservazioni si guadagn\u00f2 la stima di Francesco Redi e Antonio Vallisneri. La ricca corrispondenza epistolare con Redi \u00e8 conservata a Firenze nella Biblioteca Marucelliana.\nProdusse numerose osservazioni microscopiche che gli consentirono di contribuire alla ricerca sulla generazione dei viventi dai semi o dalle uova. Buona parte di questi studi, tra i quali \"Dell'origine delle pulci dall'uovo e del seme dell'alga marina\" (1708), fu pubblicata da Antonio Vallisneri.\nInsieme a Redi e Giovanni Cosimo Bonomo, riusc\u00ec a dimostrare la natura contagiosa della scabbia, provocata dall'acaro \"Sarcoptes scabiei\", anche se uno storico della medicina, il prof. Italo D\u2019Angelo, sostiene che questa scoperta, avvenuta il 20 giugno 1687, debba essere attribuita esclusivamente a Giacinto Cestoni. Secondo gli studi condotti per 50 anni dallo studioso marchigiano, e riportati nei suoi diversi libri sull'argomento, tra i quali,\u201cGiacinto Cestoni, nasce con lui la medicina scientifica moderna?\u201d, la scoperta dell\u2019origine acarica della scabbia \u00e8 il primo fatto, scientificamente dimostrato, con il metodo sperimentale galileiano.\nIl suo nome resta legato, nella denominazione italiana, a quello di un grosso pipistrello (Molosso di Cestoni, Tadarida teniotis). Livorno ha inoltre dedicato all'illustre cittadino una via al confine tra il quartiere San Marco e Shangai."}
{"id": "404737", "revid": "729019", "url": "https://it.wikipedia.org/wiki?curid=404737", "title": "Reuben Davis", "text": "Fu membro del Congresso degli Stati Uniti d'America dal 1857 al 1861, allo scoppio della guerra di secessione divenne maggiore generale dell'esercito confederato per poi sedere al Parlamento Confederato.\nNato a Winchester, Tennessee, era il pi\u00f9 giovane dei dodici figli del reverendo John Davis, un ministro battista. Circa cinque anni dopo la nascita di Reuben la famiglia si trasfer\u00ec nell'Alabama settentrionale. Qui egli trascorse molto tempo con gli Indiani, e frequent\u00f2 la scuola pubblica per circa tre mesi all'anno.\nNonostante la precoce inclinazione del giovane per il diritto, suo padre, che pensava che \u00abgli avvocati erano completamente dedicati al diavolo gi\u00e0 su questa terra\u00bb e che \u00abera impossibile per uno di loro di entrare nel Regno dei Cieli\u00bb, persuase Reuben, allora sedicenne, \u00aba studiare medicina\u00bb con suo cognato, il dottore George Higgason, nella Contea di Monroe, Mississippi. Ma una breve esperienza della professione medica fu sufficiente a confermare la preferenza originale di Davis per il diritto.\nStudi\u00f2 legge. Nel 1831 spos\u00f2 Mary Halbert. Nel 1832 apr\u00ec un ufficio legale ad Athens, Contea di Monroe. Ammesso all'Ordine degli Avvocati nel 1834 inizi\u00f2 a praticare in Aberdeen, Mississippi. Fin dall'inizio il suo successo come avvocato fu notevole. All'et\u00e0 di ventidue anni fu eletto Pubblico Ministero per il 6\u00ba Distretto Giudiziario del Mississippi. A ventisei anni aveva messo da parte 20.000 $ dai suoi guadagni.\nSconfitto al 26\u00ba Congresso nelle primarie Whig del 1838, nel 1842 fu nominato giudice dell'Alta Corte d'Appello del Mississippi, ma si dimise dopo quattro mesi.\nQuando scoppi\u00f2 la guerra messicana fu nominato Colonnello del 2\u00b0 Volontari del Mississippi. Questo reparto raggiunse la foce del Rio Grande il giorno della battaglia di Buena Vista; ma Davis, cagionevole di salute, non partecip\u00f2 ad alcun combattimento e torn\u00f2 a casa nel giugno dello stesso anno.\nDopo un periodo quale Membro del Parlamento dello Stato (1855-1857) fu eletto al Congresso con i Democratici e vi rimase per due legislature (35\u00ba e 36\u00ba Congresso) dal 4 marzo 1857 al 12 gennaio 1861, quando si dimise. Egli credeva che la guerra fra Nord e Sud fosse inevitabile e difese la posizione del Sud cos\u00ec tenacemente che i suoi oppositori lo chiamarono \u00abMangiafuoco\u00bb.\nDopo le dimissioni dal Congresso federale divenne maggior generale delle truppe del Mississippi e comand\u00f2 una brigata per un breve periodo; ma fu presto eletto al Congresso Confederato e presenzi\u00f2 a Richmond all'insediamento del presidente Davis.\nPrest\u00f2 servizio nel Parlamento Confederato fino al 1864, quando si dimise a causa della sua incapacit\u00e0 a lavorare in armonia con il presidente Davis. Le sue critiche alla politica di guerra confederata furono la probabile causa della sua sconfitta da parte del generale Charles Clark per il Governatorato del Mississippi nel 1863.\nPrest\u00f2 inoltre servizio nell'Esercito confederato con il grado di brigadier generale.\nAlla fine della guerra riprese la pratica legale. Durante il periodo della Ricostruzione appartenne al gruppo che credeva nel controllo dei negri con la minaccia della forza. Candidato del partito Greenback al quarantaseiesimo Congresso nel 1878, fu sconfitto. Durante la maggior parte dei suoi ultimi venticinque anni di vita dedic\u00f2 le sue energie alla pratica del diritto penale. Difese pi\u00f9 di 200 accusati di omicidio, nessuno dei quali fin\u00ec in prigione.\nIl suo principale lavoro letterario \u00e8 il libro \"Recollections of Mississippi and Mississippians\" (\"Ricordi del Mississippi e dei suoi abitanti\"), pubblicato nel 1889.\nMor\u00ec ad Huntsville, Alabama, ed \u00e8 sepolto nel Cimitero di Odd Fellows, ad Aberdeen, Contea di Monroe, Mississippi."}
{"id": "404747", "revid": "999533", "url": "https://it.wikipedia.org/wiki?curid=404747", "title": "Franck Montagny", "text": "Carriera.\n\u00c8 stato campione delle World Series by Nissan nel 2003, dopo una carriera iniziata con i kart e poi continuata in Formula Renault, Formula 3 (dove \u00e8 stato anche vicecampione di Francia nel 1998) e Formula 3000. Dal 2003 al 2005 ha svolto il ruolo di collaudatore e pilota riserva per la Renault in Formula 1. Nella stagione 2006 \u00e8 stato inizialmente ingaggiato come pilota di riserva per la Super Aguri nelle due gare inaugurali (la scuderia non aveva a disposizione una terza vettura), ruolo che avrebbe dovuto riprendere a partire dal Gran Premio d'Europa. Gli scarsi risultati del pilota ufficiale Yuji Ide, lo hanno per\u00f2 promosso titolare gi\u00e0 nella stessa gara del N\u00fcrburgring per un totale di 7 gran premi, prima di cedere il volante ad un altro giapponese, Sakon Yamamoto; nello stesso anno ha preso parte anche alla 24 Ore di Le Mans. Nella stagione 2007 \u00e8 stato terzo pilota e riserva per la Toyota; il 4 dicembre dello stesso anno, ha collaudato la Force India in un test a Jerez de la Frontera. Nel 2008 ha disputato 4 gare in A1 Grand Prix e una gara di Champ Car arrivando al 2\u00ba posto; ha corso anche per il team Andretti Autosport nel campionato American Le Mans Series classe LMP2, vincendo 2 corse e concludendo al 7\u00ba posto in classifica piloti, e alla 24 Ore di Le Mans alla guida di una Peugeot 908 HDi FAP chiudendo al 3\u00ba posto assoluto. Nel 2009 corre per la squadra ufficiale Peugeot alla 24 Ore di Le Mans 2009 dove arriva al 2\u00ba posto finale in coppia con St\u00e9phane Sarrazin e S\u00e9bastien Bourdais; sempre alla guida della Peugeot 908 vince la Petit Le Mans di Road Atlanta in coppia con Sarrazin. Durante il week end dell'E-Prix di Putrajaya di Formula E, svoltosi nel novembre 2014, risulta positivo ad un metabolita della cocaina, mettendo in serio pericolo la propria carriera. Il 28 marzo 2015 viene squalificato per due anni dalle competizioni, ponendo di fatto fine alla sua carriera automobilistica."}
{"id": "404760", "revid": "53803", "url": "https://it.wikipedia.org/wiki?curid=404760", "title": "Xeres", "text": ""}
{"id": "404764", "revid": "2926513", "url": "https://it.wikipedia.org/wiki?curid=404764", "title": "Carlo II di Francia", "text": ""}
{"id": "404769", "revid": "1837564", "url": "https://it.wikipedia.org/wiki?curid=404769", "title": "Moratti", "text": ""}
{"id": "404787", "revid": "1865216", "url": "https://it.wikipedia.org/wiki?curid=404787", "title": "Sherry", "text": "Lo Sherry (in spagnolo: \"Jerez\") \u00e8 un tipo di vino liquoroso della Spagna, la cui zona di produzione, in origine, era costituita da dintorni della citt\u00e0 di Jerez de la Frontera (Andalusia).\nNome.\nDeve il suo nome all'antica citt\u00e0 fenicia di Xer\u00f2, ribattezzata nei secoli con vari nomi:\nCome si ottiene.\n\u00c8 un vino liquoroso prodotto a partire da uve di tipo palomino (90% della produzione), Pedro Xim\u00e9nez (abbreviato PX) e moscatel. Differisce dagli altri vini per il processo di lavorazione. Un tempo dopo la vendemmia l'uva veniva sottoposta a un appassimento su stuoie, mentre oggi si preferisce effettuare una vendemmia tardiva. La palomino \u00e8 l'uva di gran lunga pi\u00f9 usata. Grazie ai caldi venti del sud e allo strato protettivo di pruina presente sulla sua buccia, \u00e8 favorita la formazione di colonie di lieviti indigeni, detti \"levaduras de flor\", responsabili della formazione del cappello protettivo durante la fermentazione.\nDopo la raccolta avviene l'ammostamento, quindi si procede con una fermentazione rapida (8 giorni circa), subito seguita da una fermentazione malolattica (degradazione dell'acido malico in acido lattico, il quale ha un pH meno acido, con contemporanea produzione di anidride carbonica). A questo punto si procede con una \"mutizzazione\", cio\u00e8 l'aggiunta di un distillato di vino a 78%, il quale blocca tutte le fermentazioni in atto, grazie all'azione antisettica e conservante. La gradazione alcolica viene cos\u00ec portata al 15-16% nel caso del tipo \"fino\" e 17-18% nel caso dell\"'oloroso\".\nDurante la fermentazione malolattica si forma uno strato di lieviti esausti in superficie chiamato \"flor\" (5\u20137\u00a0cm per il \"fino\" e 2\u20134\u00a0cm per l'\"oloroso\"). A questo punto il \"capataz\" (mastro cantiniere) seleziona il tipo di sherry in base allo spessore del \"flor\" e si procede all'invecchiamento. Gli sherry di tipo \"oloroso\", avendo una gradazione alcolica oltre il 17%, subiscono un invecchiamento anche di tipo ossidativo, in quanto l'alto tasso alcolico fa s\u00ec che il \"flor\" si spacchi, portando il vino a contatto con l'ossigeno, il che produce alterazioni nel colore e nei profumi.\nInvecchiamento.\nIl sistema di invecchiamento \u00e8 di tipo \"soleras y criaderas\", in cui il vino viene periodicamente travasato dalle botti poste pi\u00f9 in alto (le \"criaderas\", che contengono il vino pi\u00f9 giovane) a quelle poste al livello inferiore, fino ad arrivare a quelle che si trovano a contatto col suolo (le \"soleras\", appunto, che contengono il vino nella sua ultima fase di invecchiamento).\nDatazione.\nLo sherry non \u00e8 datato, ."}
{"id": "404788", "revid": "767487", "url": "https://it.wikipedia.org/wiki?curid=404788", "title": "Nata per vincere", "text": "Nata per vincere (\"Raise Your Voice\") \u00e8 un film del 2004. \u00c8 stato diretto da Sean McNamara e vede come protagonista la giovane Hilary Duff affiancata da Oliver James, e Dana Davis. Il film narra la storia di una giovane ragazza di Flagstaff (Arizona) che trascorre parte dell'estate in una scuola estiva per giovani talenti a Los Angeles contro la volont\u00e0 del padre.\nTrama.\nTerri Fletcher \u00e8 una ragazza con una voce stupenda. Suo fratello maggiore, Paul, \u00e8 la sua ispirazione e praticamente il suo migliore amico. Suo padre crede che ci siano cose molto pi\u00f9 importanti nella vita che cantare. Terri ha acquistato per suo fratello due biglietti per il concerto della band canadese Three Days Grace per il suo diploma ma Paul \u00e8 in castigo e non pu\u00f2 cos\u00ec parteciparvi. Terri lo persuade ad andarci poich\u00e9 \u00e8 una occasione irripetibile e presto Paul andr\u00e0 all'universit\u00e0 e non avranno pi\u00f9 molto tempo da passare insieme. Sulla via del ritorno, per\u00f2, Terri e Paul hanno un incidente causato da un ubriaco che invade la loro corsia e li travolge nel quale la ragazza viene ferita leggermente e il fratello perde la vita. Terri si sente colpevole per la morte del fratello e cade in un profondo stato di depressione non riuscendo pi\u00f9 a cantare.\nPoco prima di morire, Paul aveva deciso di mandare un DVD alla scuola di musica pi\u00f9 rinomata della costa occidentale per far ammettere la sorella. Dopo la morte del ragazzo, tuttavia, il padre non vuole farle frequentare i corsi. Con l'aiuto della zia Nina e di sua madre, Terri riesce a raggiungere la scuola e a frequentarla all'insaputa del padre.\nTutto questo, porta Terri a confidarsi con un ragazzo inglese, Jay Corgan, che le far\u00e0 capire che in realt\u00e0 la morte del fratello non \u00e8 stata causata da lei. Grazie al ragazzo, inoltre, Terri comincia di nuovo a cantare. I due insieme compongono una canzone (\"Someone's Watching Over Me\") per l'esame di fine anno che vedr\u00e0 assegnata una borsa di studio al vincitore. La canzone viene dedicata proprio a Paul che veglia costantemente sulla sorella.\nProduzione.\nOriginariamente il film era stato realizzato come un progetto di musica cristiana e Evan Rachel Wood avrebbe dovuto interpretare Terri, la protagonista, ma il suo posto venne preso da Hilary a causa di conflitti con le decisioni prese per il resto del cast. Le canzoni del film sono tratte principalmente dall'album Hilary Duff dell'omonima cantante, album che usc\u00ec negli Stati Uniti una settimana prima del film; le principali canzoni che appaiono sono \"Fly\", \"Someone's Watching Over Me\" e \"Jericho\"."}
{"id": "404796", "revid": "228587", "url": "https://it.wikipedia.org/wiki?curid=404796", "title": "Jerez", "text": ""}
{"id": "404799", "revid": "8596", "url": "https://it.wikipedia.org/wiki?curid=404799", "title": "Jerez (citt\u00e0)", "text": ""}
{"id": "404804", "revid": "1345932", "url": "https://it.wikipedia.org/wiki?curid=404804", "title": "Teorema di Sylvester-Gallai", "text": "Il teorema di Sylvester\u2013Gallai (in origine una congettura nota come problema di Sylvester) afferma che, dato un insieme finito di almeno 3 punti del piano, non \u00e8 possibile disporli in una configurazione tale che ogni retta che passi per due punti ne contenga anche un terzo, fatto salvo il caso in cui siano tutti allineati. \nIn altri termini, \u00e8 vera la seguente alternativa:\nQuesto enunciato, molto intuitivo e di semplice formulazione, fu proposto come problema aperto da James Joseph Sylvester nel 1893 e risolto solo nel 1944 da Tibor Gallai. Una versione pi\u00f9 quantitativa dell'enunciato \u00e8 il teorema di Beck. \nL'enunciato non \u00e8 vero per un insieme di infiniti punti del piano: un controesempio piuttosto evidente \u00e8 fornito dall'insieme formula_1.\nDimostrazione.\nSupponiamo di avere un insieme \"S\" contenente un numero finito di almeno 3 punti non tutti allineati. Definiamo \"retta di connessione\" per \"S\" una retta del piano che contiene almeno due punti della collezione; si tratta di individuare una retta di connessione che contiene \"esattamente\" due punti. \nSia \"l\" una retta di connessione; poich\u00e9 i punti di \"S\" non sono allineati, in \"S\" si trova almeno un punto \"P\" che non appartiene a \"l\". Se \"l\" contiene esattamente due punti, allora la tesi \u00e8 verificata. Altrimenti, sappiamo che \"l\" contiene almeno tre punti, che chiamiamo ad esempio \"A\", \"B\" e \"C \". Possiamo presupporre senza perdita di generalit\u00e0 che \"B\" si trova fra \"A\" e \"C \". Poich\u00e9 gli angoli formula_2 e formula_3 sommati valgono 180 gradi, non possono essere entrambi ottusi; possiamo supporre formula_2 non ottuso (cio\u00e8 acuto). \nSia ora \"m\" retta di connessione di \"C\" e \"P \" allora \"m\" non contiene \"B\". Inoltre, la distanza fra \"B\" e \"m\" \u00e8 minore della distanza fra \"P\" e \"l\". \nRicapitolando, abbiamo preso una retta di connessione \"l\" ed un punto \"P\" in \"S\" - \"l\" e abbiamo trovato che aut \"l\" contiene esattamente due punti aut esistono un'altra retta di connessione \"m\" ed un punto \"B\" in \"S\" - \"m\" tali che la distanza fra \"B\" e \"m\" \u00e8 minore della distanza fra \"P\" ed \"l\". Nel secondo caso, ripetiamo il procedimento sostituendo \"P\" ed \"l\" con \"B\" ed \"m\". Non possiamo continuare indefinitamente il procedimento perch\u00e9 il numero di distanze positive possibili fra i punti e le rette di connessione \u00e8 finito, dato che S \u00e8 finito. Si ottiene cos\u00ec una retta di connessione contenente esattamente due punti.\nGeneralizzazioni.\nMentre il teorema di Sylvester-Gallai garantisce l'esistenza di almeno una retta contenente esattamente 2 punti, non \u00e8 ancora stata trovata alcuna disposizione di punti con esattamente una retta contenente solo due punti. Ci\u00f2 port\u00f2 Gabriel Andrew Dirac a congetturare che, per qualsiasi insieme di formula_5 punti, non tutti allineati, esistono almeno formula_6 rette contenenti esattamente due punti. Attualmente, sono noti due controesempi alla congettura di Dirac: il piano di Fano (7 punti) e la configurazione di McKee (13 punti). Kelly e Moser dimostrarono nel 1958 che esistono almeno 3\"n\"/7 rette che contengono esattamente due punti, e nel 1993 Csima e Sawyer hanno dimostrato che, per \"n\"\u00a0&gt;\u00a07, ne esistono almeno 6\"n\"/13."}
{"id": "404808", "revid": "287204", "url": "https://it.wikipedia.org/wiki?curid=404808", "title": "Dougie Lampkin", "text": "Carriera.\nPluricampione mondiale di trial (7 outdoor e 5 indoor) e figlio di Martin Lampkin, primo campione del mondo, sempre della specialit\u00e0 motociclistica del trial, su Bultaco nel 1975.\nNel 2009 ha partecipato al campionato del mondo con la Beta Motor."}
{"id": "404810", "revid": "1318658", "url": "https://it.wikipedia.org/wiki?curid=404810", "title": "S\u00f6lden", "text": ""}
{"id": "404813", "revid": "767487", "url": "https://it.wikipedia.org/wiki?curid=404813", "title": "Fantozzi - Il ritorno", "text": "Fantozzi - Il ritorno \u00e8 un film del 1996 diretto da Neri Parenti. \u00c8 il nono capitolo della saga incentrata sulle vicende dell'ex impiegato Ugo Fantozzi, ideato ed interpretato da Paolo Villaggio. Questo film, oltre ad avere Maria Cristina Macc\u00e0 a interpretare il doppio ruolo di Mariangela e Uga Fantozzi al posto dello storico Plinio Fernando, \u00e8 inoltre l'ultimo dove compare Gigi Reder (nel ruolo del ragionier Filini), morto nel 1998.\nTrama.\nPina, Mariangela e il geometra Filini sono al cimitero per l'anniversario della morte di Fantozzi. Filini piange, ma Pina lo rincuora dicendo che suo marito si sta godendo il suo posto in paradiso. Nell'aldil\u00e0 invece Fantozzi non riesce ad entrare in paradiso a causa della mancanza di posti. Un angelo somigliante all'allora segretario del PDS, Massimo D'Alema, lo rispedisce quindi provvisoriamente sulla Terra, grazie a un accordo in base al quale potr\u00e0 riprendere la propria vita come se non fosse mai morto.\nUgo viene svegliato come sempre dalla moglie Pina, stranamente vestita di nero, che gli affida un incarico: andare a prendere la nipote Uga a scuola. Mentre Fantozzi l'aspetta, uno studente gli sottrae la benzina dalla macchina per fare rifornimento al proprio motorino, aspirandola con un tubo che getta poi a terra. Appare Uga che dice di essersi nascosta per la vergogna, perch\u00e9 tutte le sue amiche hanno un motorino e solo lei viene recuperata dal nonno. Cerca poi di accendersi uno spinello, ma Fantozzi le sottrae l'accendino e lo getta proprio sulla pozza di benzina, facendo esplodere la Bianchina. Uga annuncia di voler andare in discoteca e si lamenta con i nonni di non avere ancora il motorino. Fantozzi ordina alla nipote di rincasare entro mezzanotte, ma alle tre Uga non \u00e8 ancora tornata, facendo preoccupare molto i nonni. Essi vengono quindi a sapere che Uga \u00e8 stata rapita. Pur con l'aiuto della polizia, Fantozzi non riesce a trovare la nipote e un messaggio gli comunica la cifra del riscatto: \"3 650 000 lire pi\u00f9 IVA\". Fantozzi deposita il denaro a una fiera dove \u00e8 in vendita un motorino allo stesso prezzo. In casa suona il campanello: finalmente ritorna Uga, accompagnata da un agente di polizia. Pina viene quindi a sapere che il rapimento era solo una messa in scena e che i soldi del riscatto sono stati spesi per il motorino. Fantozzi, imbestialito, decide dunque di dar fuoco al motorino di Uga, anche come vendetta per la sua Bianchina, ma scopre poi che Pina e la nipote avevano restituito il motorino e ripreso i soldi, e che ha bruciato quello di un muscoloso fattorino, il quale per vendetta lo costringe a tirare un risci\u00f2.\nFantozzi viene poi colto da una depressione profonda provocata dall'andropausa e comincia a chiamare di continuo una linea telefonica erotica, non rendendosi minimamente conto degli alti costi delle telefonate. Pur di riuscire a pagare le salatissime bollette del telefono, Pina si finge una di quelle intrattenitrici telefoniche, riuscendo anche a mettersi in contatto con Fantozzi. Dopo varie avventure, il marito viene a scoprire che la donna con cui parla al telefono da tempo \u00e8 in realt\u00e0 sua moglie.\nDurante una partita di bocce, Fantozzi incontra la Signorina Silvani, che desidera sottoporsi a un intervento di chirurgia estetica. Non avendo i soldi che il medico pretende, li chiede a Fantozzi, raccontandogli di aspettare un bambino da lui. Intanto il chirurgo plastico della Silvani parte per Rimini che quest'ultima deve raggiungere per l'operazione. Al viaggio a Rimini si unir\u00e0 anche Fantozzi, che \u00e8 riuscito a portare i 5 milioni necessari per il parto. Sul treno la Silvani simula di avere gi\u00e0 le doglie. Quando scopre l'imbroglio, Fantozzi finge d'essere felice, ma la signorina Silvani avverte il suo dolore e si scusa con lui. Il ragioniere le chiede allora di tenere il cuscino che la Silvani aveva tenuto sulla pancia, immaginando che quel guanciale sia suo figlio.\nIl Megadirettore Galattico intanto \u00e8 stato arrestato con l'accusa di corruzione: l'uomo scarica tutte le colpe a Fantozzi, che viene prima arrestato e poi scarcerato in attesa del processo. Mentre esce di galera, il Mega-Direttore gli offre un incarico di corruzione che Fantozzi rifiuta. Avendo ascoltato il dialogo, due agenti gli chiedono di collaborare con le forze dell'ordine per incriminare il suo superiore. Fantozzi accetta, ma alla fine viene incastrato e il Mega-Direttore esce dal carcere, mentre il ragioniere viene condannato a 20 anni di prigione. Qualche anno dopo per\u00f2 viene scarcerato, grazie all'indulto. Ormai libero, Fantozzi corre a casa per seguire la partita dell'Italia nella finale dei mondiali di calcio, ma proprio sul pi\u00f9 bello viene richiamato in Paradiso.\nQui Fantozzi viene fatto entrare in una grande sala tipo cinema dove le anime beate stanno in contemplazione della Grande Luce. Gli capita per\u00f2 uno scomodo posto, il numero 17 e per di pi\u00f9 dietro a una colonna e, improvvisamente, la visione della luce viene interrotta da un intervallo pubblicitario, che un angelo somigliante a Silvio Berlusconi gli riferisce che durer\u00e0 per tutta l'eternit\u00e0. Fantozzi esprime la sua felicit\u00e0 dicendo \"Come sono beato, io\".\nCritiche.\nIl film \u00e8 stato criticato per la scena dei giovani che gettano massi dai cavalcavia contro le auto in corsa lungo l'autostrada sottostante, dato che in quel periodo in Italia (ma non solo) si erano realmente verificati svariati casi del genere. In uno degli episodi pi\u00f9 recenti (27 dicembre 1996) aveva trovato la morte una giovane novella sposa di Civitanova Marche, Maria Letizia Berdini. Per rispetto nei confronti della vittima e dei suoi familiari, in accordo con il distributore del film, l'intera sequenza \u00e8 stata tagliata dalla proiezione nel \"Cinema Rossini\", la pi\u00f9 grande sala della citt\u00e0 della defunta.\nLuoghi.\nLa stazione ferroviaria, dove Fantozzi porta la moglie e i soldi per la signorina Silvani, \u00e8 quella di Roma Ostiense."}
{"id": "404828", "revid": "729019", "url": "https://it.wikipedia.org/wiki?curid=404828", "title": "Republic P-43 Lancer", "text": "Il Republic P-43 Lancer era un aereo da caccia realizzato dalla Republic Aviation Company, azienda in precedenza nota come Seversky Aircraft Company, sul finire degli anni trenta.\nVelivolo monomotore e monoplano ad ala bassa venne immesso in servizio operativo dall'USAAC nel corso del 1940. Sviluppato dal precedente Seversky P-35, diede a sua volta origine al progetto del ben pi\u00f9 famoso Republic P-47 Thunderbolt.\nSviluppo.\nNel mese di febbraio del 1937 lo United States Army Air Corps emise una specifica relativa ad un nuovo velivolo da caccia monomotore con motore a V raffreddato a liquido (\"Circular Proposal X-609\", la stessa che diede origine al Bell P-39 Airacobra ed al Curtiss P-40) alla quale la Seversky rispose con il progetto AP-3 (sigla di \"Army Project 3\"), sviluppo del caccia P-35 sul quale fu installato un motore Allison V-1710 al posto dell'originario Pratt &amp; Whitney R-1830 (motore radiale raffreddato ad aria).\nPer iniziativa privata, sulla spinta dalle convinzioni del progettista Alexander Kartveli circa la maggiore opportunit\u00e0 di impiegare unit\u00e0 motrici di tipo radiale, la Seversky realizz\u00f2 anche un secondo velivolo: denominato AP-4 impiegava (sulla stessa cellula del P-35) una versione sovralimentata del Pratt &amp; Whitney R-1830 (noto anche con il nome di \"Twin Wasp\"), in grado di sviluppare la potenza di 1\u00a0050\u00a0hp.\nL'AP-4 fu realizzato in due esemplari di cui il secondo (identificato come AP-4D) era motorizzato con una versione del 14 cilindri ancora pi\u00f9 potente (1\u00a0200\u00a0hp); questo secondo esemplare fu oggetto di un iniziale interesse da parte dell'USAAC che ne ordin\u00f2 un esemplare, con la denominazione di XP-41, ma che venne successivamente accantonato. L'unico velivolo costruito venne utilizzato dal NACA per prove aerodinamiche riguardanti la forma della cappottatura del motore.\nL'AP-4 ricevette matricola civile NX-2597 e, al termine delle prove di valutazione durante le quali il prototipo and\u00f2 distrutto in un incidente di volo, port\u00f2 l'USAAC ad avanzare un ordine per tredici esemplari di pre-serie che, con la sigla identificativa YP-43 e battezzati \"Lancer\", furono consegnati tra il settembre del 1940 e l'aprile del 1941. Nel frattempo, il 13 ottobre del 1939, si era concretizzata l'uscita di Alexander de Seversky dalla societ\u00e0 che portava il suo nome che nell'occasione venne ridenominata in Republic Aviation Corporation.\nNel medesimo periodo, sulla scorta delle prime esperienze della guerra in Europa e grazie alle evoluzioni tecnologiche resesi disponibili, l'USAAC promosse un nuovo concorso per un'ulteriore velivolo da caccia per la quale la Republic (sempre sotto la guida tecnica di Kartveli) propose ben tre progetti ancora una volta derivanti dai precedenti: si tratt\u00f2 dell'AP-4J (dotato di motore Pratt &amp; Whitney R-2180 da 1\u00a0400\u00a0hp) e dell'AP-4L (motorizzato con il Pratt &amp; Whitney R-2800 da 2\u00a0000\u00a0hp) che, come evidente dalla denominazione, discendevano dall'originario AP-4 e dell'AP-10 che, riprendendo la formula dell'AP-3, montava il V-12 Allison V-1710 capace di sviluppare la potenza di 1\u00a0150\u00a0hp.\nLe risultanze di questi progetti vennero rispettivamente designate P-44-1, P-44-2 e P-47 e produssero risultati tra loro molto diversi: le prestazioni stimate per P-44-1, sebbene non trascurabili per l'epoca, vennero considerate insufficienti in prospettiva mentre il P-44-2 ottenne, nel luglio del 1940, l'interesse dell'USAAC che manifest\u00f2 le proprie intenzioni con un primo ordine di 225 esemplari che, nel settembre successivo, fu incrementato di altri 174 velivoli. Dal canto suo il primo P-47 non incontr\u00f2 immediatamente il favore delle autorit\u00e0 che ne richiesero una versione pi\u00f9 pesante (sia in termini di struttura, in quanto il P-47 rientrava nella classe di caccia definiti \"leggeri\", che in termini di armamento); per far fronte a questa richiesta Kartveli decise di fondere le caratteristiche dei due distinti progetti, dando cos\u00ec origine all'MX-5: si trattava in sostanza dell'AP-10 con motore radiale, progetto che avrebbe dato origine al P-47B.\nPoich\u00e9 le potenzialit\u00e0 di questo nuovo progetto apparvero pi\u00f9 promettenti, l'USAAC (che nel corso del 1941 avrebbe visto mutare la propria designazione in United States Army Air Forces) decise di annullare il programma del P-44 nel settembre del 1940, ancor prima della realizzazione del prototipo. Per altro, alla luce degli eventi maturati, le autorit\u00e0 militari si preoccuparono di garantire alla Republic commesse sufficienti a scongiurare difficolt\u00e0 economiche in capo all'azienda nel lasso di tempo necessario allo sviluppo del P-47B. Scatur\u00ec cos\u00ec la decisione di avanzare ordinativi per la versione di serie del Lancer: per la precisione vennero richiesti 54 esemplari della versione iniziale P-43, 80 della versione P-43A (consegnati a partire dal 1941) e 125 della variante P-43-1 (consegnati a partire dal 1942).\nDescrizione tecnica.\nStruttura.\nIl P-43 Lancer era un monoplano ad ala bassa, dalla struttura interamente metallica le cui forme riprendevano, affinandole, quelle del predecessore Seversky P-35; l'ala, di pianta ellittica, presentava il bordo d'attacco in posizione piuttosto avanzata ed il bordo d'uscita pronunciato all'indietro in prossimit\u00e0 della fusoliera. La cabina di pilotaggio era sovrastata da una cappottatura caratterizzata dalla presenza evidente delle intelaiature di connessione tra i vari elementi in blindovetro. Gli impennaggi erano di tipo classico, con lo stabilizzatore collocato alla base della deriva. L'unico elemento di evidente discontinuit\u00e0 rispetto al P-35 era rappresentato dal carrello d'atterraggio: pur mantenendo la configurazione tricicla posteriore, nel caso del P-43 il sistema di ritrazione portava gli elementi anteriori a rientrare, con movimento laterale direzionato verso il centro del velivolo, all'interno della struttura alare; l'elemento posteriore era costituito dal classico ruotino di coda.\nMotore.\nCome detto il Lancer, durante tutto il suo processo di sviluppo, venne sempre equipaggiato con il motore radiale a 14 cilindri Pratt &amp; Whitney R-1830 Twin Wasp; le varianti impiegate (in ogni caso dotate di turbocompressore) passarono dalla \"R-1830-47\" installata sulla prima versione di serie (P-43), alla \"R-1830-57\" del P43A-1; la potenza erogata rimase comunque invariata a 1\u00a0200\u00a0hp (pari a 895\u00a0kW).\nArmamento.\nL'armamento del Lancer era costituito da quattro mitragliatrici, due delle quali disposte al di sopra del motore e due disposte (una per parte) all'interno delle semiali. Nelle versioni P-43 e P-43A due armi erano Browning M1919 calibro .30\u00a0in (7,7\u00a0mm) e due Browning M2 calibro .50\u00a0in (12,7\u00a0mm). A partire dalla versione P-43A-1 tutte le quattro mitragliatrici erano del tipo Browning M2 calibro .50\u00a0in.\nA partire dalla versione P-43A fu introdotta la possibilit\u00e0 di trasportare bombe per un peso massimo di 400\u00a0lb (pari a poco pi\u00f9 di 181\u00a0kg): potevano essere impiegate fino a sei bombe da 20\u00a0lb (circa 9\u00a0kg) oppure due da 200\u00a0lb (pari a 91\u00a0kg).\nImpiego operativo.\nInizialmente i P-43 furono consegnati all'USAAC che, non considerandoli idonei al combattimento, li assegn\u00f2 a compiti di addestramento; nell'ambito del programma Affitti e prestiti, 108 velivoli vennero assegnati alla Repubblica di Cina (nota anche come Cina Nazionalista); questi aerei furono in parte impiegati nel \"4th Group\" dell'aeronautica cinese, in parte furono ceduti al \"1st American Volunteer Group\" (meglio noto come Tigri Volanti) ed in parte rimasero in India in attesa di essere trasferiti nei reparti cinesi. Questi ultimi tuttavia vennero demoliti ed i loro motori destinati ad utilizzi ritenuti maggiormente significativi. L'impiego in combattimento dei Lancer nel teatro cinese \u00e8 da considerarsi sporadico e foriero di risultati modesti.\nAlcuni dei Lancer rimasti negli Stati Uniti furono modificati mediante l'installazione di fotocamere e destinati a compiti di fotoricognizione; otto di questi velivoli (quattro della versione P-43E e quattro della P-43D) vennero assegnati alla Royal Australian Air Force tra l'agosto ed il novembre del 1942. La forza aerea australiana li design\u00f2 A56 assegnandoli alla \"1st Photo Recon Unit\", ma rese al mittente i 5 esemplari superstiti nel giro di poco meno di un anno. Di questi velivoli uno risult\u00f2 disperso durante una missione di ricognizione dell'8 marzo 1943; il relitto venne ritrovato solo quindici anni pi\u00f9 tardi a nord-est di Melbourne.\nVersioni.\n\"Dati tratti da \"www.uswarplanes.net\"\" \"e da \"www.century-of-flight.net\"\".\nTutti i velivoli vennero presto dichiarati inadeguati al combattimento; come prassi consolidata in questi casi (indipendentemente dalla sigla originaria), la designazione venne modificata con l'applicazione del prefisso R (per \"restricted\")."}
{"id": "404845", "revid": "54370", "url": "https://it.wikipedia.org/wiki?curid=404845", "title": "Republic P-43", "text": ""}
{"id": "404851", "revid": "119706552", "url": "https://it.wikipedia.org/wiki?curid=404851", "title": "Holly Body", "text": "Biografia.\nInizi\u00f2 la sua carriera come danzatrice in bikini e spogliarellista per poi cominciare la sua avventura nel cinema porno nel 1992. Inizialmente, per distinguersi si tinse i capelli di biondo ma successivamente, dopo un intervento di chirurgia plastica al seno, \u00e8 tornata al colore naturale, scuro. Holly Body , lavor\u00f2 sia negli Stati Uniti d'America che in Europa e riusc\u00ec a farsi concedere facoltosi contratti dalle case di distribuzione delle pellicole.\nNel 2001 si ritir\u00f2 temporaneamente dalle scene e decise di operarsi con numerosi interventi chirurgici per abbellirsi varie parti del corpo, in particolare il viso ed il seno. Nel 2003 torn\u00f2 a lavorare utilizzando il nome d'arte di Holly \"BJ\" Morgan.\nFilmografia.\nHolly Body \u00e8 stata protagonista di circa ottanta film ed ha preso parte alla serie pornografica \"Babewatch\", probabilmente il suo lavoro che ebbe pi\u00f9 successo. Altre pellicole abbastanza note furono \"Jenna's Revenge\", \"Apassionata\", \"Paradise and Priceless\" mentre tra le pi\u00f9 recenti fece fortuna la serie \"Double Decker Sandwich\", realizzata nel 2004."}
{"id": "404855", "revid": "767487", "url": "https://it.wikipedia.org/wiki?curid=404855", "title": "Estra", "text": "Gli Estra sono una Rock band italiana, originaria di Treviso, nel Veneto, nata nel 1991 dall'incontro di Giulio Casale (voce), Eddy Bassan (basso), Nicola \"Accio\" Ghedin (batteria) e Abe Salvadori (chitarra).\nBiografia.\nIl gruppo nasce nel 1991 a Treviso. Fin dall'inizio riscuote un discreto successo dalla critica e dal pubblico grazie a due album autoprodotti. Ci\u00f2 che pi\u00f9 contraddistingue gli Estra sono i testi dai quali traspare una notevole ricerca poetica. Per questo motivo si usa spesso definire il loro genere come \"rock d'autore\".\nSono stati uno dei gruppi di punta del rock italiano a partire dalla met\u00e0 degli anni novanta e i primi anni duemila. \nSono stati i vincitori di Rock Targato Italia nell'edizione del 1994.\nHanno tenuto centinaia di concerti su e gi\u00f9 per l'Italia nei club e nei maggiori festivals italiani (Concerto del Primo Maggio a Roma, Arezzo Wave, Sonoria Milano, Neapolis Festival, Tora! Tora! )\nTra le tante collaborazioni c'\u00e8 da segnalare la partecipazione di Vinicio Capossela nella canzone Nordest Cowboy (contenuta nel loro terzo album \"Nordest Cowboys\") e l'apertura al concerto dei The Cure nel 1998 con Marlene Kuntz e Cornershop.\nDopo una notevole carriera, con quattro album ufficiali registrati in studio con la GCD Warner Music e un doppio cd live (\"Metamorfosi\", \"Alterazioni\", \"Nordest Cowboys\", \"Tunnel Supermarket\" e il doppio cd live dal titolo \"A conficcarsi in carne d'amore\")\nIl disco \"Alterazioni\" \u00e8 votato dai lettori della rivista musicale Il Mucchio Selvaggio tra i migliori 10 dischi rock del 1997.\nIl disco Nordest Cowboys, da pi\u00f9 parti considerato il loro capolavoro, \u00e8 stato prodotto dall'americano Jim Wilson e la produzione esecutiva di Federico Sparano.\nLa band sembra essere arrivata a un periodo di stallo. Il gruppo non si definisce sciolto ma semplicemente in pausa, in attesa di nuovi stimoli.\nLa carriera degli Estra \u00e8 stata curata sin dall'esordio dal loro fraterno manager Federico Sparano quasi un quinto elemento del gruppo (un ex dj radiofonico specializzato in musica rock noto nel mondo delle radio private con lo pseudonimo di Federico Massaro)\nNel frattempo Giulio Casale continua la sua carriera artistica attraverso lavori musicali da solista con gli album \"Sullo Zero\" (Artes Records 2002) \"In fondo al blu\" (Artes Records 2005) e \"Dalla parte del torto\" (2012), \"Inexorable\" (Vrec 2019) e un'intensa attivit\u00e0 teatrale con Andrea Scanzi in \"Le cattive strade\" (scritto da Andrea Scanzi e Giulio Casale) dove si ripercorre la carriera di Fabrizio De Andr\u00e9, raccontando gli snodi del percorso artistico del poeta e cantautore ligure.\nSul finire del 2013 si fa insistente una voce di una possibile riunione degli Estra e di un ritorno live sulle scene giusto a dieci anni dall'ultimo concerto; Giulio Casale sulla sua pagina ufficiale Facebook sembra non smentire l'ipotesi dichiarando che il tutto potrebbe accadere gi\u00e0 nella primavera/estate 2014. La cosa si concretizza con un tour nell'aprile 2014 che comprende le citt\u00e0 di Treviso, Milano, Firenze e Roma."}
{"id": "404861", "revid": "554814", "url": "https://it.wikipedia.org/wiki?curid=404861", "title": "Accademie e scuole militari in Italia", "text": "Le accademie e scuole militari in Italia sono istituti di formazione militare sotto il controllo diretto dell'amministrazione competente.\nAlcune sono interforze, ovvero sono frequentate dal personale di tutte le forze armate italiane; altre sono specifiche di forza armata. Oltre alle accademie, esistono diversi tipi di scuole militari; il denominativo comune \"scuola\" fa per\u00f2 riferimento a tipi di istituti formativi completamente differenti tra loro, da non confondere.\nScuole superiori militari.\nLe scuole militari sono scuole superiori ad ordinamento militare, comprendenti percorsi formativi di liceo classico, scientifico, cui possono accedere i ragazzi a partire dai 15 anni (ovvero dal III liceo per lo scientifico e dal I liceo corrispondente al terzo anno per il classico), con lo scopo di prepararli per l'accesso alle accademie militari. La tradizione delle Scuole Militari \u00e8 nata con la scuola militare Nunziatella di Napoli (Esercito) e il Collegio navale, oggi Scuola navale militare \"Francesco Morosini\" di Venezia (Marina Militare).\nIn anni recenti, \u00e8 stata riaperta la Scuola militare \"Teuli\u00e9\" di Milano ed \u00e8 stata fondata la Scuola militare aeronautica \"Giulio Douhet\" di Firenze.\nAccademie militari, scuole d'applicazione d'arma e scuole di guerra.\nLe accademie militari sono le istituzioni formative degli ufficiali di carriera delle diverse forze armate; istituzioni in cui, oltre a conseguire un diploma di laurea (che, in base all'accademia ed al percorso di inquadramento scelto pu\u00f2 essere in scienze strategiche, ingegneria, medicina e chirurgia, etc.), si riceve una formazione militare approfondita. La formazione \u00e8 integrata da un'intensa attivit\u00e0 fisica, e dalla pratica di sport d'\u00e9lite quali equitazione, scherma, paracadutismo, arti marziali, ecc...\nI percorsi formativi d'accademia, compreso il proseguimento dei corsi che si segue presso le scuole d'applicazione d'arma post-accademia, durano 4 o 5 anni (comprensivi anche di lunghi periodi di tirocinio di Reparto, e del conseguimento degli eventuali brevetti necessari per la propria arma / specialit\u00e0 di assegnazione).\nLe scuole di guerra sono invece istituti formativi avanzati, riservati agli ufficiali di carriera delle forze armate con diversi anni di esperienza, che vi devono frequentare i corsi di perfezionamento e preparazione alle responsabilit\u00e0 di comando superiore nel momento di passaggio dai ranghi degli ufficiali \"inferiori\" a quelli degli ufficiali \"superiori\" (per l'Esercito, ad esempio, nel momento del passaggio al grado di maggiore).\nScuole e centri di formazione.\nEsistono poi le cosiddette \"scuole di formazione\" (da non confondersi n\u00e9 con le scuole superiori militari, n\u00e9 con le scuole d'applicazione d'arma), che sono centri o istituti interni alle diverse forze armate, e che forniscono l'inquadramento iniziale per sottufficiali o truppa addetta a particolari ruoli/specialit\u00e0. Erogano inoltre corsi di formazione, di breve o media durata, al personale gi\u00e0 inquadrato (truppa, sottufficiali, ufficiali), per il conseguimento di particolari competenze operative e specialistiche.\nElenco degli istituti militari di formazione in Italia.\nDelle forze dell'ordine e dei corpi militari dello Stato.\nInterforze di Polizia.\nNata nel 1981 provvede a corsi di Alta Formazione per tutte le forze di polizia italiane (CC, PS, GDF e PP) in pi\u00f9 organizza studi, congressi e corsi riguardanti il coordinamento delle forze di polizia. \u00c8 retta da un generale di divisione o da un dirigente generale."}
{"id": "404866", "revid": "124365380", "url": "https://it.wikipedia.org/wiki?curid=404866", "title": "Santi protettori delle forze armate italiane", "text": "Per tradizione le Forze armate italiane e le proprie Armi, Corpi e Specialit\u00e0 sono poste sotto la protezione di un Santo patrono: il giorno di festa patronale non coincide con il giorno in cui si celebra la festa del corpo, che generalmente deriva dalla data di costituzione o dalla data di rilevanti fatti d'armi."}
{"id": "404871", "revid": "103342056", "url": "https://it.wikipedia.org/wiki?curid=404871", "title": "Park City (disambigua)", "text": "Park City \u00e8 il nome di alcune citt\u00e0 degli Stati Uniti:"}
{"id": "404881", "revid": "14214", "url": "https://it.wikipedia.org/wiki?curid=404881", "title": "Allegorico", "text": ""}
{"id": "404884", "revid": "21079", "url": "https://it.wikipedia.org/wiki?curid=404884", "title": "Legge di inerzia di Sylvester", "text": ""}
{"id": "404897", "revid": "125931937", "url": "https://it.wikipedia.org/wiki?curid=404897", "title": "Convenzione indennizzo diretto", "text": "La convenzione indennizzo diretto (CID), che non deve essere confusa con la constatazione amichevole d'incidente stradale (CAI) (che \u00e8 solo una prova testimoniale stragiudiziale con pieno valore giudiziale e non rappresenta una assunzione di responsabilit\u00e0 da parte dei sottoscrittori), \u00e8 una convenzione tra aziende assicuratrici, prevista dalla legge italiana.\nStoria.\nVenne stipulata il 15 maggio 1978 per consentire una liquidazione pi\u00f9 veloce e semplice dei danni a cose e a persone, determinati da un sinistro stradale, direttamente dal proprio assicuratore.\nAlla convenzione possono aderire tutte le imprese assicuratrici che operano nel territorio italiano.\nA partire dal 1\u00ba giugno 2004 la convenzione prevede la possibilit\u00e0 di risarcimento dei danni fisici al conducente e ai passeggeri e il risarcimento di eventuali danni alle cose trasportate, fino ad un massimo di 15.000 \u20ac per ciascuna delle persone ferite.\nDal 1\u00ba febbraio 2007 la Convenzione Indennizzo Diretto, per legge (Decreto legislativo 7 settembre 2005 n. 209), \u00e8 stata sostituita dal CARD (Convenzione tra Assicuratori per il Risarcimento Diretto).\nCaratteristiche.\nIl CID viene redatto e sottoscritto congiuntamente dai conducenti dei due veicoli coinvolti. Con esso i contraenti rinunciano alla procedura di liquidazione prevista dal decreto legge 23 dicembre 1976 n. 857 convertito in legge 26 febbraio 1977 n. 39, ed \u00e8 applicabile ove il sinistro avvenga con danno ai soli veicoli.\nLa convenzione prevede che coloro che siano rimasti coinvolti in un incidente compilino il modello CID (anche detto \"modulo blu\") in tutte le sue parti e lo trasmettano alle rispettive compagnie assicurative.\nPer i danni al veicolo la Convenzione non prevede limiti di valore.\nIl danno al veicolo deve essere periziato entro 10 giorni e l'assicuratore deve pagarlo entro 15 giorni dalla perizia. Il danno fisico deve essere risarcito non oltre 30 giorni dalla data di consegna dei referti medici alla propria compagnia assicuratrice. I giorni diventano 60 se il CID \u00e8 firmato solo da uno dei due \u201cprotagonisti\u201d dell\u2019incidente stradale.\nLa convenzione \u00e8 valida solamente qualora i veicoli coinvolti nel sinistro siano solamente due (esclusi macchine agricole e ciclomotori); inoltre si pu\u00f2 ricorrere alla CID (ora CARD vedi \"infra\") per denunciare danni a persone solo se l'incidente abbia causato danni materiali e/o lesioni non gravi alla persona.\nLe informazioni minime necessarie da trasmettere alla propria compagnia sono le seguenti:\nIl CID ha valore legale soltanto per un sinistro che si verifica fra un massimo di due veicoli. In caso di tamponamenamento a catena fra tre veicoli, non vale il risarcimento diretto del danno, per cui le parti devono segnalare il sinistro alla compagnia assicuratrice di colui che ha torto (il primo tamponante) che incarica il proprio perito di parte dopodich\u00e9 si procede alla liquidazione del danno. Possono essere comunque compilati due CID utili come mero raccoglitore di dati: uno fra veicolo A (il primo a tamponare) e B, e un secondo CID fra veicolo B e C (l'ultimo autoveicolo coinvolto), ovvero coi soli dati di quest'ultimo senza ripetere il disegno del sinistro.\nPer poter accedere alla procedura dell'Indennizzo Diretto \u00e8 necessario, in caso di lesioni personali (rientranti nella procedura se micropermanenti), inviare alla propria compagnia (e per conoscenza a quella della controparte) una messa in mora dettagliata e completa e consegnare il certificato medico di avvenuta guarigione. Tuttavia la Corte di Cassazione ritiene che anche in caso di messa in mora incompleta e di mancata consegna del certificato di guarigione non sia improcedibile la domanda risarcitoria avanzata al tribunale in caso di mancato risarcimento danni in via diretta."}
{"id": "404901", "revid": "116767193", "url": "https://it.wikipedia.org/wiki?curid=404901", "title": "Foscolo (disambigua)", "text": ""}
{"id": "404917", "revid": "124085500", "url": "https://it.wikipedia.org/wiki?curid=404917", "title": "Wengen", "text": "Wengen (toponimo tedesco) \u00e8 una frazione di 1\u00a0292 abitanti del comune svizzero di Lauterbrunnen, nel Canton Berna (regione dell'Oberland, circondario di Interlaken-Oberhasli).\nGeografia fisica.\nLa localit\u00e0 sorge a 1\u00a0274\u00a0m\u00a0s.l.m. nel complesso delle Alpi Bernesi (gruppo Eiger-M\u00f6nch-Jungfrau).\nStoria.\n\u00c8 menzionata per la prima volta in documenti ufficiali del 1268. Originariamente una comunit\u00e0 agricola, attrasse l'interesse dei primi turisti all'inizio del XIX secolo (). Il primo albergo fu aperto nel 1835 e il turismo aument\u00f2 notevolmente con la costruzione della Wengernalpbahn nel 1893. A Wengen si trovano molte seconde case e appartamenti in affitto, ricercati dai turisti estivi e invernali, .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nWengen \u00e8, come la vicina M\u00fcrren, dedita principalmente al turismo.\nInfrastrutture e trasporti.\n\u00c8 completamente chiusa al traffico automobilistico. Wengen pu\u00f2 essere raggiunta mediante la Wengernalpbahn (o WAB), una cremagliera lunga 19,091\u00a0km che va da Lauterbrunnen a Grindelwald e alla Kleine Scheidegg. .\nSport.\nDal 1930 Wengen ospita una classica dello sci alpino: il Trofeo del Lauberhorn, tradizionalmente composto dalla discesa libera disputata sulla pista sciistica Lauberhorn (una delle gare pi\u00f9 impegnative del Circo bianco, nonch\u00e9 la pi\u00f9 lunga gara della Coppa del Mondo di sci alpino: lunga 4 km e 480 metri, viene percorsa in circa due minuti e mezzo), dallo slalom speciale disputato sulla pista M\u00e4nnlichen/Jungfrau e dalla combinata la cui classifica viene stilata attraverso la combinazione dei tempi ottenuti nella discesa e nello slalom."}
{"id": "404921", "revid": "111291058", "url": "https://it.wikipedia.org/wiki?curid=404921", "title": "Feroze Gandhi", "text": "Abbandon\u00f2 gli studi superiori nel 1930 per lottare per l'indipendenza dell'India dagli inglesi, e cambi\u00f2 la grafia del suo nome di nascita, cio\u00e8 Feroze Jehangir Ghandy, in Feroze Gandhi, in onore del Mahatma Gandhi che guidava in quel periodo il movimento d'indipendenza indiano.\nIl 26 marzo 1942, ad Allahabad spos\u00f2 Indira Priyadarshini Nehru, figlia di Jawaharlal Nehru, dalla quale ebbe due figli Rajiv e Sanjay. Anni dopo prima il suocero, poi la moglie (Indira Gandhi dopo il matrimonio), e poi il figlio Rajiv furono primi ministri dell'India."}
{"id": "404925", "revid": "767487", "url": "https://it.wikipedia.org/wiki?curid=404925", "title": "Idrogenonio", "text": "Il catione idrogenonio, H3+, \u00e8 uno degli ioni pi\u00f9 abbondanti nell'universo. Sebbene sia meno stabile dei suoi costituenti, H2 e H+, continua ad esistere grazie alla scarsissima densit\u00e0 di materia negli spazi interstellari, e non pu\u00f2 dunque trasferire parte della sua energia ad un altro atomo o molecola. Se si decomponesse spontaneamente, violerebbe il principio di conservazione del momento angolare.\nH3+ ha la forma di un triangolo equilatero. I suoi due elettroni sono divisi fra i tre protoni. La forma degli orbitali \u00e8 simile a quella scoperta dal modello di Walsh nel ciclopropano.\nLe righe di emissione di H3+ sono state identificate nell'atmosfera di Giove e in numerose nebulose.\nFormazione.\nLa formazione di H3+ avviene tramite la seguente reazione:\nLa concentrazione di H2+ \u00e8 il fattore che limita questa reazione. H3+ pu\u00f2 infatti formarsi soltanto negli spazi interstellari quando un raggio cosmico o una radiazione abbastanza energetica ionizza la molecola di idrogeno H2.\nIl raggio cosmico, come si vede nella reazione, ha talmente tanta energia che quella ceduta per ionizzare la molecola di idrogeno \u00e8 sostanzialmente trascurabile. Nelle nubi interstellari, i raggi cosmici si lasciano dietro una traccia di H2+ e, di conseguenza, di H3+.\nReazioni e distruzione.\nEsistono parecchie reazioni di distruzione dello ione H3+; in sostanza reagisce praticamente con qualsiasi altra molecola con cui entri in collisione. Il composto pi\u00f9 abbondante in assoluto nello spazio \u00e8 H2, tuttavia la reazione che coinvolge i due composti \u00e8 soltanto uno scambio di protoni:\nQuesta reazione \u00e8 importante soprattutto per i suoi effetti sul rapporto orto/para di H3+, o per il rapporto tra l'idrogenonio con momento angolare di spin 3/2 e quello con momento 1/2.\nUn'altra reazione importante \u00e8 quella con la seconda molecola pi\u00f9 abbondante, CO.\nHCO+ \u00e8 un composto importante per la chimica interstellare. Il suo forte momento di dipolo e la sua abbondanza lo rendono facilmente rintracciabile dalla radioastronomia.\nH3+ pu\u00f2 anche reagire con l'ossigeno atomico secondo:\nQuesto \u00e8 l'inizio di quella che si pensa possa essere la reazione principale di formazione di acqua dall'ossigeno degli spazi interstellari, e dunque ci\u00f2 che ha dato origine all'acqua presente sulla Terra.\nH3+ pu\u00f2 essere distrutto anche da un processo chiamato \"ricombinazione dissociativa\". Tale reazione decorre in modi differenti, portando anche a prodotti diversi. Quello che avviene nel 75% dei casi \u00e8 la formazione di tre atomi di idrogeno, mentre nel restante 25% delle volte si producono H2 e H."}
{"id": "404942", "revid": "125994796", "url": "https://it.wikipedia.org/wiki?curid=404942", "title": "TG2", "text": "Il TG2 \u00e8 il telegiornale di Rai 2.\nNacque il 15 marzo 1976 sotto la direzione di Andrea Barbato, all'indomani della riforma della Rai che prima trasmetteva lo stesso Telegiornale su ciascuno dei due canali televisivi di stato, prima noti come Programma Nazionale (che poi divenne Rai 1) e Secondo Programma (futura Rai 2) che si dotarono ciascuno di una propria testata giornalistica indipendente, il TG1 e il TG2.\nViene trasmesso dalla Palazzina D del centro di produzione Rai di Saxa Rubra a Roma. Dal 31 dicembre 2012 il TG2 \u00e8 divenuto il primo telegiornale della Rai a trasmettere nel formato d'immagine in e il primo assoluto in Italia (limitatamente alle reti nazionali) ad andare in onda in alta definizione. L'attuale direttore \u00e8 Gennaro Sangiuliano.\nStoria.\nOrigini.\nIl notiziario, all'epoca denominato \"Telegiornale del 2\u00ba Programma\", nacque il 4 novembre 1961, in contemporanea con la nascita del Secondo Programma, con una redazione autonoma da quella del Telegiornale ; inoltre, andava in onda mezz'ora dopo quello del Programma Nazionale e, rispetto ad esso, era breve e comprendeva rapide inchieste e cronaca immediata. A condurre la prima edizione fu Piero Angela; tra i primi conduttori vi erano anche Andrea Barbato, Ennio Mastrostefano e Gustavo Selva. Tra gli anni sessanta e i primi anni settanta tra i conduttori figurarono speaker (quindi personale non giornalistico) come Gianni Rossi, Alberto Lori e Giuseppe D'Amore.\nCon la riforma della RAI del 1975, il Secondo Programma diventa Rete 2 e il suo telegiornale viene ribattezzato \"TG2\", diventando una testata autonoma. Il primo direttore del nuovo telegiornale \u00e8 Andrea Barbato, che per l'occasione innova la formula del notiziario trasformandolo in un \"racconto\" delle notizie, commentato e approfondito con un incremento dei servizi filmati, in luogo di una semplice lettura, e inserendo dirette e dibattiti. Il taglio editoriale era laico e tendenzialmente progressista, vicino quindi a PSI, PSDI e PCI, nonch\u00e9 ai partiti laici (PRI e PLI), realizzando cos\u00ec un chiasmo col GR1, col quale il TG2 condivideva diversi inviati. Tale chiasmo si contrapponeva al TG1 e al GR2, che erano invece di area cattolica. La politica editoriale prevedeva altres\u00ec la nascita di una serie di rubriche di approfondimento.\nLa prima edizione in assoluto del TG2 \u00e8 un breve notiziario della durata di due minuti, in onda alle 19:00 del 15 marzo 1976 con il titolo \"TG2 Notizie\". La prima edizione vera e propria va in onda poco dopo, alle 19:30 (nel periodo estivo l'orario d'inizio sarebbe stato posticipato alle ore 20:00, per poi stabilirsi definitivamente con la successiva programmazione autunnale alle 19:45) identificata come \"TG2 Studio Aperto\", condotto da Piero Angela e della durata di un'ora: la prima parte \u00e8 dedicata alle notizie del giorno, mentre la seconda agli approfondimenti e alle interviste agli ospiti in studio, a cui i telespettatori possono porre domande che vengono poi lette dal conduttore. Oltre ad Angela, alla conduzione si alternano periodicamente anche Mario Pastore e Italo Moretti. Il marchio del TG2 di questo periodo fu realizzato da Piero Gratton, la musica fu realizzata da Gianfranco Baldazzi, mentre la scenografia dello studio venne realizzata da Tullio Zitkowsky. Due ulteriori edizioni, \"Stasera\" e \"Stanotte\", vanno in onda in chiusura dei programmi, alla cui conduzione si alternano Brunella Tocci, Umberto Segato e Nuccio Puleo. Nel tardo pomeriggio, in concomitanza con l'inizio delle trasmissioni, va in onda una serie di rubriche riunite sotto la testata TG2-\"La giornata\", fra le quali \"Dal Parlamento\" e \"Sport sera\" (trasmesso da Milano). A partire dal 25 ottobre 1976, il TG2 aggiunge un'edizione diurna, \"Oretredici\", in onda alle 13:00 e condotta da Italo Gagliano, Maurizio Vallone, Giancarlo Santalmassi, Ettore Masina e Carlo Picone, che si succedono ad alternanza regolare.\nTra gli altri giornalisti della testata occorre citare anche Giuseppe Fiori, Emmanuele Rocco, Giuseppe Marrazzo, Fernando Cancedda, Ruggero Orlando, Giulio Colavolpe, Gino Pallotta, Italo Gagliano, Ezio Zefferi, Tina Lepri, Sandro Ruotolo, Mauro Dutto, Gianni Manzolini, Antonello Marescalchi, Luca Ajroldi. Gli inviati, condivisi con il GR1, sono Aldo Longo, Salvo Mazzolini, Jas Gawronski e Carlo Mazzarella.\nIl 10 aprile 1976 debutt\u00f2 una rubrica del TG2 intitolata \"Giornale di educazione sessuale\", prima trasmissione televisiva italiana dedicate all'argomento, condotta dalla dottoressa Maria Vittoria Antonaroli Lustro e trasmessa ogni sabato alle 18. La trasmissione fu sospesa dopo 4 puntate, a causa delle critiche.\nLa redazione sportiva cura le rubriche \"Diretta Sport\", \"Domenica Sprint\", \"Sport Sera\", \"Dribbling\", \"Gol Flash\", \"Eurogol\" ed \u00e8 affidata a Maurizio Barendson, Remo Pascucci e Beppe Berti ai quali si affiancano Gianfranco De Laurentiis, Bruno Pizzul, Guido Oddo, Ennio Vitanza, Giorgio Martino, Gianni Min\u00e0, Mauro Alunni, Aurelio Addonizio e Mario Poltronieri. Gli speaker principali sono Marco Raviart, Alberto Lori e Giaco Giachetti, i quali leggono fuori campo i testi delle notizie, affiancando i conduttori. A loro succedono Pino Berengo Gardin e Teresa Piazza. Nel corso degli anni si aggiungono ulteriori rubriche culturali e di servizio, tra cui \"Amico Libro \"di Carlo Cavagli\u00e0, \"Di tasca nostra\" di Tito Cortese (antesignana di \"Diogene\" di Antonio Lubrano), \"Bella Italia\" (la quale poi passer\u00e0 alla \"TGR\" con il nuovo titolo \"Bellitalia\") e \"Gulliver.\"\nNel frattempo il TG2 si avvicina sempre di pi\u00f9 alle posizioni del Partito Socialista di Bettino Craxi, ponendosi quindi come alternativa laica al TG1, pi\u00f9 vicino alle posizioni democristiane. Nell'edizione delle 19:45 (che dal gennaio 1981 diventa semplicemente \"TG2 Telegiornale\"), con la direzione di Ugo Zatterin, debutta la prima conduttrice donna di un telegiornale serale, Piera Rolandi, che si alterna a Giancarlo Santalmassi (vicedirettore della testata dal 1980 al 1987), Franco Biancacci, Mimmo Liguoro e Gianni Manzolini; cura la pagina degli spettacoli Marlisa Trombetta, mentre il vaticanista \u00e8 Ugo D'Ascia. Il 23 novembre 1980, durante l'edizione delle 19:45, il TG2 \u00e8 il primo a informare del sisma dell'Irpinia del 1980 avvertito qualche minuto prima, per poi approfondire l'accaduto in una lunga diretta straordinaria a partire dalle 21:53 della stessa sera.\nPassano gli anni e debuttano altre rubriche come \"Diogene\" (rubrica curata e condotta di Antonio Lubrano e poi sostituita da \"Costume e Societ\u00e0\" dal 1994), \"Nonsolonero\" (dedicato al mondo dell'immigrazione) e \"Pegaso\" (una nuova formula di telegiornale notturno ideata da Luca Ajroldi). Aumentano frattanto le conduttrici donne dell'edizione delle 19:45 Lilli Gruber e Carmen Lasorella. Tra i conduttori figurano Enrico Mentana e Clemente Mimun (il quale dal 1994 sar\u00e0 anche direttore della testata), mentre tra gli inviati vi sono Maria Giovanna Maglie e Anna La Rosa.\nSotto la guida di Mimun il TG2 vede crescere notevolmente i suoi indici d'ascolto. Per volont\u00e0 del nuovo direttore, inoltre, vengono apportate diverse novit\u00e0 alla linea editoriale, la quale si concentra molto pi\u00f9 sulla cronaca rispetto al passato, oltre a portare la durata dell'edizione delle 13:00 a un'ora e realizzare le rubriche \"Motori\", \"Eat Parade\" e \"Salute\". La novit\u00e0 pi\u00f9 importante, per\u00f2, riguarda l'edizione serale: dal 6 novembre 1995, infatti, si sposta alle 20:30, introducendo per l'occasione una nuova immagine, con grafica realizzata da David Del Bufalo e sigle arrangiate da Eugenio Mori e il logo TG2 inscritto in un quadrato rosso. Venuto meno nel frattempo il riferimento politico del PSI, il TG2 si sposta dalle tradizionali posizioni laiche di sinistra verso i partiti del centro-destra, quali Forza Italia e, con la direzione di Mauro Mazza, Alleanza Nazionale.\nAnni 2000.\nIn occasione del capodanno del 2000, il telegiornale decise di modificare la sua videosigla aggiungendo un \"mila\" come fece Rai 2. Su sfondo rosso apparivano la T, poi la g e per ultimo un piccolo errore di scrittura, invece di 2mila fu scritto 2uemila. Il logo si complet\u00f2 con la scritta Tg2uemila, invece di Tg2mila. L'errore fu svelato da \"Striscia la notizia\", che diede ironicamente la colpa al baco del millennio.\nCon il passaggio di Mimun alla direzione del TG1, dal maggio 2002 il nuovo direttore \u00e8 Mauro Mazza, a cui succeder\u00e0 nell'agosto 2009 Mario Orfeo. Tra le novit\u00e0 adottate da Mazza vi sono, a partire dal 21 ottobre 2002, un restyling dell'immagine (grafica curata da Paul Dockerty e musiche di Angelo Talocci), la conduzione a coppie (e la presenza di un ospite) per l'edizione delle 13:00 e quella in piedi per le altre edizioni (quella delle 20:30 inizia con una copertina e in seguito sar\u00e0 divisa in due parti); sempre con Mazza vi \u00e8 la nascita delle rubriche \"Mizar\", \"Dossier Storie\" e \"TG2 10 minuti\", delle edizioni delle 18:15, delle 17:45 (dal luned\u00ec al venerd\u00ec per i non udenti), delle 18:00 (nel weekend) e il ritorno dell'edizione di mezzasera (che era stata cancellata da Mimun), e l'arrivo di nuovi giornalisti tra cui Maurizio Martinelli, Marco Bezhmalinovich, Manuela Moreno, Christiana Ruggeri, Laura Berti e Daniele Rotondo ma allo stesso tempo si dimettono altri giornalisti come Attilio Romita (il quale passa al TG1), Carlo Picone (scomparso per un malore nel 2003), Paola Ferrari (la quale passa a Rai Sport), Daniela Vergara e Francesco Giorgino (anche lui passa al TG1).\nDella direzione Mazza resta noto un episodio avvenuto il 7 dicembre 2006 nel corso dello spazio \"TG2 10 minuti\" condotto da Maurizio Martinelli, dove era ospite Nicola De Martino, un uomo separato dalla moglie che aveva potuto rivedere suo figlio Luca (cresciuto in Australia e presente anche lui in studio) solo dopo che quest'ultimo aveva raggiunto la maggiore et\u00e0. Allorch\u00e9 Martinelli rifiut\u00f2 all'uomo la lettura di una lettera, estrasse un flacone di benzina dalla giacca, se la vers\u00f2 addosso e minacci\u00f2 di darsi fuoco. Fermato in pochi istanti dai tecnici di studio, dal conduttore e dal figlio, a fine programma De Martino chiese scusa ai telespettatori. La vicenda ebbe poi un risvolto grottesco poco dopo, mentre stava andando onda la sigla di coda del telegiornale: Martinelli, non accorgendosi che i microfoni erano ancora accesi, apostrof\u00f2 l'uomo con un'espressione triviale, che venne poi ripresa da varie trasmissioni satiriche come Blob e di cui il giorno dopo il conduttore si scus\u00f2 pubblicamente. Ampio risalto ebbe inoltre un editoriale del novembre 2007 in cui il direttore Mazza attacc\u00f2 il comico Beppe Grillo accusandolo di istigare alla violenza con le proprie accuse ed insulti alla classe politica e dirigente italiana.\nCon l'arrivo di Mario Orfeo alla direzione del TG2 entrano in redazione nuovi giornalisti, tra cui Nadia Zicoschi del TG3 e Ilaria Capitani del TGR Lazio. Durante il suo periodo di direzione apporta diverse novit\u00e0 alla linea editoriale e all'immagine, con l'introduzione di una nuova sigla il 28 settembre 2009, le cui musiche sono state realizzate da Angelo Talocci.\nIl TG2 ha sei edizioni quotidiane nei giorni feriali: alle 10:00, alle 13:00, alle 18:15, alle 20:30 e l'edizione della notte, con quella per i non udenti alle 17:45.\nAnni 2010.\nIl 23 giugno 2011 Marcello Masi viene nominato nuovo direttore della testata.\nLa sera del 31 dicembre 2012, dopo il tradizionale messaggio di fine anno del Presidente della Repubblica Italiana Giorgio Napolitano, il TG2 diventa il primo telegiornale di una rete generalista della Rai a trasmettere in digitale e in , nonch\u00e9 il primo in Italia a diffusione nazionale a trasmettere in HD. Per l'occasione debuttano una nuova sigla, una nuova grafica e un nuovo studio (a soli sei mesi e 10 giorni di distanza dal precedente restyling del 21 giugno 2012). Le grafiche sono state realizzate dal videografico Bruno Bucci mentre le musiche sono arrangiate da Daniele Ronda.\nOltre allo studio principale (utilizzato per le edizioni del telegiornale, gli speciali, le edizioni straordinarie e, da febbraio 2019, tutte le rubriche) viene implementato un secondo studio, dal quale va in onda TG2 Post.\nDal 26 aprile 2016 lo studio principale viene rinnovato e per l'occasione debutta anche una versione riadattata della sigla di testa per le edizioni principali. Nell'edizione delle 20:30, inoltre, la sigla di coda presenta un'inquadratura panoramica sullo studio.\nDal 4 agosto 2016 la direzione della testata passa a Ida Colucci.\nIl 31 ottobre 2018 il consiglio di amministrazione della Rai, su proposta dell'amministratore delegato Fabrizio Salini, nomina Gennaro Sangiuliano, gi\u00e0 vicedirettore del TG1, alla direzione della testata.\nTra le prime novit\u00e0 introdotte dal nuovo direttore vi sono l'edizione mattutina delle 8:30, le rubriche TG2 Italia e TG2 Weekend, in onda il sabato alle 13:30, l'allungamento di TG2 Motori da 15 a 25 minuti e il nuovo approfondimento serale TG2 Post, in onda dal luned\u00ec al venerd\u00ec al termine dell'edizione delle 20:30.\nAnni 2020.\nDal 1\u00ba gennaio 2021, a partire dall'edizione delle 20.30, il TG2 rinnova sigla e grafiche mentre lo studio rimane invariato.\nConduttori attuali.\nTG2 Mattina\nTG2 Flash\nIn alcune settimane \u00e8 condotto dai giornalisti di turno nella prima edizione del mattino.\nTG2 Giorno\nTG2 L.I.S.\nDal luned\u00ec al venerd\u00ec i conduttori sono quelli dell'edizione delle 18:15 (vedi sotto), mentre il sabato e la domenica i conduttori sono quelli dell'edizione delle 20:30 (vedi sotto).\nTG2 ore 18:15\nTG2 ore 20:30\nTema musicale.\nLa sigla, che chiude con tre note secche (dal 1987 al 1995 con Mi\u266d-Fa-Si\u266d, dal 1995 al 2012 con Re-Fa-Sol e dal 2012 con Sol-Si\u266d-Do), venne ideata dal compositore romano Angelo Talocci e poi da ultimo riarrangiata da Daniele Ronda. In precedenza la melodia era opera di Gianfranco Baldazzi prima e di Gianni Oddi poi. Dal 1979 al 1987, inoltre, la sigla era un frammento della canzone \"Morning is come again\" di Michel Colombier. Dal 1987 al 1995, la sigla venne arrangiata da Daniele Trambusti. . Dal 2009 al 2012 la sigla venne realizzata da Simone Bertolotti, mentre nel 2012 venne realizzata da Matteo Buzzanca.\nParodie.\nIl TG2 nel corso degli anni \u00e8 stato oggetto di diverse parodie: Gigi Proietti, durante il variet\u00e0 televisivo \"Club 92\", conduceva uno pseudo-notiziario denominato \"GG2\". Il comico Salvatore Marino, prima nel programma \"\" e poi in \"Piazza Grande\", presentava una rubrica di gossip, intitolata \"PG2\". Nella stagione 2005/2006, dopo l'edizione delle 20:30 del telegiornale, andava in onda \"Tg Duel\", condotto da Gene Gnocchi. Nei primi mesi del 2017 \u00e8 andato in onda \"Rai dire Ni\u00f9s\", con Mia Ceran, il Mago Forest e la Gialappa's Band."}
{"id": "404948", "revid": "4106", "url": "https://it.wikipedia.org/wiki?curid=404948", "title": "Sestri\u00e8res", "text": ""}
{"id": "404980", "revid": "1543377", "url": "https://it.wikipedia.org/wiki?curid=404980", "title": "Costante di Ap\u00e9ry", "text": "In matematica la costante di Ap\u00e9ry \u00e8 un numero che si incontra in una grande variet\u00e0 di situazioni. Essa \u00e8 definita come un particolare valore assunto dalla funzione zeta di Riemann: formula_1, \nPer il suo valore in forma decimale si trova \nTeorema di Ap\u00e9ry.\nLa costante prende il nome dal matematico francese Roger Ap\u00e9ry, che nel 1977 ha dimostrato che essa \u00e8 un numero irrazionale. Questo risultato prende il nome di teorema di Ap\u00e9ry. La dimostrazione originale \u00e8 complessa e non \u00e8 facile coglierne le linee; negli anni successivi sono state trovate dimostrazioni pi\u00f9 brevi che si servono dei polinomi di Legendre.\nQuesto risultato \u00e8 rimasto del tutto isolato: in effetti si sa ben poco dei valori formula_4 per altri argomenti interi dispari formula_5.\nRappresentazione mediante serie.\nNel 1772 Eulero ha fornita la rappresentazione mediante serie\nche successivamente \u00e8 stata riscoperta e ridimostrata varie volte, in particolare da Ramaswami nel 1934.\nSimon Plouffe ha fornito diverse altre serie che hanno il pregio di \"convergere rapidamente\", cio\u00e8 di garantire varie nuove cifre sicure con ciascuna nuova somma parziale. Tra queste rappresentazioni vi sono le seguenti:\ne\nRelazioni simili per i valori della zeta in corrispondenza di argomenti dispari formula_9 sono presentati nell'articolo costanti zeta.\nMolte altre rappresentazioni mediante serie sono state trovate: tra queste ricordiamo: \ne\nqui si \u00e8 posto \nAlcune di queste rappresentazioni sono state usate per calcolare la costante di Ap\u00e9ry con molti milioni di cifre."}
{"id": "404982", "revid": "1318658", "url": "https://it.wikipedia.org/wiki?curid=404982", "title": "Vat Phou", "text": "Il Vat Phou (trascritto anche Wat Phu) \u00e8 un tempio khmer situato nei pressi di Champasak, sulla sponda destra del Mekong, nel Laos meridionale. Insieme agli antichi insediamenti nel paesaggio culturale di Champasak \u00e8 un patrimonio dell'umanit\u00e0 dell'UNESCO.\nIl nome significa \"Tempio della montagna\" in lingua lao, e si deve al fatto di essere stato costruito sulla pendici orientali del monte Kao. La montagna possedeva un particolare significato religioso in antichit\u00e0, in quanto la particolare forma del suo picco ricorda il \"lingam\", ovvero la forma fallica sotto cui viene sovente adorato il dio \u015aiva. Per questo motivo, la montagna era chiamata nelle iscrizioni khmer antiche \"Lingaparvata\", ovvero \"Montagna del Lingam\". Nell'XI secolo \u00e8 stato trasformato in un luogo di culto buddhista.\nLa prima fonte storica a parlare del culto su questa montagna sono gli \"Annali\" della dinastia cinese Sui. Facendo riferimento ad anni anteriori al 589, l'annalista menziona un tempio sulla cima della montagna che sarebbe stato custodito da molti soldati. In effetti, sulla superficie attorno al picco sono stati trovati reperti databili ad epoca pre-angkoriana (V-VIII secolo). Il tempio, cui si accede tramite una scalinata monumentale oggi in avanzato degrado, \u00e8 stato costruito a pi\u00f9 riprese tra il VII ed il XIV secolo, sebbene la maggior parte delle strutture e dei rilievi attualmente visibili risalga al XII secolo.\nIl monumento fu descritto per la prima volta da Francis Garnier, membro della Missione francese del Mekong che soggiorn\u00f2 a Champasak nel 1866. I primi studi archeologici si devono a \u00c9tienne Aymonier e a E. Lunet de Lajonqui\u00e9re. Nel 2001 il tempio \u00e8 stato iscritto nella lista dei Patrimoni dell'umanit\u00e0 dell'UNESCO.\nSito archeologico.\nTempio principale.\nIl livello superiore del complesso ospita l'altare dove un tempo era collocato il lingam di Shiva. Ora ospita una grande statua di Buddha ed altre icone di minori dimensioni."}
{"id": "404988", "revid": "212348", "url": "https://it.wikipedia.org/wiki?curid=404988", "title": "Teorema di Apery", "text": ""}
{"id": "404989", "revid": "481349", "url": "https://it.wikipedia.org/wiki?curid=404989", "title": "Tonya Harding", "text": "Nonostante un'infanzia difficile, e sebbene fosse sofferente d'asma (era anche una fumatrice), divenne una pattinatrice di livello internazionale. Fu la seconda donna, dopo la giapponese Midori It\u014d, a eseguire un triplo axel in una competizione ufficiale. \u00c8 soprattutto nota al grande pubblico per il suo coinvolgimento nell'aggressione alla pattinatrice Nancy Kerrigan, avvenuta nel gennaio 1994, cui segu\u00ec uno scandalo mondiale.\nBiografia.\nAtletica e potente, grande saltatrice, Harding non era una pattinatrice particolarmente elegante; il suo punto debole, oltre all'interpretazione artistica, erano anche le figure obbligatorie (fino a quando, nel 1990, furono abolite).\nIl 1991 fu il suo anno migliore. Ai campionati nazionali statunitensi esegu\u00ec il suo primo triplo axel, vincendo il titolo grazie al 6.0 ottenuto nel punteggio tecnico. Quell'anno (e in tutta la sua carriera) esegu\u00ec altre tre volte quel difficile salto: una volta ai Mondiali (dove arriv\u00f2 seconda dietro a Kristi Yamaguchi) e due volte allo Skate America, in ottobre.\nNel 1992 incominci\u00f2 la parabola discendente della sua carriera. Terza ai campionati nazionali, si classific\u00f2 quarta ai XVI Giochi olimpici invernali, arrivando ad Albertville solo pochissimi giorni prima della gara e pattinando ancora sofferente per il jet-lag. Ai mondiali fu solo ottava.\nNel frattempo fin\u00ec alla ribalta delle cronache per il suo forte temperamento (nel marzo 1992 minacci\u00f2 un motociclista, con il quale stava avendo un alterco, con una mazza da baseball) e per il suo burrascoso matrimonio con Jeff Gillooly, da cui divorzi\u00f2 nel 1993.\nIl caso Kerrigan.\nIl 6 gennaio 1994, la pattinatrice Nancy Kerrigan fu aggredita dopo una sessione di allenamento ai campionati nazionali. Fu costretta a ritirarsi momentaneamente, e il titolo nazionale and\u00f2 a Harding. Dalle indagini risult\u00f2 che Jeff Gillooly, ex marito della Harding, con l'aiuto dell'amico Shawn Eckardt, aveva ingaggiato l'aggressore Shane Stant affinch\u00e9 colpisse Kerrigan al ginocchio destro con un manganello. Disse di averlo fatto d'accordo con l'ex moglie per mettere fuori gioco la rivale in vista dei Giochi olimpici invernali.\nNei giorni successivi, gli inquirenti accertarono anche le responsabilit\u00e0 di Harding nell'agguato, la quale neg\u00f2 di esserne l'ideatrice, ma ammise di aver saputo che avrebbe avuto luogo. La federazione statunitense di pattinaggio avrebbe voluto toglierle il posto nella squadra olimpica, ma Harding minacci\u00f2 una causa legale milionaria e pot\u00e9 quindi partecipare ai Giochi olimpici di Lillehammer.\nNel corso del suo programma libero, Harding fu ancora una volta sulla bocca di tutti: si present\u00f2 all'ultimo minuto e, sbagliato completamente il primo salto della sua esibizione, si avvicin\u00f2 in lacrime alla postazione dei giudici, chiedendo di poter riprendere l'esercizio a causa di un laccio rotto di uno dei pattini. Al rientro pattin\u00f2 in maniera ottimale, ma i giudici la punirono comunque, facendola classificare solamente all'ottavo posto, mentre Kerrigan, che nel frattempo si era ripresa ed era stata ammessa a gareggiare, conquist\u00f2 la medaglia d'argento dietro all'ucraina Oksana Bajul.\nNel marzo 1994, Harding accett\u00f2 di pagare un'ingente multa di 160.000 dollari per evitare il processo, continuando a dichiarare la propria estraneit\u00e0 all'ideazione dell'aggressione. La federazione statunitense decise di revocarle il titolo nazionale appena vinto e bandirla a vita; anche il circuito ISU la dichiar\u00f2 \"persona non gradita\". Ad aggiungere ulteriore clamore ci fu anche la diffusione da parte di Gillooly di un video hard girato con Tonya Harding in camera da letto.\nDopo la squalifica.\nDal 1994 Tonya Harding ha continuato a far parlare di s\u00e9 per alcuni guai con la legge, per aver recitato in un film di scarso successo, \"Ultimo contratto\" (\"Breakaway\") di Sean Dash (1996), aver registrato un disco e aver avviato, nel 2002, una carriera nella boxe professionistica femminile.\nFilm biografico.\nLe vicende sono raccontate da un film, che si intitola semplicemente \"Tonya\" (\"I, Tonya\"), il cui copione \u00e8 stato scritto da Steven Rogers e nel quale Harding \u00e8 interpretata da Margot Robbie."}
{"id": "404992", "revid": "287204", "url": "https://it.wikipedia.org/wiki?curid=404992", "title": "Teorema di Ap\u00e9ry", "text": ""}
{"id": "404998", "revid": "86599", "url": "https://it.wikipedia.org/wiki?curid=404998", "title": "Cratere Chandler", "text": "Chandler \u00e8 un cratere lunare di 88,6 km situato nella parte nord-occidentale della faccia nascosta della Luna, a sud-est del cratere d'Alembert, di grandi dimensioni, e a sud-est del piccolo cratere Chernyshev.\nChandler \u00e8 stato pesantemente danneggiato da impatti successivi, e si presenta come una depressione all'interno di una regione irregolare della superficie lunare. A ridosso del bordo di sud-sud-est si trova il cratere satellite Chandler P, pi\u00f9 piccolo, e anch'esso fortemente eroso. Numerosi altri crateri di piccole dimensioni sono visibili sul bordo e sulle pendici interne di Chandler; il suo margine settentrionale \u00e8 stato addirittura quasi cancellato da una serie di impatti minori. In prossimit\u00e0 del centro di Chandler \u00e8 anche presente un allineamento di crateri; due impatti si trovano ad ovest del punto centrale, tre ad est. Il resto del letto del cratere \u00e8 irregolare e cosparso di piccoli crateri, fra cui due, situati nella parte meridionale, appaiono di dimensioni rilevanti.\nIl cratere \u00e8 dedicato all'astronomo statunitense Seth Carlo Chandler.\nCrateri correlati.\nAlcuni crateri minori situati in prossimit\u00e0 di Chandler sono convenzionalmente identificati, sulle mappe lunari, attraverso una lettera associata al nome."}
{"id": "405018", "revid": "584834", "url": "https://it.wikipedia.org/wiki?curid=405018", "title": "Telescopio Spaziale di Nuova Generazione", "text": ""}
{"id": "405024", "revid": "1784938", "url": "https://it.wikipedia.org/wiki?curid=405024", "title": "Moses Mendelssohn", "text": "Importante esponente dell'Illuminismo, a lui pu\u00f2 essere attribuita la rinascita dell'Haskalah, l'et\u00e0 dei lumi ebraica. Per questo da alcuni fu assimilato ad uno dei Mos\u00e8 che aprirebbero una nuova era della storia ebraica, per altri egli marc\u00f2 solo l'inizio della perdita di identit\u00e0 del giudaismo. Era il nonno del compositore Felix Mendelssohn.\nBiografia.\nNato a Dessau da famiglia ebraica modesta, egli studi\u00f2 da autodidatta a Berlino, con grandi sacrifici. Rimase per tutta la vita nella capitale prussiana. Verso l'illuminismo ebbe un atteggiamento ambivalente, mostrando un'entusiastica apertura verso l'ideale della tolleranza, ma anche una netta chiusura verso il laicismo o il deismo volterriano. Mendelssohn strinse poi un'amicizia con Christoph Friedrich Nicolai e con Gotthold Ephraim Lessing, con il quale collabor\u00f2 nell'ambito dell'estetica; in particolare, nelle sue \"Lettere sulle sensazioni\" (1755) e nelle \"Considerazioni sulle fonti e connessioni delle belle arti e scienze\" (1757).\n\u00c8 anche influenzato dall'empirismo inglese, specialmente sul ruolo dei sentimenti e della sensazione nella conoscenza umana. La concezione estetica elaborata da Mendelssohn si basa sulla facolt\u00e0 del sentimento: la percezione del bello deriva da una facolt\u00e0 che si distingue sia dalla ragione sia dalla volont\u00e0; cio\u00e8 il sentimento, che Mendelssohn (analogamente a Alexander Gottlieb Baumgarten) ritiene sia un aspetto della sensazione, concependolo come una rappresentazione sensibile chiara ma confusa (ovvero non distinta). Cos\u00ec egli pu\u00f2 difendere l'autonomia dell'estetica, analogamente a Alexander Gottlieb Baumgarten. Per molti aspetti, tuttavia, Mendelssohn rimase saldamente legato alla teologia tradizionale.\nLa sua domanda d'iniziazione nella massoneria fu rifiutata perch\u00e9 era ebreo."}
{"id": "405033", "revid": "86599", "url": "https://it.wikipedia.org/wiki?curid=405033", "title": "Cratere Chang Heng", "text": "Chang Heng \u00e8 un cratere lunare di 42,65 km situato nella parte nord-occidentale della faccia nascosta della Luna a sud-ovest del cratere Fleming.\nIl bordo di Chang Heng \u00e8 parzialmente eroso e presenta un paio di piccoli crateri sul margine settentrionale, oltre a numerosi impatti minori sui margini meridionali ed orientali. Al suo interno \u00e8 presente un cratere concentrico, dal diametro di circa 14\u00a0km.\nIl cratere \u00e8 dedicato all'astronomo, matematico e poeta cinese Zhang Heng.\nCrateri correlati.\nAlcuni crateri minori situati in prossimit\u00e0 di Chang Heng sono convenzionalmente identificati, sulle mappe lunari, attraverso una lettera associata al nome."}
{"id": "405038", "revid": "2194936", "url": "https://it.wikipedia.org/wiki?curid=405038", "title": "Giorgio Gori", "text": "\u00c8 stato fondatore della casa di produzione televisiva Magnolia e direttore di Canale 5 e Italia 1.\nBiografia.\nGiorgio Gori studia al liceo classico \"Paolo Sarpi\" di Bergamo, dove partecipa al gruppo studentesco laico e riformista \u201cAzione e Libert\u00e0\u201d, che si opponeva al \"Collettivo delle Sinistre\". In quel periodo aderisce anche ai Collettivi degli Studenti Socialisti (CSS), vicini al Partito Socialista Italiano, confermando la propria identificazione coi valori della sinistra riformista, in anni in cui era forte la polemica con la parte comunista.\nA 18 anni incomincia a collaborare al Giornale di Bergamo, poi con BergamoTV, poi con Radio Bergamo diretto allora da Vittorio Feltri, poi con L'Eco di Bergamo e infine \"Bergamo-oggi\". Nel frattempo si laurea in Architettura al Politecnico di Milano.\nIl 25 novembre 2011 ha ricevuto la cittadinanza onoraria di Frigento (in provincia di Avellino): nel 1980, infatti, fece parte del gruppo di giovani volontari bergamaschi che giunse in Irpinia nei giorni immediatamente successivi al devastante terremoto.\nVita privata.\nDopo un primo matrimonio all'et\u00e0 di 25 anni, ha sposato in seconde nozze nel 1995 la giornalista e conduttrice televisiva Cristina Parodi da cui ha avuto tre figli: Benedetta (1996), Alessandro (1997) e Angelica (2001). Silvio Berlusconi si \u00e8 dichiarato \"l'artefice delle loro nozze\", tuttavia tale affermazione \u00e8 stata smentita dallo stesso Gori in una lunga intervista concessa il giorno dopo le primarie 2014 per le elezioni amministrative a Bergamo.\nCarriera televisiva.\nNei primi mesi del 1984 Giorgio Gori entra a Rete 4 allora del gruppo Arnoldo Mondadori Editore. Gori diventa assistente di Carlo Freccero, capo palinsesto della rete, e nell'estate dello stesso anno la rete passa alla Fininvest, all'interno della struttura programmazione. Nel 1988 diventa quindi direttore del palinesto delle tre reti Fininvest, assieme a Roberto Giovalli.\nNel 1989 Gori sostituisce Giovalli e diviene responsabile dei palinsesti delle tre reti del gruppo Mediaset di Silvio Berlusconi e nel giugno 1991 diventa direttore di Canale 5, il principale canale televisivo della Mediaset. Nel giugno 1997 passa alla guida di Italia 1, dove resta fino a maggio del 1999, quando torna alla rete principale di Mediaset Canale 5, sempre in veste di direttore.\nNella primavera del 2001 Gori lascia Mediaset e fonda con Ilaria Dallatana e Francesca Canetta la casa di produzione televisiva Magnolia, specializzata in prodotti di intrattenimento e \"infotainment\" e che ha come scopo lo sviluppo di format originali per la televisione e per i media interattivi.\nNel 2007 la maggioranza di Magnolia viene acquisita da De Agostini e successivamente portata in dote alla controllata Zodiak Entertainment. Gori assume anche la responsabilit\u00e0 dell'intrattenimento per l'Europa e il Sud America. Magnolia cura diverse produzioni per la Rai, Mediaset, LA7 e Sky mettendo a segno numerosi successi televisivi, tra cui spiccano \"L'isola dei famosi\", \"Piazzapulita\", \"MasterChef Italia\" e \"L'eredit\u00e0\".\nNel novembre 2011 Gori si dimette da presidente di Magnolia e Zodiak Media Group. Nel settembre 2012 ha annunciato le dimissioni da qualsiasi incarico televisivo e la vendita di tutte le sue azioni possedute nella Zodiac, cedendo la sua quota di partecipazione, per entrare in politica.\nCarriera politica.\nNel PD e politiche del 2013.\nDal dicembre 2011 \u00e8 iscritto al Partito Democratico, nella sezione di Bergamo.\nNell'aprile 2012 ha creato l'associazione \"InNova Bergamo\", \"un laboratorio di studio del sistema urbano di Bergamo, nella sua accezione pi\u00f9 ampia \u2013 territoriale, ambientale, economica, culturale e sociale \u2013 finalizzato all'elaborazione di idee che ne affrontino i principali problemi e ne promuovano lo sviluppo negli anni a venire\". Successivamente all'elezione a sindaco ha lasciato la presidenza dell'Associazione.\nNel dicembre 2012 Gori si candida alle primarie \"Parlamentarie\" indette dal PD per la scelta dei candidati alle successive elezioni politiche del 24 e 25 febbraio, nel collegio di Bergamo per il Senato della Repubblica, giungendo quarto, e sar\u00e0 candidato alle elezioni politiche del 2013 nelle liste del PD, mancando per\u00f2 l'elezione.\nSindaco di Bergamo (1\u00ba mandato).\nIn vista delle elezioni amministrative del 2014 annuncia la sua candidatura a sindaco di Bergamo. Gori il 23 febbraio 2014 vince le elezioni primarie della coalizione di centro-sinistra per scegliere il candidato primo cittadino con il 58,53% delle preferenze contro Nadia Ghisalberti (candidata appoggiata dalla lista civica \"Patto Civico\") e Luciano Ongaro (candidato appoggiato da SEL).\nAlle elezioni amministrative di Bergamo, Gori si presenta sostenuto da: Partito Democratico, Sinistra Ecologia Libert\u00e0, Italia dei Valori, Moderati, Partito Socialista Italiano e le liste civiche \"Giorgio Gori Sindaco\" e \"Patto Civico\". Al primo turno del 25 maggio Gori ottiene il 45,50% dei voti (28.288 preferenze), accedendo al ballottaggio con il candidato del centro-destra, il sindaco uscente Franco Tentorio, fermo al 42,18% dei voti (26.219 preferenze). Al ballottaggio del 9 giugno 2014 Gori viene eletto sindaco di Bergamo, con il 53,5% dei consensi contro il 46,5% di Tentorio. Inizia subito a lavorare con il suo stile pragmatico (una cifra che lo accompagna lungo tutto il percorso amministrativo e che gli verr\u00e0 riconosciuta anche in seguito e gli consentiranno di distinguersi dalla corrente \"renziana\" del suo partito).\nNel febbraio 2015 l'amministrazione approva il protocollo di intesa con Cassa Depositi e Prestiti e l'Universit\u00e0 di Bergamo per il recupero degli ex Ospedali Riuniti di Bergamo e dell'ex caserma Montelungo. Per questi due grandi complessi edilizi dismessi di Bergamo il protocollo prevede la creazione di due funzioni pubbliche prevalenti: la sede unica nazionale dell'Accademia della Guardia di Finanza e il nuovo polo universitario con residenze per gli studenti e il centro sportivo dell'Ateneo.\nIl 20 aprile 2015 viene reso noto il risultato di un sondaggio del Sole24Ore: Gori \u00e8 il terzo sindaco pi\u00f9 amato d'Italia, con un balzo notevole di consenso rispetto al giorno dell'elezione.\nTante iniziative di Gori salgono alla ribalta nazionale, come la sua battaglia contro il gioco d'azzardo in citt\u00e0. La giunta Gori vara un regolamento innovativo nel panorama nazionale, che istituisce fasce orarie durante le quali non si pu\u00f2 giocare e divieti mirati di pubblicit\u00e0 al gioco. Il regolamento porta a risultati tangibili un anno dopo la sua adozione, con un calo del consumo di gioco a Bergamo, in controtendenza rispetto alla situazione italiana del momento. Il documento \u00e8 impugnato dalle lobby del gioco italiane, che portano in tribunale il Comune di Bergamo: la sentenza \u00e8 favorevole al Comune di Bergamo per la maggior parte delle questioni impugnate.\nBergamo entra ufficialmente il 3 luglio 2016 anche nel Guinness dei primati grazie all'Abbraccio delle mura, iniziativa pensata da Gori e da VisitBergamo per appoggiare la candidatura Unesco delle Opere di Difesa Veneziane, di cui il capoluogo orobico \u00e8 capofila: oltre 11.500 persone si ritrovarono, in quella data, sui bastioni delle Mura venete di Bergamo per la catena di abbracci pi\u00f9 lunga del mondo. Nel 2016 un sondaggio Index per la trasmissione di LA7 \"Piazzapulita\" indica in Gori il sindaco pi\u00f9 amato d'Italia, con fiducia a livelli altissimi, 62,6%.\nDurante il suo mandato arriva anche il responso dell'UNESCO sulla candidatura delle Mura veneziane di Bergamo: a dieci anni dall'avvio della procedura, la commissione riunita a Cracovia include le \"\" tra i siti patrimonio mondiale dell'umanit\u00e0. \nAssieme al sindaco di Milano Giuseppe Sala, Gori ha dichiarato di votare s\u00ec al referendum consultivo in Lombardia del 2017 indetto per il 22 ottobre su iniziativa del Presidente della Regione Lombardia Roberto Maroni, pur con motivazioni differenti rispetto a quelle della Lega Nord proponente la consultazione.\nCorsa alla Presidenza della Regione Lombardia.\nIl 1\u00ba giugno 2017 ha dichiarato di volersi candidare per le elezioni regionali della Lombardia previste per l'anno seguente. Verr\u00e0 appoggiato dal PD, +Europa di Emma Bonino, Italia Europa Insieme di Giulio Santagata, Civica Popolare di Beatrice Lorenzin, Lombardia Progressista e le liste civiche \"\"Gori Presidente\" e \"Obiettivo Lombardia per le Autonomie\"\". Alla tornata elettorale del 4 marzo 2018 ottiene il 29% dei voti (il peggior risultato per un candidato di centro-sinistra dalle elezioni regionali del 2000 in Lombardia), perdendo la competizione contro il candidato del centro-destra, l'ex sindaco di Varese Attilio Fontana con il 49% dei voti, venendo comunque eletto in consiglio regionale della Lombardia in qualit\u00e0 di candidato alla presidenza secondo classificato. Il 10 aprile si dimette dalla carica di consigliere regionale della Lombardia, optando per la carica di sindaco di Bergamo (in quanto le due cariche sono incompatibili).\nSindaco di Bergamo (2\u00ba mandato).\nIl 9 ottobre dello stesso anno annuncia di volersi ricandidare per un secondo mandato. Sostenuto da PD, +Europa, Italia in comune, Lista Gori e un'altra civica, il 26 maggio 2019 viene rieletto al primo turno con il 55%, diventando, dall'introduzione del sistema ad elezione diretta del sindaco nel 1995, il primo sindaco bergamasco ad essere eletto per due mandati.\nNell'agosto 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione tra M5S e Partito Democratico Gori annuncia il suo voto contrario, in dissidenza con la linea ufficiale del suo partito, schierato per il \"S\u00ec\"."}
{"id": "405042", "revid": "21880", "url": "https://it.wikipedia.org/wiki?curid=405042", "title": "Anona", "text": ""}
{"id": "405049", "revid": "22035", "url": "https://it.wikipedia.org/wiki?curid=405049", "title": "Tunnel di base del San Gottardo", "text": ""}
{"id": "405068", "revid": "1702319", "url": "https://it.wikipedia.org/wiki?curid=405068", "title": "Padola", "text": "Padola (IPA: ) \u00e8 una frazione del comune di Comelico Superiore, in provincia di Belluno.\nGeografia fisica.\nSi tratta dell'ultimo paese del Veneto andando verso nord, in quanto confina con l'Alto Adige e l'Austria. Si distende su una piccola conca.\nMonumenti e luoghi d'interesse.\nNel cuore del Cadore, Padola rappresenta un'importante stazione turistica, sia estiva che invernale; il maggior polo di attrazione in questo senso \u00e8 la localit\u00e0 Val Grande. Pi\u00f9 recente \u00e8 la vocazione a stazione termale (chiusa da anni), grazie alla presenza di una sorgente di acque solforose.\nAl centro del paese sorge la chiesa parrocchiale di San Luca Evangelista, costruita nel XIX secolo su progetto di Giuseppe Segusini.\nPresso la ex scuola elementare \u00e8 ospitato il Museo della Cultura Alpina Ladina del Comelico, curato da Gilberto De Martin; con numerosi oggetti della vita quotidiana e di antichi mestieri, esso rappresenta le antiche usanze, anche con diversi plastici di ambienti rurali.\n\u00c8 visitabile anche l'antica stua (costruita nel 1521, ricostruita nel 1819, recentemente restaurata): una chiusa che raccoglieva i tronchi tagliati per immetterli, attraverso il torrente Padola, nel fiume Piave, fornendo cos\u00ec il legname a Venezia."}
{"id": "405106", "revid": "1543377", "url": "https://it.wikipedia.org/wiki?curid=405106", "title": "Costanti zeta", "text": "In matematica la funzione zeta di Riemann \u00e8 una funzione che riveste grandissima importanza per la teoria dei numeri, a causa della sua relazione con la distribuzione dei numeri primi. Essa inoltre trova applicazioni in altre discipline, ad esempio nella fisica. Questo articolo fornisce un certo numero di rappresentazioni mediante serie dei valori della funzione zeta per argomenti interi.\nLa maggior parte di queste identit\u00e0 sono state fornite da Simon Plouffe. Esse sono molto utili, in quanto danno una rapida convergenza, fornendo la garanzia di quasi tre nuove cifre decimali ad ogni nuova iterazione; esse quindi rendono agevoli calcoli di alta precisione.\n\u03b6(3).\n\u03b6(3) \u00e8 noto come costante di Ap\u00e9ry.\n\u03b6(5).\nSimon Plouffe fornisce le identit\u00e0\ne \n\u03b6(7).\nSi noti che la rappresentazione ha la forma di una serie di Lambert.\n\u03b6(2n+1).\nSe si definiscono le quantit\u00e0\nsi ottiene una serie di relazioni della forma \ndove formula_6 e formula_7 si congettura siano interi positivi. Plouffe fornisce una tavola di valori:\nSe esiste una relazione di ricorrenza, non appare affatto ovvia.\nVi sono vari risultati che dimostrano che non tutti i numeri di una famiglia di \u03b6(2n+1) possono essere razionali. Per quanto riguarda \u03b6(5), il miglior risultato, a quanto risulta, afferma che almeno uno dei numeri \u03b6(5), \u03b6(7), \u03b6(9) e \u03b6(11) \u00e8 irrazionale.\n\u03b6(2n).\nPer i valori corrispondenti ad argomenti pari, invece, sono esprimibili mediante i numeri di Bernoulli:\nI numeratori e i denominatori sono dati dalle successioni di interi registrate in OEIS con le sigle A046988 e A002432. Alcuni di questi valori sono riprodotti di seguito.\nSe denotiamo con formula_9 il coefficiente formula_10 di cui sopra,\nallora per ricorsione si ottiene:"}
{"id": "405132", "revid": "767487", "url": "https://it.wikipedia.org/wiki?curid=405132", "title": "Mar dei Coralli", "text": "Il Mar dei Coralli \u00e8 un mare che bagna il nord-est dell'Australia e la Papua-Nuova Guinea. Prende nome dai coralli che formano in queste acque la pi\u00f9 grande barriera corallina del mondo.\nIl mar dei Coralli appartiene all'oceano Pacifico e si estende su una superficie di circa 4\u00a0791\u00a0000\u00a0km\u00b2 che ne fanno il mare pi\u00f9 esteso della Terra, considerando oceani i due mari polari. \u00c8 delimitato ad ovest dalla costa nord-orientale del continente australiano, a nord dalla Nuova Guinea e dalle isole Salomone, ad est dall'arcipelago di Vanuatu e dalla Nuova Caledonia, a sud dal mare di Tasman. In questo mare sono presenti numerosi atolli di origine corallina, che dal 1969 appartengono a uno specifico territorio australiano.\nIl mar dei Coralli \u00e8 stato teatro di scontri durante la seconda guerra mondiale tra la flotta giapponese e quella statunitense, con l'aiuto delle truppe australiane."}
{"id": "405149", "revid": "584834", "url": "https://it.wikipedia.org/wiki?curid=405149", "title": "NGST", "text": ""}
{"id": "405151", "revid": "767487", "url": "https://it.wikipedia.org/wiki?curid=405151", "title": "Ultrasauros macintoshi", "text": "L'Ultrasauros (\"ultra rettile\") \u00e8 un genere di dinosauro erbivoro appartenente ai sauropodi, vissuto 145 milioni di anni fa, nel Giurassico superiore, in Colorado (USA). Fino a poco tempo fa, l'Ultrasauros, scoperto in Colorado (USA) sul finire degli anni '70, era denominato \"Ultrasaurus\" (con il nome che termina in \"us\"). All'insaputa degli scienziati americani, per\u00f2, era stato trovato un altro grosso sauropode nella Corea del Sud, al quale era stato dato lo stesso nome nel 1983. Due anni dopo, quando finalmente l\"'Ultrasaurus\" americano venne descritto, il nome era stato quindi gi\u00e0 occupato. Per evitare confusioni, dunque, il dinosauro del Colorado venne ribattezzato \"Ultrasauros\" (con il nome che termina in \"os\").\nTaglie maxi.\nL\"'Ultrasauros\" venne scoperto negli stessi luoghi dove era stato rinvenuto un altro gigante, il \"Supersaurus\".\nQuesti enormi dinosauri erano entrambi erbivori.\nAssieme al \"Brachiosaurus\" tutti questi giganteschi animali furono tra i pi\u00f9 grossi, alti e pesanti dinosauri mai apparsi sulla Terra.\nSebbene fosse simile a tutti gli altri sauropodi, l\"'Ultrasauros\" era enorme in tutto. Raggiungeva una lunghezza di 36 m, era circa 20 volte pi\u00f9 pesante di un attuale elefante ed era alto pi\u00f9 di un palazzo a quattro piani. Il suo collo incredibilmente lungo e la coda erano sostenuti da una colonna vertebrale simile a una trave.\nLa maggior parte del peso del dinosauro era sopportata dalle zampe. Ecco perch\u00e9 una delle ossa pi\u00f9 importanti era la scapola, che collegava le zampe anteriori al resto del corpo.\nNell\"'Ultrasauros\" ciascuna scapola era larga e resistente e, vista in posizione verticale, era pi\u00f9 alta del palo di una porta di un campo di calcio.\nPietre e piante.\nIl corpo dell'ultrasauro era spiovente, poich\u00e9 le zampe posteriori erano pi\u00f9 corte di quelle anteriori.\nQuando brucava tra gli alberi, questo dinosauro muoveva il lungo collo lateralmente e dal basso in alto.\nRiusciva quindi a raggiungere sia le foglioline sulle cime alte sia i bassi arbusti.\nL\"'Ultrasauros\" mangiava enormi quantitativi di vegetazione, che strappava con i denti a forma di scalpello. Per facilitare la digestione inghiottiva anche piccoli sassi che servivano a triturare le fibre nell'intestino, le quali terminavano la loro degradazione interna all'organismo dell'animale tramite la fermentazione.\nBranchi lenti.\nSebbene sia difficile immaginare la scena, gli esperti ritengono che l\"'Ultrasauros\" vivesse in branchi che si muovevano lentamente in cerca di cibo. Certamente il suolo doveva tremare quando questi giganti si spostavano.\nLe dimensioni dell\"'Ultrasauros\" scoraggiavano qualsiasi predatore dall'attaccare. Se per\u00f2 uno di questi dinosauri restava isolato dal branco non poteva ritenersi comunque al sicuro.\nSu ciascun \"piede\" dalla forma simile a quello di un elefante, l\"'Ultrasauros\" aveva un artiglio acuminato. Con un calcio ben assestato e con un colpo della coda simile a una frusta, questo dinosauro poteva mettere fuori combattimento qualsiasi aggressore.\nValidit\u00e0 dubbia.\nRecentemente alcuni paleontologi hanno messo in discussione la validit\u00e0 tassonomica di questo genere; i resti ascritti a \"Ultrasauros\", infatti, sono molto simili a quelli di \"Brachiosaurus\"; \"Ultrasauros\", a tutti gli effetti, potrebbe rappresentare un grosso individuo di Brachiosaurus. La scoperta di Jensen \u00e8 viziata da un errore di fondo: i resti furono poi identificati come possibili appartenenti a due generi noti ovvero il \"Brachiosaurus\" e il \"Supersaurus\" e che quindi Ultrasaurus\\Ultrasauros, come genere, sia stato creato da resti di entrambi i dinosauri rinvenuti nel medesimo sito, a tutt'oggi gli studiosi considerano \"Ultrasauros macintoshi\" sinonimo junior di \"Supersaurus vivianae\". L'unico Ultrasaurus forse corretto sul piano tassonomico \u00e8 Ultrasaurus tabriensis scoperto in Corea del Sud da Kim, ma al riguardo non mancano dubbi sulla scoperta."}
{"id": "405155", "revid": "584834", "url": "https://it.wikipedia.org/wiki?curid=405155", "title": "Next Generation Space Telescope", "text": ""}
{"id": "405167", "revid": "2083096", "url": "https://it.wikipedia.org/wiki?curid=405167", "title": "Vasco live 10.7.90 San Siro", "text": "Vasco live 10.7.90 San Siro \u00e8 un album dal vivo del cantautore italiano Vasco Rossi, pubblicato nel 1990 dalla EMI Italiana.\n\u00c8 la registrazione dal vivo di una parte del concerto svoltosi allo Stadio San Siro il 10 luglio 1990 (canzoni che non erano incluse nell'album live \"Fronte del palco\", album registrato durante il tour di \"Liberi Liberi\").\nRegistrazioni effettuate da Maurizio Maggi, fonico.\nA conferma del successo verranno tenuti cinque nuovi concerti in Italia nel 1991, mantenendo quasi inalterata la scaletta del 1989 e del 1990."}
{"id": "405198", "revid": "793215", "url": "https://it.wikipedia.org/wiki?curid=405198", "title": "Giornata mondiale del rifiuto della miseria", "text": "La giornata mondiale del rifiuto della miseria fu celebrata per la prima volta il 17 ottobre 1987 a Parigi, quando centomila difensori dei diritti umani di ogni paese cotra miseria, condizione e origine, si riunirono sul Sagrato dei Diritti dell'Uomo, al Trocad\u00e9ro su iniziativa di padre Joseph Wresinski.\nFu riconosciuta ufficialmente dalle Nazioni Unite nel dicembre 1992.\nIl cuore del messaggio della giornata \u00e8 racchiuso in queste parole di padre Wresinski: \"Laddove gli uomini sono condannati a vivere nella miseria, i diritti dell'uomo sono violati. Unirsi per farli rispettare \u00e8 un dovere sacro\". "}
{"id": "405202", "revid": "1924342", "url": "https://it.wikipedia.org/wiki?curid=405202", "title": "The in Sound from Way Out!", "text": "The in Sound from Way Out \u00e8 una raccolta di pezzi strumentali dei Beastie Boys.\nDescrizione.\nDue le tracce inedite: \"Son of Neckbone\", contenuta anche nella successiva antologia \"The Sounds of Science\" (1999) e \"Drinkin' Wine\", canzone molto controversa e dai suoni particolari. Da segnalare \"Shambala\", con la partecipazione del coro del Tibet \"Tibetan Organization\", \"Sabrosa\", forse il pi\u00f9 famoso tra i tanti pezzi strumentali composti dai Beastie Boys nella loro lunga carriera, \"Ricky's Theme\" e \"Eugene's Lament\", assolo di violino.\nCuriosit\u00e0.\nL'interno del disco \u00e8 scritto in lingua francese."}
{"id": "405235", "revid": "1282297", "url": "https://it.wikipedia.org/wiki?curid=405235", "title": "Olimpiadi scientifiche", "text": "Le Olimpiadi scientifiche sono delle manifestazioni che si tengono ogni anno in cui i migliori ragazzi di ogni nazione si sfidano nella loro materia scientifica preferita.\nPer partecipare bisogna avere meno di 20 anni e bisogna essere studenti delle scuole superiori (non iscritti ad un'universit\u00e0).\nLe materie interessate sono:\nCompetizioni correlate.\nQuesta \u00e8 una lista di competizioni simili a quelle sopraelencate, ma che non coinvolgono le nazioni dell'intero mondo oppure sono esclusive per una particolare categoria di ragazzi:"}
