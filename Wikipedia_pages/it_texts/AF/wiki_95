{"id": "513765", "revid": "2127271", "url": "https://it.wikipedia.org/wiki?curid=513765", "title": "Divisione Nazionale 1944", "text": "Il campionato di Divisione Nazionale 1944, meglio noto come Campionato Alta Italia 1944, fu un torneo calcistico disputatosi nella Repubblica Sociale Italiana (stato fantoccio della Germania nazista) durante la seconda guerra mondiale, sotto l'egida degli organi della Federazione Italiana Giuoco Calcio commissariati dalla dittatura fascista nell'Italia settentrionale e centrale.\nLa manifestazione, la quale avrebbe dovuto assegnare il titolo di \"Campione d'Italia\" secondo i piani iniziali del regime, fu disconosciuta dalla stessa RSI con un comunicato federale datato 8 agosto 1944, e divenne illegittima nell\u2019ordinamento del Regno d'Italia in seguito al decreto luogotenenziale del 5 ottobre 1944 che annullava qualsiasi atto organizzato dalle autorit\u00e0 fasciste. Il 22 gennaio 2002 la FIGC ha deciso di sancire definitivamente l'ufficialit\u00e0 del torneo: esso, per\u00f2, non \u00e8 stato riconosciuto come un'edizione del campionato italiano di calcio e il titolo assegnato \u00e8 stato definito come \"onorifico\", ossia diverso da un vero e proprio scudetto.\nStagione.\nNovit\u00e0.\nUn'Italia spaccata.\nIl Campionato Alta Italia fu l'unico torneo organizzato in Italia nella stagione 1943-1944 su base pluriregionale. Infatti, con l'Italia divisa in due parti dal fronte di guerra (la parte settentrionale controllata dalla Repubblica Sociale Italiana e la parte meridionale controllata dalle truppe alleate) a partire dal settembre 1943, venne meno anche l'unit\u00e0 della Federazione calcistica.\nGi\u00e0 nel luglio 1943, a causa dell'aggravarsi dell'andamento del conflitto mondiale per l'Italia (in quello stesso mese la Sicilia fu invasa dagli Alleati), la FIGC stabil\u00ec che per la stagione 1943-44 non sarebbe stato possibile disputare dei campionati nazionali regolari con la formula del girone unico ma si sarebbe disputato al suo posto un campionato misto A-B di guerra. Secondo il progetto del marchese Luigi Ridolfi Vay da Verrazzano, presidente della Federazione, il suddetto campionato misto A-B, con le due migliori retrocesse in C per completare gli organici, sarebbe stato impostato su 3 gironi interregionali di 12 squadre; le migliori due classificate di ogni girone avrebbero preso parte al girone finale nazionale a sei squadre per l'assegnazione del titolo; inoltre furono bloccati i trasferimenti. Il campionato misto A-B sarebbe dovuto partire il 3 ottobre 1943, ma l'aggravarsi della situazione bellica dell'Italia (campi sportivi sinistrati, molti calciatori partiti per il fronte e sfollamento delle grandi citt\u00e0 conseguente ai bombardamenti nemici) ne rese impossibile l'effettiva organizzazione. Il 23 luglio 1943 il Partito Nazionale Fascista decret\u00f2 la sospensione di ogni attivit\u00e0 sportiva a carattere nazionale (compreso il campionato misto di Serie A-B che avrebbe dovuto aver luogo nella stagione 1943-1944), con la motivazione di \u00ablasciare totalmente gli atleti militari a compiere il loro dovere di soldati\u00bb; sarebbero state autorizzate le sole competizioni a carattere locale, compatibilmente con le esigenze militari.\nIn seguito al 25 luglio 1943 e la conseguente caduta del regime fascista, il neo nominato commissario del CONI Alberto Bonacossa, assunta temporaneamente il 12 agosto la Presidenza di tutte le federazioni, il 21 agosto 1943 nomin\u00f2 commissario della FIGC l'avvocato Giovanni Mauro, di tendenze antifasciste. Il 4 settembre 1943 Mauro abrog\u00f2 quanto stabilito dal marchese Ridolfi, ripristinando i trasferimenti e annullando le retrocessioni, e, pur autorizzando le societ\u00e0 a riprendere gli allenamenti a porte chiuse, decret\u00f2 che, a causa del precipitare della situazione bellica, il campionato di guerra 1943-1944 non avrebbe avuto luogo, anche se alcuni giorni dopo dichiar\u00f2 alla stampa che non fosse da escludere l'eventuale disputa del campionato qualora le condizioni lo avessero consentito. A Roma il commissario Mauro mantenne il comando della FIGC fino all'8 settembre (giorno di entrata in vigore dell'Armistizio di Cassibile): a quel punto, l'occupazione nazista dell'Italia centrosettentrionale determin\u00f2 la frattura istituzionale tra gli organi federali della Repubblica Sociale Italiana e del \"Regno del Sud\". A Nord, la RSI scelse come Commissario del CONI Ettore Rossi, il quale assunse temporaneamente la direzione di tutte le federazioni sportive dopo aver dichiarato decaduti i precedenti commissari. La sede del CONI e di tutte le federazioni sportive furono spostate da Roma a Venezia.\nRossi, autonominatosi Commissario della FIGC e coadiuvato dal segretario Giuseppe Baldo, organizz\u00f2 il nuovo \"Campionato di Divisione Nazionale\", ma fu sostituito alla presidenza del CONI da Puccio Pucci nel marzo 1944 e la carica di presidente della FIGC rimase vacante per oltre tre mesi, periodo nel quale la gestione della Federazione fu affidata alla Consulta. Infine nel luglio 1944 il CONI, con la ratifica del Ministero della cultura popolare, nomin\u00f2 presidente della FIGC Ferdinando Pozzani, il quale si occup\u00f2 di portare a termine la competizione. Il 23 agosto 1944 la sede del CONI e di molte federazioni sportive (tra cui la FIGC) fu spostata da Venezia a Milano. Dopo l'agosto 1944 ogni attivit\u00e0 sportiva di rilievo fu proibita dal governo e dalle truppe occupanti naziste, anche se Pozzani riusc\u00ec ad aggirare il divieto organizzando tornei benefici a livello regionale. Nell'ottobre 1944 i commissari del CONI Ettore Rossi e Puccio Pucci, nonch\u00e9 il Presidente della FIGC Ferdinando Pozzani, furono dichiarati illegittimi dal governo del Regno d'Italia, in quanto nominati dal governo fascista della RSI.\nNel Sud, invece, la Federazione era stata guidata nei dieci mesi successivi all'armistizio dai funzionari Paolo Ventura e Giuseppe Malvicini, fino a quando il nuovo governo Bonomi II nomin\u00f2 il 22 giugno 1944 come commissario del CONI legittimo Giulio Onesti, il quale a sua volta nomin\u00f2 reggente della FIGC il 20 luglio 1944 Fulvio Bernardini, coadiuvato dai dirigenti Savarese e Zauli nonch\u00e9 dai succitati Ventura e Malvicini. Nel novembre 1944 Bernardini si dimise venendo prontamente sostituito da Ottorino Barassi. Durante questo periodo, nel Meridione vennero disputati soltanto dei tornei a carattere regionale. A rendere ancora pi\u00f9 ingarbugliata la situazione, nel 1943 gli anglo-americani avevano istituito nella Sicilia occupata la cosiddetta \"Federazione Siciliana degli Sports\", posta al di fuori della giurisdizione del CONI e controllata dal Movimento per l'Indipendenza della Sicilia.\nIl torneo misto.\nPer quanto concerne il campionato di guerra che si disput\u00f2 nei territori controllati dalla RSI, la FIGC fascista stabil\u00ec, inizialmente, che non si sarebbero disputati campionati nazionali, bens\u00ec dei \"Campionati Misti Regionali\", sebbene gi\u00e0 allora non fosse esclusa l'eventuale disputa di una successiva fase interregionale. Nel gennaio del 1944, tuttavia, la Consulta che coadiuvava il reggente Rossi stabil\u00ec che le vincenti regionali del campionato di Divisione Nazionale misto avrebbero giocato un torneo finale per l'attribuzione dello Scudetto. Il clima caotico dell'epoca si riflesse anche sui tesseramenti dei giocatori che, in ottemperanza a una risoluzione emessa dalla FIGC nel settembre 1943, erano stati sospesi fino a data da destinarsi. I calciatori, fermo restando l'obbligo di ritornare alla propria societ\u00e0 d'origine alla fine della guerra, furono teoricamente liberi di andare a giocare dove volevano, soprattutto se giustificati dall'arruolamento in corpi militari; tuttavia, cos\u00ec non fu per tutti perch\u00e9, in mancanza dell'autorizzazione da parte della societ\u00e0 a cui erano vincolati nella stagione 1942-1943, non potevano giocare in nessuna squadra. Fu proibito inoltre ai giovani chiamati alle armi appartenenti alle classi 1923, 1924 e 1925 e privi di regolare esonero per indisponibilit\u00e0 nonch\u00e9 ai militari di qualunque classe, anche se dichiarati inabili, di partecipare a qualsiasi campionato, salvo per quei casi particolari di inabilit\u00e0 fisica al servizio incondizionato militare che non impedissero l'attivit\u00e0 agonistica sportiva; in tal caso, per poter essere in regola, si sarebbe dovuta richiedere e ottenere l'autorizzazione dal commissario del CONI.\nPer esentare i giocatori dal servizio militare diverse societ\u00e0 ricorsero all'espediente di associarsi con corpi militari o ad aziende belliche, dei quali i propri calciatori sarebbero entrati a fare parte. Ad esempio il Torino raggiunse un accordo con la FIAT in virt\u00f9 del quale tutti i giocatori granata passarono al Gruppo Sportivo FIAT con la costituzione di un \"Gruppo Torino\" in seno al Dopolavoro stesso: la squadra granata partecip\u00f2 cos\u00ec con il nome di Torino FIAT al campionato di guerra, con i propri giocatori esentati dal servizio militare in quanto impiegati di un'azienda bellica. Per gli stessi motivi la Juventus fece diventare i propri giocatori dipendenti della Cisitalia divenendo la Juventus Cisitalia, e il Novara pass\u00f2 in forza al dopolavoro aziendale dell'Istituto Geografico De Agostini trasformandosi nel Novara IGDA. Per motivi analoghi nacque la squadra dei Vigili del Fuoco della Spezia in seguito a un accordo fra Giacomo Semorile, che prese le redini dell'A.C. Spezia dopo la deportazione in Germania del presidente Coriolano Perioli, e l'ing. Gandino, il comandante del 42\u00ba Corpo: l'intesa prevedeva che i Vigili del Fuoco, per poter allestire una squadra in grado di rappresentare La Spezia nel campionato di guerra, avrebbero temporaneamente rilevato i calciatori del club aquilotto, restituendoli alla casa madre al termine del conflitto. Questa soluzione costitu\u00ec un ottimo stratagemma per sottrarre i giocatori agli obblighi del servizio militare. Il \"Gruppo Sportivo 42\u00ba Corpo dei Vigili del Fuoco\" era una societ\u00e0 di nuova affiliazione e pertanto \"de iure\" non in continuit\u00e0 giuridica con l'A.C. Spezia rimasto formalmente inattivo, anche se \"de facto\" si trattava della stessa squadra.\nIl campionato fu disputato tra tante difficolt\u00e0, anche solo negli spostamenti, dovute alla guerra, ai bombardamenti degli Alleati e ai rastrellamenti dei nazisti. Ad esempio i Vigili del Fuoco della Spezia, ammessi per loro richiesta al campionato emiliano pur essendo liguri (anche perch\u00e9 molti dei collegamenti stradali con il Piemonte erano interrotti a causa dei bombardamenti), furono costretti a giocare spesso le proprie partite casalinghe a Carpi (lo stadio Alberto Picco della Spezia era stato reso inagibile dai bombardamenti) e a viaggiare su un'autobotte contenente anche sale spezzino da barattare durante il viaggio con i contadini in cambio di cibo. Le tribune erano semideserte, a causa del rischio di bombardamenti o di retate dei nazisti, e in caso di preallarme aereo la partita veniva temporaneamente sospesa ma i calciatori erano tenuti a rimanere nello stadio in attesa della conferma dell'allarme in modo da poter riprendere la partita in caso di falso allarme. Le strade erano sconnesse, e capit\u00f2 che, in occasione di una trasferta di campionato contro il Cesena, il Bologna fu costretto a fare un tratto di strada a piedi per raggiungere lo stadio perdendo per 5-0 a causa della stanchezza. Si narra addirittura che le compagini toscane compissero le trasferte in bicicletta. Il giorno della prima partita del girone finale contro il Venezia, i giocatori spezzini arrivarono a Milano tutti bagnati a causa della pioggia che li sorprese nel corso del viaggio a bordo di un furgone scoperto; tentarono di asciugare le maglie sul fuoco finendo per\u00f2 per bruciacchiarle e si presentarono alla partita cos\u00ec conciati che i giocatori del Venezia li presero per \"barboni\" destando anche l'attenzione del cronista della \"Gazzetta dello Sport\" che comment\u00f2 che le cattive condizioni delle maglie degli spezzini era il segno evidente delle tribolazioni patite durante il viaggio.\nFormula.\nSi disputarono sette campionati regionali di Divisione Nazionale, quello piemontese-ligure, quello lombardo, quello veneto, quello giuliano, quello emiliano, quello toscano e quello romano. Come annunci\u00f2 il CONI in un comunicato del 20 aprile 1944, al termine dei campionati regionali di calcio di Divisione Nazionale, avrebbero avuto luogo le qualificazioni interzonali, strutturate in tre gironi di quattro squadre ciascuno (Girone A: Piemonte-Liguria e Lombardia; Girone B: Veneto e Venezia Giulia; Girone C: Emilia e Toscana), alle quali sarebbero state ammesse le migliori due classificate di ognuno dei campionati regionali (fatta eccezione per quello romano); le squadre vincitrici dei gironi interzonali e la vincitrice del campionato romano sarebbero stati ammessi alle finali del campionato di guerra. Tuttavia la liberazione di Roma imped\u00ec al campione romano di prendere parte al girone finale e ragioni di carattere contingente spinsero la Federazione a modificare la formula del girone interzona tosco-emiliano (nel quale si verific\u00f2 la defezione delle toscane per cause di forza maggiore, avendo il fronte di guerra ormai raggiunto la loro regione). Le finali furono disputate con il sistema del girone semplice (partite di sola andata) in campo neutro (fu scelta l'Arena di Milano, lo stadio dell'Ambrosiana-Inter).\nNel corso della stagione fu applicato talvolta il quoziente reti, anche se solo per alcune fasi regionali o per le fasi finali, a discrezione del direttorio regionale di competenza o della FIGC. Il fatto che per molti gironi regionali il quoziente reti non vigesse \u00e8 testimoniato dalla disputa di spareggi anche tra squadre con diverso quoziente reti. Tuttavia le deliberazioni ufficiali del Direttorio VII Zona (Emilia) pubblicate da \"Il Resto del Carlino\" attestano che il quoziente reti vigeva per le semifinali e le finali emiliane, mentre gli articoli de \"La Stampa\" e \"Corriere della Sera\" attestano che il quoziente reti vigeva anche per le semifinali e le finali interzonali. Anche per il Campionato romano vigeva il quoziente reti. Sembrerebbe che il quoziente reti vigesse anche per il campionato veneto.\nCalciomercato.\nA causa della divisione dell'Italia in due, molti giocatori si trovarono impossibilitati a tornare nelle loro citt\u00e0. Questo fece s\u00ec che nel campionato di guerra organizzato tra mille difficolt\u00e0, molti atleti si accasassero dove poterono rinforzando cos\u00ec le squadre minori. Era comunque necessario il nullaosta della squadra legittima proprietaria dei calciatori e al termine del conflitto i calciatori avrebbero dovuto tornare alla squadra con cui avevano militato nella stagione 1942-1943.\nI Vigili del Fuoco della Spezia si rinforzarono ingaggiando, a parte ovviamente i giocatori dell'A.C. Spezia, due giocatori del vicecampione d'Italia 1942-43, cio\u00e8 il bomber Angelini e il regista avanzato Tori; arrivarono inoltre dal il portiere Tavoletti e dal il terzino Gramaglia e l'attaccante Viani. Come allenatore fu confermato Ottavio Barbieri, che aveva allenato l'A.C. Spezia nella stagione precedente.\nIl Torino FIAT, allenato in questa stagione da Vittorio Pozzo, conferm\u00f2 essenzialmente la rosa che si era laureata Campione d'Italia nella stagione precedente, pur con le partenze di Grezar (ingaggiato dall' di Isola d'Istria) e Menti (ingaggiato dal o), comunque controbilanciate dagli arrivi dell'estremo difensore Griffanti dalla ma soprattutto del bomber Piola dalla .\nAvvenimenti.\nI campionati regionali.\nIl campionato piemontese-ligure cominci\u00f2 il 16 gennaio. Ad esso inizialmente partecipavano solo nove squadre, ma a partire dalla terza giornata vi fu l'ammissione in ritardo dell', che dovette recuperare le prime due giornate contro le squadre che avevano riposato. Il girone fu dominato dal , che colse in 18 partite 16 successi e 2 pareggi, rifilando un 5-0 ai concittadini della e un 7-1 alla . Al secondo posto si classific\u00f2 la Juventus, che si qualific\u00f2 cos\u00ec alla fase interzonale dopo aver lottato a lungo con la squadra rivelazione del girone, la Biellese, compagine di Serie C che tuttavia si era rinforzata con giocatori di categoria superiore. Nelle prime giornate la Biellese balz\u00f2 addirittura in vetta alla classifica ma, complici le quattro sconfitte negli scontri diretti contro le compagini torinesi, fu scavalcata da bianconeri e granata, chiudendo terza a tre punti di distanza dalla pi\u00f9 quotata Juve. A inizio maggio la classifica fu rivoluzionata, pur senza modificarne i verdetti, dalle deliberazioni del direttorio piemontese che inflisse per tesseramenti irregolari diverse sconfitte a tavolino a e che cos\u00ec precipitarono negli ultimi due posti in classifica.\nNel campionato lombardo, a otto squadre, deluse il rendimento del , mentre il girone fu vinto nettamente dai rivali concittadini dell'. Per decretare il secondo posto valido per la qualificazione alla fase interzonale si rese necessario lo spareggio tra e , arrivate a pari punti, che vide prevalere i varesini per 1-0 (dopo i tempi supplementari).\nIl campionato veneto, strutturato su due gironi, fu influenzato da alcuni ritiri, in particolare delle finaliste regionali (che aveva vinto il proprio girone) e . Le finali regionali si ridussero cos\u00ec a una sfida a due tra e , che vide prevalere i lagunari. Venezia e Verona furono ammesse alle semifinali interzonali.\nIl campionato giuliano fu vinto a sorpresa dalla rivelazione di Isola d'Istria, squadra di Serie C che, rinforzata da calciatori giuliani tornati nelle zone d'origine o da calciatori di altre parti d'Italia di stanza in Istria, ebbe la meglio sulle pi\u00f9 quotate e . I triestini chiusero al secondo posto qualificandosi con gli istriani alle semifinali interzonali. L'iniziale rivelazione del campionato, la , invece, dopo aver vinto a sorpresa le prime tre partite volando in vetta alla classifica, croll\u00f2 conseguendo 1 vittoria e ben 10 sconfitte nelle rimanenti partite e chiudendo mestamente penultima.\nIl campionato emiliano, la cui prima fase era strutturata in quattro gironi (a cui sarebbero seguiti due gironi di semifinale e una finale regionale), cominci\u00f2 il 6 febbraio 1944. I due gironi di semifinale furono vinti da Bologna e Vigili del Fuoco della Spezia. Le deliberazioni del Direttorio emiliano rivoluzionarono le classifiche delle semifinali infliggendo diverse sconfitte a tavolino per tesseramenti irregolari a e , estromettendole dalla lotta al titolo. Grazie a queste deliberazioni lo Spezia, che aveva cominciato in salita le semifinali con le sconfitte esterne contro Modena e Carpi, balz\u00f2 in vetta mantenendola anche grazie ai \"forfait\" dichiarati nelle ultime giornate dalle sue contendenti per motivi contingenti dovuti alla guerra.\nIl campionato toscano si concluse con la vittoria del mentre la chiuse seconda. Le difficolt\u00e0 nel trasferirsi in altre regioni, per cause di forza maggiore conseguenti alla guerra in corso, rese tuttavia impossibile alle toscane la prosecuzione nella fase interregionale.\nInfine il campionato romano, iniziato per primo il 4 dicembre 1943 e disputato da 10 squadre, si concluse con la vittoria della il 28 maggio 1944 (rimaneva una partita da recuperare, ininfluente, tra la Tirrenia e la Juventus di Roma). Tuttavia la liberazione di Roma (4-5 giugno 1944) imped\u00ec alla Lazio di partecipare al girone finale del campionato di guerra. Il Comitato Regionale Laziale della FIGC del Regno del Sud fece disputare l'unica partita ancora non recuperata il 2 luglio 1944 e concluse anche il \"Torneo a quattro\" (al quale erano state ammesse le prime quattro qualificate del Campionato romano) iniziato sotto il Direttorio regionale della RSI il 2 giugno.\nLe semifinali.\nLe dodici semifinaliste furono suddivise in tre gironi da quattro: il girone A (Piemonte-Liguria-Lombardia), il girone B (Veneto-Venezia Giulia) e il girone C (Emilia-Toscana). La consulta della FIGC respinse le richieste del Liguria, della Biellese e del Genova 1893 tendenti ad ottenere il ripescaggio nelle semifinali. La gestione delle semifinali fu affidata a delle Commissioni nominate dalla Federazione, una per girone, le quali potevano giudicare anche i reclami di prima istanza. A causa del protrarsi dei campionati regionali nell'Emilia e nella Toscana, in un primo momento furono istituite soltanto le commissioni per il Girone A e il Girone B. La commissione per il Girone C fu istituita solo successivamente.\nIl girone A (quello ligure-lombardo-piemontese) fu il pi\u00f9 equilibrato. Nella prima giornata termin\u00f2 l'imbattibilit\u00e0 del Torino, che perse per 3-1 contro i rivali concittadini della Juventus, subendo cos\u00ec la prima sconfitta stagionale; nel frattempo l'Ambrosiana-Inter veniva fermata sul pari (2-2) dal Varese. Nella giornata successiva i granata ritrovarono la vittoria imponendosi per 2-1 sul Varese, mentre all'Arena la Juventus, a causa di un gol subito allo scadere e di alcuni contestati episodi arbitrali (due espulsioni e due gol annullati), fu sconfitta tra le polemiche dall'Ambrosiana-Inter per 2-1, venendo sorpassata dai nerazzurri. I bianconeri recriminarono per i presunti errori arbitrali a favore dell'Ambrosiana-Inter nelle prime due giornate e tentarono di ottenere una riduzione delle pesanti squalifiche inflitte dalla Federazione a tre giocatori juventini per le minacce rivolte all'arbitro; senza i tre squalificati la Juventus fu sconfitta, ancora una volta allo scadere, per 2-1 dal Varese, mentre il Torino sorpassava i nerazzurri in vetta alla classifica travolgendoli per 6-2. Il pareggio dei granata nella stracittadina di ritorno (3-3) permise all'Ambrosiana-Inter, vittoriosa per 3-0 sul Varese, di agganciarli in vetta, ma la sconfitta dei nerazzurri contro i bianconeri (1-0) nella giornata successiva permise al Torino, vittorioso per 6-0 sul Varese, di arrivare all'ultima giornata con due punti di vantaggio sulle due rivali. All'ultima giornata, pareggiando per 3-3 con i nerazzurri, il Torino chiuse in vetta il girone con un punto di vantaggio sui bianconeri (vittoriosi per 6-1 sul Varese) qualificandosi alla finale. Tuttavia, se il Torino non avesse pareggiato nel finale e avesse perso per 3-2, si sarebbe dovuto disputare lo spareggio tra bianconeri e granata, a pari punti e con stesso quoziente reti. Il gol del pareggio torinista siglato nel finale fu paragonato dalla Stampa dell'epoca al gol giunto nel finale dell'ultima giornata del campionato precedente che aveva permesso ai granata di vincere il campionato a scapito del Livorno.\nIl girone B (quello veneto-giuliano) si ridusse a tre squadre a causa del ritiro del Verona. Dopo aver pareggiato a reti bianche con la Triestina, il Venezia approfitt\u00f2 della sconfitta inflitta ai triestini dall'Ampelea di Isola d'Istria per balzare in vetta battendo in casa loro gli istriani. Nel girone di ritorno, dopo un ulteriore pareggio a reti bianche con i triestini, il Venezia disput\u00f2 lo scontro decisivo con l'Ampelea, indietro di due punti. Gli istriani si ritirarono in seguito a un gol contestato dei lagunari e la Federazione assegn\u00f2 la vittoria a tavolino al Venezia, che cos\u00ec si qualific\u00f2 matematicamente alle finali. L'ultima partita, tra Ampelea e Triestina, non fu disputata perch\u00e9 ormai ininfluente.\nIl girone C (quello tosco-emiliano) fu rivoluzionato dalla Federazione. Invece di far scontrare in un girone all'italiana a quattro squadre le qualificate Bologna, Spezia, Montecatini e Lucchese, la Federazione decise di fare spareggiare tra loro le squadre della stessa regione e poi disputare una qualificazione interzonale in campo neutro tra le vincenti degli spareggi regionali, in modo da abbreviare il campionato e ridurre le trasferte rese sempre pi\u00f9 difficoltose dalla guerra. Di fatto per\u00f2 lo scontro tra Bologna e Spezia era gi\u00e0 previsto dal Direttorio Emiliano come finale regionale e fu organizzato dal direttorio regionale stesso (invece che dalla commissione a cui era affidata la gestione del girone interzonale C). L'andata tra Bologna e Vigili del Fuoco della Spezia si disput\u00f2 l'11 giugno, con i felsinei penalizzati da numerose assenze forzate e costretti a giocare fin dall'inizio in 10 contro 11, e fu interrotto per incidenti a pochi minuti dal termine per l'invasione di campo del pubblico felsineo per protestare per la convalida del gol del vantaggio spezzino (a loro dire da annullare per una sospetta posizione di fuorigioco). Il ritorno fu rinviato di una settimana per dare il tempo al Direttorio emiliano di emettere le sue sentenze, e alla fine fu decretata la vittoria a tavolino in favore dello Spezia e la squalifica di una giornata di tre giocatori bolognesi e un calciatore spezzino. In segno di protesta, il Bologna disert\u00f2 l'incontro di ritorno, sicch\u00e9 i Vigili del Fuoco della Spezia furono proclamati d'ufficio Campioni emiliani dal direttorio regionale. A questo punto, il 2 luglio 1944 lo Spezia avrebbe dovuto confrontarsi con la Lucchese (che apparentemente aveva passato il turno col Montecatini, non \u00e8 da escludere per \"forfait\") ma la squadra toscana, non potendo trasferirsi per cause di forza maggiore conseguenti alla guerra, dovette ritirarsi dal campionato. Lo Spezia fu cos\u00ec direttamente ammesso al girone finale.\nLe finali.\nIl triangolare.\nIn finale giunsero , Torino FIAT e i VV.FF. Spezia. I veneti non erano pi\u00f9 l'ottima squadra capace di conquistare il terzo posto nel campionato di due anni prima; il Torino, invece, era il \"Grande Torino\", campione d'Italia in carica, destinato a conquistare altri quattro scudetti al termine della guerra, prima della tragedia di Superga. La vera sorpresa era comunque costituita dalla squadra dei Vigili del Fuoco di La Spezia. Questa compagine era nata dai resti dello Spezia Calcio, il quale aveva sospeso l'attivit\u00e0 in seguito all'arresto e all'invio nei campi di concentramento in Germania del presidente Coriolano Perioli. Giacomo Semorile, l'unico dirigente rimasto, decise allora di contattare il comandante dei Vigili del Fuoco cittadini, l'ing. Gandino, per allestire una squadra in grado di affrontare il campionato di guerra. Nacque cos\u00ec il \"Gruppo Sportivo 42\u00ba Corpo dei Vigili del Fuoco\", un nuovo club che eredit\u00f2 tutti i giocatori dallo Spezia promettendone la restituzione al termine del conflitto.\nLe partite finali vennero disputate all'Arena di Milano, quasi sempre semideserta per il timore di possibili rastrellamenti da parte dei tedeschi. In caso di arrivo a pari punti vigeva il quoziente reti. Il 9 luglio 1944 si svolse la prima sfida che si concluse con il pareggio tra VV.FF. Spezia e Venezia per 1-1, risultato che sembrava spianare la strada al Torino per la conquista del secondo titolo consecutivo dopo quello della stagione 1942-1943. Nello stesso giorno la squadra granata era tuttavia stata a Trieste per disputare, nelle vesti della \"Rappresentativa Piemonte\", una partita amichevole contro la \"Rappresentativa Venezia Giulia\", inizialmente in programma il 2 luglio ma rinviata dalla Federazione; i granata avevano richiesto l'annullamento di tale incontro perch\u00e9 di scarso interesse ma soprattutto per le difficolt\u00e0 della trasferta, ma la FIGC fu inflessibile e il Torino fu costretto a partire per Trieste venerd\u00ec 7 arrivando appena in tempo per la partita (terminata 2-2).\nIl Torino risent\u00ec del lungo viaggio, che si protrasse per sette giorni tra andata e ritorno, e al ritorno in sede gioved\u00ec mattina i granata ebbero appena un giorno di tempo per riposarsi e per ripartire per Milano, dove il 16 era in programma lo scontro con lo Spezia. La Federazione a dire il vero, su pressioni del CONI, voleva accelerare la disputa delle finali anticipando le partite Spezia-Torino al 13 e Torino-Venezia al 16, ma la proposta trov\u00f2 il netto rifiuto dei granata, anche a causa delle traversie nella trasferta in Venezia Giulia. Il Torino disput\u00f2 la partita contro i Vigili del Fuoco, anticipata di due ore (dalle 17 alle 15) per le contingenze, in condizioni fisiche non ottimali a causa della stanchezza per la lunga trasferta triestina. I bianconeri inflissero, cos\u00ec, ai granata un'inattesa sconfitta per 2-1, estromettendoli dalla lotta per il titolo. Rimanevano ancora in corsa i lagunari, i quali potevano ancora aggiudicarsi il titolo in caso di vittoria nello scontro del 20 luglio con i demotivati granata con un punteggio tale da superare nel quoziente reti gli spezzini: il Torino, tuttavia, gioc\u00f2 con impegno travolgendo il Venezia per 5-2, successo che decret\u00f2 il sorprendente primo posto dei Vigili del Fuoco spezzini.\nFondamentale per il successo spezzino fu la tattica per l'epoca innovativa di Ottavio Barbieri, il cosiddetto \"catenaccio\" (introdotto in Italia solo due anni prima dall'allenatore della Triestina Mario Villini): Persia I, giocando nel ruolo di libero (o \"terzino di posizione\"), diede maggiore solidit\u00e0 alla difesa spezzina contribuendo in maniera decisiva (insieme all'ottima prestazione in marcatura dell'interno Tommaseo) all'inattesa vittoria contro i granata.\nIl disconoscimento del titolo.\nSecondo un articolo dell\"Unit\u00e0\" del 2002, tuttavia, l'impresa dello Spezia sarebbe stata macchiata dalla presunta posizione irregolare del centravanti ligure Sergio Angelini (autore della doppietta decisiva nello scontro diretto), il quale gioc\u00f2 le ultime due partite del campionato nonostante una precedente squalifica di una giornata: tali infrazioni sarebbero potute costare allo Spezia la perdita a tavolino delle partite incriminate, con conseguente riassegnazione del titolo ai granata. Considerato che Angelini fu squalificato per una giornata immediatamente dopo la finale emiliana d'andata contro il Bologna, la controversia consiste sul se, in base al regolamento dell'epoca, fosse lecito o meno conteggiare ai fini della squalifica la partita di ritorno vinta a tavolino per \"forfait\" dei felsinei. Poich\u00e9 la Federazione non prese alcun provvedimento sanzionatorio nei riguardi dagli spezzini, \u00e8 ragionevole supporre che ad essere corretta sia proprio la seconda ipotesi, ovvero che la squalifica di Angelini venne ritenuta scontata in occasione del 2-0 d'ufficio ottenuto contro il Bologna.\nL'esito del torneo, inoltre, fu contestato dai dirigenti piemontesi (e dalla stampa loro vicina) che sostennero che il torneo fosse stato falsato dagli errori della Federazione che costrinse i granata a una lunga e spossante trasferta a Trieste per disputare un'inutile amichevole proprio alcuni giorni prima lo scontro decisivo contro lo Spezia, che fu di conseguenza disputato dai piemontesi in condizioni atletiche non ottimali e perci\u00f2 perso; fu contestata anche la formula del girone semplice con cui furono disputate le finali che fece s\u00ec che bastasse al Torino una sconfitta nel girone finale per essere estromesso dalla lotta al titolo senza pi\u00f9 alcuna possibilit\u00e0 di recupero, vanificando tutto il ruolino di marcia precedente. In risposta a tali recriminazioni, i filospezzini fecero notare le disavventure occorse agli spezzini in quei giorni, dal bombardamento di Brescia a cui scamparono per miracolo, al viaggio di Turi e Angelini per informare le loro famiglie che erano ancora vivi tornando poi in tempo per la partita contro i granata (\"Il Lavoro\" del 20 luglio 1944 riferisce di un viaggio Milano-Genova-Viareggio e ritorno di alcuni giocatori spezzini che poi batterono il Torino, forse riferendosi a ci\u00f2).\nIn ogni caso il giorno 17 luglio, dopo la vittoria dei Vigili del Fuoco sul Torino, la FIGC fascista, oltre a stabilire dei premi in denaro per le prime tre classificate (25.000 lire per la prima classificata, 20.000 per la seconda e 15.000 per la terza), dichiar\u00f2, in contraddizione con quanto predisposto all'inizio della competizione, che alla squadra prima classificata sarebbe stata consegnata la Coppa Federale del campionato di guerra e non il regolare trofeo abbinato al campionato nazionale. Infine l'8 agosto, a torneo concluso, un ulteriore comunicato della FIGC, premettendo che nella stagione 1943-44 non era stato possibile disputare un regolare campionato nazionale secondo le norme usuali, sanc\u00ec che il possesso dello scudetto sarebbe rimasto appannaggio del Torino (campione d'Italia nella Serie A 1942-1943), mentre ai VV.FF. Spezia venne assegnato il titolo di vincitori del campionato di guerra.\nL'assegnazione del \"titolo onorifico\" allo Spezia.\nLa rivendicazione spezzina.\nFino alle battute conclusive del torneo, in cui i VV.FF. risultarono inaspettatamente primi, sia gli organi federali controllati dalla Repubblica Sociale Italiana, sia le principali pubblicazioni sportive (in particolare la \"Gazzetta dello Sport\" e il \"Guerin Sportivo\"), definirono la Divisione Nazionale 1944 \"campionato italiano\" e il titolo in palio \"scudetto\". La FIGC fascista, tuttavia, rinneg\u00f2 la manifestazione con i succitati comunicati del 17 luglio e dell'8 agosto. Inoltre il Regno d'Italia, col decreto legislativo luogotenenziale n\u00ba 249 del 5 ottobre 1944, dichiar\u00f2 privo di ogni valore giuridico qualsiasi atto di nomina del governo della RSI; specificamente, annull\u00f2 e rese illegittimo \"ab initio\" il mandato di Ettore Rossi e di Puccio Pucci alla guida del CONI, nonch\u00e9 i conseguenti incarichi di Rossi e di Ferdinando Pozzani in FIGC. L'organizzazione di un campionato da parte di questi soggetti, perci\u00f2, divenne essa stessa non legale.\nParallelamente alle decisioni istituzionali, negli anni successivi alla conclusione delle ostilit\u00e0 belliche si apr\u00ec un dibattito sul valore della competizione: i difensori della delegittimazione del torneo sostenevano che il campionato fosse irregolare sia nella forma che nella sostanza, in quanto organizzato dalla RSI a fini propagandistici, e non degno di essere considerato una manifestazione a carattere nazionale, per via dell'assenza di gran parte dei club dell'Italia Centrale e di tutti quelli dell'Italia meridionale. D'altro canto, i filospezzini replicavano insinuando che il disconoscimento del campionato fu causato \"in primis\" dai malumori provenienti dagli influenti ambienti dirigenziali del Torino, e contestando che la mancanza di sodalizi del Centro-Sud fosse un elemento rilevante, dato che nei tornei italiani pi\u00f9 antichi parteciparono solo squadre del Nord Italia.\nAlla ripresa dei campionati regolari, nel 1945, quando furono creati i gironi di Serie A e B, la Federazione inser\u00ec lo Spezia tra le squadre aventi diritto alla Serie B insieme ai concittadini dell'ENAL Comunale Spezia (la quale tuttavia cedette poco dopo il titolo sportivo all'Ausonia La Spezia). L'Associazione Calcio Spezia chiese alla FIGC di essere ammessa di diritto nella massima divisione in virt\u00f9 del sesto posto in classifica in Serie B nel 1942-1943 e, soprattutto, del campionato di guerra vinto dal \"G.S. 42\u00ba Corpo Vigili del Fuoco\", con il quale era in procinto di fondersi. La FIGC non recedette dalle sue posizioni e, per di pi\u00f9, qualche tempo dopo annull\u00f2 per motivi burocratici la fusione tra i VV.FF. Spezia e l'A.C. Spezia (a causa del mancato pagamento da parte dei Vigili del Fuoco della tassa di affiliazione alla Federazione). Il club, duramente provato dalle difficolt\u00e0 dell'epoca e pur mantenendo il titolo per partecipare alla serie cadetta, si iscrisse in segno di protesta al campionato di Prima Divisione ligure lasciando la sola Ausonia Spezia a rappresentare la citt\u00e0 nel campionato cadetto. Infine, a partire dalla stagione 1946-1947, lo Spezia ritorn\u00f2 a disputare la Serie B, dopo il mancato accoglimento della proposta di allargare la Serie A 1946-1947 a 22 squadre con l'ammissione di Andrea Doria e Spezia.\nLa decisione finale della FIGC.\nNei successivi cinquant'anni la FIGC conferm\u00f2 la non ufficialit\u00e0 della manifestazione. La denominazione \"Divisione Nazionale\", con la quale essa era indicata all'epoca nei documenti federali, cadde nel dimenticatoio, sostituita dalla definizione informale \"Campionato Alta Italia\" (adottata presumibilmente in analogia col nome della fase settentrionale del torneo di Divisione Nazionale 1945-1946).\nTuttavia, dopo ricerche giornalistiche, come quella a opera del \"Secolo XIX\", e petizioni delle autorit\u00e0 spezzine, in particolare dell'allora sindaco Giorgio Pagano, il 14 aprile 2000 la FIGC istitu\u00ec appositamente una commissione allo scopo di esaminare la richiesta ufficiale dello Spezia di assegnazione dello scudetto 1943-1944. Al termine dei lavori della commissione, il 22 gennaio 2002 la Federazione, pur non riconoscendo il torneo quale un'edizione del campionato italiano di calcio, ha parzialmente accolto le istanze dello Spezia Calcio, assegnandogli un titolo sportivo \"onorifico\" \u2014 ufficiale, ma non equiparabile allo \"scudetto\" \u2014 per la vittoria del campionato di guerra 1944, con una menzione particolare allo spirito di sportivit\u00e0 con cui gli atleti bianconeri affrontarono le difficolt\u00e0 di un periodo storico in cui l'Italia era lacerata dalla guerra civile. Oltre all'attribuzione di questo titolo onorifico, \u00e8 stata conferita allo Spezia la possibilit\u00e0 di apporre permanentemente sulle divise sociali un distintivo speciale in ricordo di quell'impresa. Questa concessione costituisce un fatto molto raro: sono infatti poche le squadre che possono vantare l'esposizione perpetua di un titolo sulla propria maglia (per lo pi\u00f9 essi sono simboli internazionali, come la stella o il \"multiple-winner badge\").\nUlteriore particolarit\u00e0 del riconoscimento \u00e8 il fatto che la FIGC ha attribuito alla squadra spezzina un titolo in realt\u00e0 vinto dal \"G.S. 42\u00ba Corpo dei Vigili del Fuoco\", cio\u00e8 una societ\u00e0 \"de iure\" differente dallo Spezia. Lo Spezia, insomma, pu\u00f2 fregiarsi della vittoria di un campionato a cui, tecnicamente, non ha mai partecipato, sebbene bisogna constatare che il \"42\u00ba Corpo dei Vigili del Fuoco\" rilev\u00f2 e schier\u00f2 gli stessi giocatori del club ligure (oltre a calciatori provenienti da altre compagini), e quindi \"de facto\" i due sodalizi tendevano a coincidere.\nNel 2019, in seguito all'istituzione da parte della FIGC di una commissione \"ad hoc\" per analizzare, con approccio storico-scientifico, le petizioni relative alle assegnazioni dei titoli dei campionati 1914-1915, 1924-1925 e 1926-1927, anche lo Spezia, appoggiato dal Comune, \u00e8 tornato a chiedere una revisione per il caso del campionato 1944, volta alla \u00abconsacrazione di scudetto vero e proprio\u00bb per il torneo in esame.\nEliminatorie regionali.\nPiemonte e Liguria.\nClassifica.\n\"Campionato I Zona Piemonte-Liguria 1944\"\nRisultati.\nSentenze del Direttorio I Zona\nLombardia.\nClassifica.\n\"Campionato Lombardo 1944\"\nVeneto.\nGirone A.\nClassifica.\nLegenda:\nNote:\nGirone B.\nClassifica.\nLegenda:\nNote:\nEmilia.\nEliminatorie.\nClassifiche.\nGirone A.\nLegenda:\nNote:\nGirone B.\nLegenda:\nNote:\nGirone C.\nLegenda:\nNote:\nGirone D.\nLegenda:\nNote:\nSemifinali regionali.\nClassifiche.\nLegenda:\nNote:\nLegenda:\nNote:\nRisultati.\nDeliberazioni del Direttorio VII Zona\nToscana.\nDifferentemente dalle altre regioni, in Toscana il torneo si limit\u00f2 a un girone fra squadre delle divisioni minori, dato che nessun club delle due categorie nazionali vi partecip\u00f2.\nLazio.\nIl formato originario della Divisione Nazionale prevedeva l'organizzazione di un'eliminatoria regionale laziale denominata \"campionato romano misto\", la quale comprendeva squadre di Serie A, B, C e Prima Divisione. Il girone eliminatorio cominci\u00f2 il 4 dicembre 1943 e termin\u00f2 il 28 maggio 1944 con la vittoria della (rimaneva una partita da recuperare, ininfluente, tra Tirrenia e Juventus che si disput\u00f2 il 2 luglio). Tuttavia, in seguito alla liberazione della Capitale compiuta dagli Alleati il 5 giugno 1944, il campionato romano pass\u00f2 in corso d'opera dalla gestione della FIGC fascista a quella della FIGC del \"Regno del Sud\", diventando un torneo regionale autonomo. Di conseguenza, la squadra biancoceleste non pot\u00e9 accedere alle finali nazionali. Nella stagione 1944-1945 venne anche organizzata una seconda edizione, vinta dalla Roma.\nSemifinali interregionali.\nGruppo C (Emilia e Toscana).\nNelle intenzioni originarie, al girone C delle qualificazioni interzona avrebbero dovuto prendere parte le due migliori classificate dell'Emilia e della Toscana, ovvero Bologna, Spezia, Montecatini e Lucchese. Tuttavia ragioni di carattere contingente spinsero la Federazione a cambiare la formula del girone tosco-emiliano rendendolo un torneo a eliminazione diretta: le qualificate della stessa regione avrebbero spareggiato tra loro in sfide di andata e ritorno e le vincenti dei due scontri regionali si sarebbero scontrate in campo neutro per determinare la finalista nazionale. Di fatto, per\u00f2, lo scontro tra le finaliste emiliane, lo Spezia e il Bologna, fu organizzato dal Direttorio VII Zona (Emilia), tanto che la vincente dello scontro, lo Spezia, fu proclamato campione emiliano dal direttorio regionale. Lo Spezia, campione emiliano, avrebbe dovuto confrontarsi con la Lucchese (che apparentemente aveva passato il turno col Montecatini, non \u00e8 da escludere per \"forfait\"). Tuttavia la Lucchese rinunci\u00f2 per l'impossibilit\u00e0 di trasferirsi per cause di forza maggiore e lo Spezia fu ammesso direttamente alle finali."}
{"id": "513766", "revid": "125251840", "url": "https://it.wikipedia.org/wiki?curid=513766", "title": "Giovanni II del Portogallo", "text": "Era figlio terzogenito del re del Portogallo Alfonso V e d'Isabella d'Aviz.\nBiografia.\nGiovanni, alla nascita fu l'erede al trono del Portogallo perch\u00e9 il suo fratello primogenito, anche lui di nome Giovanni era gi\u00e0 morto.\nNel 1455, Giovanni, a pochi mesi di vita, rimase orfano della madre, Isabella, che mor\u00ec improvvisamente (2 dicembre 1455), molto probabilmente per avvelenamento, mentre si trovava ad \u00c9vora.\nInfanzia e giovinezza.\nDopo la morte della madre, la sorella della madre, la zia, Filippa di Coimbra (1437-1493), che pur non essendo monaca viveva al monastero di Odivelas, si occup\u00f2 dei nipoti, Giovanni del Portogallo, di pochi mesi, e la piccola Giovanna, di circa tre anni, dedicandosi completamente a loro, facendogli da seconda madre educandoli nel culto del nonno Pietro, che port\u00f2 Giovanni, dopo l'ascesa al trono, a combattere e perseguitare la casa di Braganza, ritenuta la responsabile delle disgrazie del nonno.\nNel biennio 1470, 1471, mentre sua sorella Giovanna, fu nominata reggente del regno del Portogallo, Giovanni segu\u00ec suo padre, Alfonso V, nella campagna contro i musulmani del Nordafrica che port\u00f2 alla conquista di Arzila (1470) e alla definitiva conquista di Tangeri, nel 1471, che guadagn\u00f2 ad Alfonso V, il soprannome di \"Africano\".\nIl 22 gennaio del 1471, Giovanni, a Set\u00fabal, spos\u00f2 la cugina prima, Eleonora di Viseu, figlia di Ferdinando d'Aviz, (figlio terzogenito del re del Portogallo Edoardo e di Eleonora (1402-1445), figlia del re della corona d'Aragona e di Sicilia, Ferdinando e di Eleonora d'Alburquerque) e della moglie Beatrice d'Aviz, (figlia di don Giovanni del Portogallo e di Isabella di Braganza, figlia del futuro duca di Braganza, Alfonso, e di Beatriz Pereira de Alvim, l'unica figlia di Nuno \u00c1lvares Pereira, conestabile del regno e conte di Arraiolos, Barcelos e Our\u00e9m, e di sua moglie Leonor de Alvim).\nDato che durante il regno di suo padre le esplorazioni sulla costa africana avevano avuto un notevole impulso, col risultato che tra il 1469 ed il 1471 era stato attraversato l'equatore e raggiunto capo Catherine, nel 1474, Alfonso V affid\u00f2 al figlio Giovanni l'amministrazione dei forti e delle stazioni commerciali della costa africana.\nGuerra di successione castigliana.\nIn quegli anni si stava aprendo una lotta per la successione sul trono del regno di Castiglia, dove regnava la sorella di Alfonso V, Giovanna del Portogallo accanto al marito, Enrico IV: il re, Enrico, nel 1468, aveva firmato un trattato (\"Tratado de los Toros de Guisando\") nel quale riconosceva di fatto l'illegittimit\u00e0 della figlia Giovanna, designando come erede la propria sorellastra, Isabella, la Cattolica.Nel 1469, per\u00f2, dopo che la sorellastra si era sposata, contro il volere di Enrico IV con l'erede al trono di Aragona, Ferdinando, Enrico ritratt\u00f2 il precedente accordo, giur\u00f2 pubblicamente, assieme alla moglie, che Giovanna era sua figlia legittima e la proclam\u00f2 erede al trono, con la Cerimonia de la Val de Lozoya, un prato vicino a Buitrago.\nQuando Enrico IV mor\u00ec, l'11 dicembre del 1474, Giovanna detta la \"Beltraneja\", legittima erede del trono, si trov\u00f2 a dover lottare contro Isabella.La regina madre, Giovanna del Portogallo, che era gi\u00e0 malata, prima di morire combin\u00f2 il matrimonio, che fu celebrato il 30 maggio del 1475, di sua figlia, Giovanna la \"Beltraneja\", con suo fratello il re del Portogallo, Alfonso V.\nGiovanni fu sempre accanto al padre, Alfonso V, ed invasero la Castiglia (estate del 1475), per difendere i diritti rispettivamente di moglie e matrigna. Alfonso V fu dichiarato re di Castiglia e Le\u00f3n, dai partigiani della moglie, nonostante che Isabella fosse gi\u00e0 stata incoronata regina col marito Ferdinando.Mentre il suo alleato, il re di Francia, Luigi XI, invadeva la Biscaglia, Alfonso sub\u00ec una sconfitta, che non era completa, perch\u00e9, il 1\u00ba marzo 1476, nella battaglia di Toro, mentre lui fu messo in fuga da Ferdinando, il figlio, Giovanni, tenne le posizioni sconfiggendo le forze che gli erano contrapposte; tuttavia dato che i suoi sostenitori in Castiglia diminuivano e soprattutto diverse citt\u00e0 e contee che prima lo sostenevano, tra cui Madrid, passarono dalla parte di Isabella, l'esercito portoghese si ritir\u00f2 dalla Castiglia. Giovanni scort\u00f2 la matrigna sino ad oltre confine con un drappello di 400 cavalieri.Comunque tra il 1475 ed il 1477, Giovanni fu reggente del regno durante le assenze dal padre, impegnato nelle operazioni della guerra di successione castigliana.\nLuogotenenza.\nMentre la guerra si trascinava senza scontri rilevanti, Alfonso V, nel 1477, si rec\u00f2 in Francia per richiedere l'aiuto del re, Luigi XI, ma dopo aver intavolato delle trattative si accorse di non approdare ad alcun risultato e rientr\u00f2 mestamente in Portogallo e deleg\u00f2 i compiti di governo al figlio, Giovanni.Giovanni si prodig\u00f2 per la pace e incaric\u00f2 sua zia, che era anche sua suocera, Beatrice, la vedova del fratello di suo padre, Ferdinando del Portogallo, di attivarsi per incontrare la nipote, Isabella di Castiglia.L'accordo di pace con Isabella, fu trovato da Giovanni e Beatrice e la pace fu siglata ad Alc\u00e1\u00e7ovas (Viana do Alentejo), il 4 settembre del 1479; il trattato venne controfirmato dai re Cattolici a Toledo nel marzo del 1480.\nL'inizio del regno.\nGiovanni divenne Re, come Giovanni II, il 28 agosto 1481 dopo la morte del padre, Alfonso V, trovando il tesoro in dissesto a causa delle guerre e della liberalit\u00e0 e prodigalit\u00e0 del padre. Inoltre, per la compiacenza del padre, la famiglia di Braganza era giunta a considerarsi quasi pari del sovrano.\nImmediatamente dopo la sua ascesa al trono, alle \"cortes\" del 1481, impose una forma pi\u00f9 rigorosa di omaggio al re da parte dei nobili, che scontent\u00f2 in modo particolare, il duca di Braganza, Ferdinando II, che protest\u00f2 invocando i privilegi della sua casata, senza ottenere alcun risultato.Inoltre il re accolse la protesta del terzo stato che contestava alla nobilt\u00e0 di tenere sotto la sua giurisdizione, senza averne il diritto, diverse citt\u00e0, per cui fu stabilito che se fosse stata provata la mancanza di fondamento di tale situazione, la corona aveva il diritto di avocare a s\u00e9 la giurisdizione di tali citt\u00e0.Infine, accettando il suggerimento di diversi comuni, Giovanni II impost\u00f2 un certo numero di riforme finanziarie per impedire il perpetrarsi di ingiustizie da parte dei grandi feudatari e dei loro funzionari, a scapito della popolazione del regno.\nCos\u00ec facendo Giovanni II, sul modello di Luigi XI, port\u00f2 avanti una politica assolutistica, che gli permise di rimettere in sesto le finanze e riottenere un certo controllo anche sui grandi signori.\nL'epoca delle cospirazioni.\nNel 1483, Giovanni, in base alla corrispondenza segreta tra la famiglia di Braganza e la casa reale di Castiglia, fece arrestare il duca di Braganza, Ferdinando II, che fu processato; nel corso del processo fu provata l'accusa di tradimento a carico del duca e di suo fratello il marchese di Montemor-o-Novo, che riusc\u00ec a fuggire e a sottrarsi alla giustizia, mentre il fratello della regina, Diego I di Viseu, coinvolto nel complotto, fu perdonato. Il duca di Braganza fu condannato a morte e giustiziato ad \u00c9vora il 30 maggio dello stesso anno; tutti i suoi beni vennero confiscati dalla corona.L'anno dopo, il cognato di Giovanni, Diego I, 4\u00ba duca di Viseu, divenuto, dopo la morte di Ferdinando II di Braganza, il pi\u00f9 influente nobile del regno, nel 1484, non condividendo la politica accentratrice del cugino, il re, Giovanni II del Portogallo, organizz\u00f2 una congiura per uccidere Giovanni e l'erede al trono, il figlio di Giovanni, Alfonso del Portogallo; ma, essendo stato scoperto il suo piano, il cugino Giovanni lo uccise con le sue mani, mentre altri complici venivano o imprigionati o uccisi (tra questi il vescovo di \u00c9vora e molto probabilmente il marchese di Montemor-o-Novo, Giovanni).\nLe scoperte e le esplorazioni.\nGiovanni, che aveva cominciato ad interessarsi delle scoperte, nel 1474, quando era responsabile dei forti e delle stazioni commerciali della costa africana, appena salito al trono, diede impulso alla ricerca della via di accesso all'India, con lo stesso zelo del prozio, il grande Enrico il Navigatore:\nForse Giovanni sarebbe arrivato all'India, se non fosse stato rallentato, dalla morte dell'erede al trono, principe Alfonso, nel 1491, e dalla disputa con la Spagna, per le aree di influenza, delle nuove terre scoperte, dopo il primo viaggio di Cristoforo Colombo. Comunque, prima di morire, progett\u00f2 e programm\u00f2 il viaggio di Vasco da Gama.\nLa questione ebraica.\nGli Ebrei che vivevano in Portogallo erano rispettati e non avevano mai avuto motivo di lamentarsi (come ammesso dagli stessi storici di origine ebraica), per\u00f2, nel 1492, a seguito dell'espulsione degli Ebrei dalla Spagna (i regni di Castiglia e Aragona), Giovanni II permise a circa 90.000 di loro di entrare in Portogallo e dietro il pagamento di una tassa di otto cruzados pro capite, permise loro un soggiorno di otto mesi. Visto che la popolazione del Portogallo li derubava ed in alcuni casi li uccideva perch\u00e9 li riteneva responsabili della peste che si era scatenata nel paese, o anche per il fatto che gli ebrei locali praticavano l'usura, Giovanni permise loro di procurarsi delle navi per poter andare dove volessero.Per\u00f2 quando fu il momento di partire, alle navi fu dato l'ordine di fare rotta verso l'Africa: la maggior parte accettarono e si imbarcarono per le citt\u00e0 del Maghreb e dell'impero ottomano, mentre coloro che si rifiutarono di partire furono ridotti in schiavit\u00f9.\nLa disputa con la Spagna.\nCristoforo Colombo aveva sottoposto il suo piano di circumnavigare la terra, per arrivare all'India, a Giovanni II, ma quest'ultimo aveva buoni motivi per ritenere che il progetto da lui seguito di doppiare l'Africa avrebbe portato a risultati sicuri per cui le Americhe furono scoperte per conto dei re cattolici di Castiglia e Aragona. Ma al ritorno di Colombo dopo il primo viaggio, Giovanni II ebbe il sospetto che, secondo il trattato di Toledo del 1480, la scoperta fosse avvenuta nella zona di influenza del Portogallo, che intendeva inviare nelle terre scoperte delle caravelle.Il re, Ferdinando II di Aragona, propose di risolvere la questione con un negoziato, ma, prima di iniziarlo, convinse papa Alessandro VI Borgia, spagnolo di nascita, a emettere una bolla (4 maggio 1493), secondo la quale tutte le terre a ovest e a sud di una linea tracciata a cento leghe dalle isole del Capo Verde alle Azzorre, sarebbero state della Spagna. Il 26 settembre, il papa emise una nuova bolla ancora pi\u00f9 penalizzante per il Portogallo.Giovanni II alla guerra prefer\u00ec la trattativa, che port\u00f2 al Trattato di Tordesillas (firmato a Tordesillas, in Castiglia, il 7 giugno 1494) che divise il mondo al di fuori dell'Europa in un duopolio esclusivo tra la Spagna ed il Portogallo. Il trattato venne ratificato dalla Spagna il 2 luglio, e dal Portogallo il 5 settembre 1494.\nIn quest'ultima trattativa Giovanni II si mostr\u00f2 molto abile tanto che Duarte Pacheco Pereira, uno dei plenipotenziari portoghesi cos\u00ec parl\u00f2 di Giovanni II \u00abIl suo giudizio e la sua intelligenza sono rimasti insuperati nel nostro tempo\u00bb, mentre uno dei suoi avversari nelle trattative, la regina, Isabella di Castiglia, la cattolica, riferendosi a lui lo defin\u00ec \u00abl'uomo\u00bb.\nGiovanni II mor\u00ec, il 25 ottobre 1495, ad Alvor, nel Distretto di Faro, in Algarve, e fu inumato nel Monastero di Batalha.Alla sua morte gli successe il cugino nonch\u00e9 cognato Manuele I.\nDiscendenza.\nGiovanni da Eleonora ebbe due figli:\nDa una relazione con Anna de Mendon\u00e7a ebbe un figlio naturale:"}
{"id": "513768", "revid": "767487", "url": "https://it.wikipedia.org/wiki?curid=513768", "title": "Cantone di Coucouron", "text": "Il Cantone di Coucouron era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513769", "revid": "110157", "url": "https://it.wikipedia.org/wiki?curid=513769", "title": "Cantone di Joyeuse", "text": "Il Cantone di Joyeuse era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513770", "revid": "124726763", "url": "https://it.wikipedia.org/wiki?curid=513770", "title": "Basilica di San Lorenzo in Lucina", "text": "San Lorenzo in Lucina \u00e8 una basilica di Roma sita nel Rione Colonna, non lontano da Palazzo Montecitorio.\nStoria.\nLa basilica di San Lorenzo in Lucina sorse nel IV secolo, secondo la tradizione, sulla residenza dell'omonima matrona romana. La domus fu consacrata a luogo di culto ufficiale nell'anno 440 da papa Sisto III, per essere poi ricostruita sotto papa Pasquale II fino al completamento nel 1130.\nVerso la met\u00e0 del XVII secolo, l'interno fu completamente trasformato da Cosimo Fanzago, che trasform\u00f2 la chiesa a navata unica e ridusse le navate laterali a cappelle, divenute poi gentilizie e concesse a varie famiglie. Un ulteriore restauro fu condotto nella seconda met\u00e0 del XIX secolo, durante il quale furono rimosse, per ordine di Pio IX, le decorazioni barocche della navata e sostituite dagli affreschi di Roberto Bompiani che si vedono tuttora (2012); fu risparmiato soltanto il pulpito che rimase \"in loco\".\nNel novembre del 1908 papa Pio X la elev\u00f2 al rango di basilica minore.\nDescrizione.\nFacciata.\nLa facciata della chiesa presenta ampio portico, decorato da sei colonne in granito, con capitelli e basi, sormontate da un architrave realizzata da un enorme colonna antica scanalata. Alla sua destra, in posizione arretrata, s'innalza un campanile romanico a cinque ordini. Nella parte centrale della facciata, sotto il timpano triangolare, vi sono al centro il rosone e, ai suoi lati, due finestre rettangolari barocche.\nInterno.\nLa basilica, che originariamente si presentava nel suo interno a tre navate, oggi \u00e8 a navata unica con quattro cappelle per lato che conducono all'altare maggiore, su cui vi \u00e8 la tela del \"Crocifisso\" di Guido Reni. La sua composizione oggi \u00e8 data per proporre al fedele un percorso teologico spirituale, attraverso tre itinerari specifici:\nTra le cappelle laterali si segnalano il settecentesco battistero, opera di Giuseppe Sardi, e la cappella Fonseca, disegnata da Gian Lorenzo Bernini, con il busto marmoreo del committente, opera dello stesso Bernini. Nella cappella di San Francesco si possono ammirare alcune tele del caravaggesco francese Simon Vouet. Una pala d'altare con \"San Francesco Caracciolo che adora il Santissimo Sacramento\" \u00e8 opera del pittore tardo barocco Ludovico Stern.\nLa Cappella di San Giuseppe (cosiddetta dal quadro di San Giuseppe di Alessandro Turchi) era Cappella gentilizia dei principi Ottoboni Duchi di Fiano - famiglia di Papa Alessandro VIII - che l'ebbero, con Breve pontificio, in \"concessione perpetua\" (\u00e8 ancora visibile, in alto all'ingresso, il loro stemma) Nel 1943 la Cappella \u00e8 stata snaturata dalla originaria destinazione, per divenire il sepolcro del cardinale Cremonesi ed \u00e8 stata completamente ricoperta di marmi verdi, che hanno coperto le lapidi marmoree dei defunti Ottoboni. In un angolo \u00e8 stato sistemato un busto marmoreo del cardinale.\nOrgano a canne.\nNell'abside, sulla cantoria settecentesca di destra, si trova l'organo a canne Mascioni \"opus 302\". Lo strumento, di pregevole fattura, \u00e8 stato costruito dalla ditta varesina per volere dell'allora cardinale titolare Pietro Gasparri, nominato nel 1907 da papa Pio X. L'organo \u00e8 a due tastiere di 58 note ciascuna e pedaliera concavo-radiale di 27 ed \u00e8 a trasmissione integralmente pneumatico-tubolare.\nScavi.\nDiverse campagne di scavo sono state condotte sotto la basilica tra il 1982 e il 2000. Le indagini hanno riportato alla luce:\nGli ambienti sotterranei sono oggi in parte visitabili.\nPersone sepolte nella basilica.\nNella chiesa sono sepolti il pittore francese Nicolas Poussin in una tomba fatta costruire nel XIX secolo da Chateaubriand, allora ambasciatore a Roma, sulla quale \u00e8 incisa la frase \"et in arcadia ego\", cio\u00e8 \"anch'io in Arcadia\", tratta dal suo celebre dipinto \"I pastori di Arcadia\"; il pittore tedesco Adam Elsheimer (1578-1610), il compositore bresciano Luca Marenzio (tra i pi\u00f9 acclamati autori di madrigali del XVI secolo), il compositore ceco settecentesco Josef Myslive\u010dek amico di Mozart e che in vita fu detto \"il divino boemo\", il compositore toscano Bernardo Pasquini che in Arcadia aveva il nome di Protico Azoteo, il compositore catalano Domingo Miguel Bernab\u00e9 Terradellas detto Terradeglias, nonch\u00e9 l'archeologo e collezionista d'arte Carlo Fea famoso per aver trovato, all'inizio dell'Ottocento, la copia del Discobolo di Mirone all'Esquilino; Giuseppe De Matthaeis, archiatra pontificio, chirurgo e archeologo; Matteo Lovatti (1769-1849), Clemente Lovatti (1779-1860) e il cardinale Pietro Ciriaci (1885-1966), titolare della chiesa dal 1964 alla morte, le cui tombe sono nella cappella Lovatti."}
{"id": "513771", "revid": "226458", "url": "https://it.wikipedia.org/wiki?curid=513771", "title": "Cantone di Largenti\u00e8re", "text": "Il Cantone di Largenti\u00e8re era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513773", "revid": "1935274", "url": "https://it.wikipedia.org/wiki?curid=513773", "title": "Cantone di Les C\u00e9vennes ard\u00e9choises", "text": "Il Cantone di Les Vans \u00e8 un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 35 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "513777", "revid": "1226", "url": "https://it.wikipedia.org/wiki?curid=513777", "title": "Fantastico (cinema)", "text": ""}
{"id": "513778", "revid": "1573940", "url": "https://it.wikipedia.org/wiki?curid=513778", "title": "Chiesa di San Rocco (Asti)", "text": "La chiesa di San Rocco \u00e8 un luogo di culto cattolico che sorge nell'omonimo borgo di Asti. Era la sede della confraternita dei Battuti Verdi.\nL'origine.\nLa Confraternita di San Rocco aveva la sua primitiva sede nella Collegiata di San Secondo, poi si spost\u00f2 nel 1637 costruendo una piccola chiesa nella antica contrada dei filanti, l'attuale Borgo San Rocco.\nMa essendo cresciuto il numero dei fedeli, i confratelli acquistarono alcuni stabili adiacenti e costruirono una nuova chiesa. Il disegno e progetto sono dell'ingegnere Carlo Giulio Quadri.Intorno al 1720 l'edificio fu terminato. La chiesa \u00e8 situata a sinistra della vecchia Porta di San Martino.\nI rimaneggiamenti.\nLa chiesa ha subito vari insulti durante la sua storia. Nel 1793, vengono alloggiati soldati francesi prigionieri. Nel 1800, viene smontato l'organo e trasportato nella stanza attigua alla tribuna, per la requisizione e l'utilizzo della Chiesa da parte delle truppe austriache.\nNel 1803, si cominciano i primi restauri, si fanno lavori all'altare maggiore, si chiudono le finestre pi\u00f9 alte, vengono ripristinati banchi e gradini, si compra un nuovo pulpito, e nel 1808 vengono sistemati due grandi candelabri. Nel 1814 l'organo viene ricomposto e vengono rifatti i sedili del coro. A danneggiare nuovamente la chiesa saranno le due alluvioni del 1943 e del 1994.\nLa chiesa.\nPresenta una facciata sobria, in mattoni a vista, appena mossa. In passato sopra il portale era presente una lunetta, ora completamente scomparsa, al suo posto un'anonima imcorniciatura a tondino, al cui interno affrescati due angeli svolazzanti tra una scritta che ricorda i restauri del 1945 e 1951.\nL'interno \u00e8 in un'unica navata, con cappelle laterali e una cupola all'inizio della navata.\nLe opere.\nDa una stessa descrizione del Ferrari, si scoprono i moltissimi marmi impiegati, Bardiglio, mischio di Ferrara, Serravezza di Fiorenza, e di Sicilia, Nero e Giallo di Verona, brocatello, occhialino della Valle Camonica."}
{"id": "513779", "revid": "125442705", "url": "https://it.wikipedia.org/wiki?curid=513779", "title": "Prefettura di K\u014dchi", "text": " \u00e8 una prefettura giapponese di circa 2.800.000 abitanti, si trova nella regione isola di Shikoku. Il suo capoluogo \u00e8 l'omonima citt\u00e0 di K\u014dchi.\nConfina con le prefetture di Ehime, e Tokushima.\ncitt\u00e0.\nNankoku"}
{"id": "513780", "revid": "125677467", "url": "https://it.wikipedia.org/wiki?curid=513780", "title": "Manuele I del Portogallo", "text": "Origine familiare.\nManuele era figlio ottavogenito del duca di Beja e Viseu Ferdinando d'Aviz e della di lui moglie Beatrice d'Aviz. Manuele era inoltre fratello cadetto di Diego I di Viseu, suo predecessore come duca di Beja e Viseu e di Eleonora di Viseu, futura regina consorte del Portogallo.\nBiografia.\nNel 1460 suo padre Ferdinando, alla morte dello zio Enrico il Navigatore, che l'aveva adottato, aveva ereditato il titolo e le rendite del ducato di Viseu.\nGiovinezza.\nAlla morte del padre, nel 1470, il fratello, Giovanni di Viseu (1448-1472), gli succedette nel titolo e nelle rendite del ducato di Viseu; nel 1472, alla morte di Giovanni, gli successe l'altro fratello Diego I di Viseu (1452-1484). Il 22 gennaio 1471 sua sorella Eleonora spos\u00f2 a Set\u00fabal il cugino primo, erede al trono del Portogallo, Giovanni. Nel 1481, alla morte del suocero Alfonso V, la sorella, Eleonora, divenne regina consorte del Portogallo come moglie di Giovanni II.\nNel 1483, durante il processo contro il duca di Braganza Ferdinando II, oltre all'accusa di tradimento a carico del duca e di suo fratello, il marchese di Montemor-o-Novo, fu provato anche il coinvolgimento nel complotto del fratello di Manuele, Diego I di Viseu, che dal re Giovanni fu perdonato, mentre il duca di Braganza fu condannato a morte e giustiziato ad \u00c9vora il 30 maggio dello stesso anno e tutti i suoi beni vennero confiscati dalla corona. L'anno dopo, per\u00f2, suo fratello Diego I, 4\u00ba duca di Viseu, divenuto, dopo la morte di Ferdinando II di Braganza, il pi\u00f9 influente nobile del regno, non condividendo la politica accentratrice del cugino, il re Giovanni II del Portogallo, organizz\u00f2 una congiura per uccidere Giovanni e l'erede al trono, il figlio di Giovanni e di sua sorella Eleonora, Alfonso del Portogallo; ma, essendo stato scoperto il suo piano, il cugino Giovanni lo uccise con le sue mani, mentre altri complici venivano o imprigionati o uccisi (tra questi il vescovo di \u00c9vora e molto probabilmente il marchese di Montemor-o-Novo, Giovanni). Manuele eredit\u00f2 i ducati di Beja e di Viseu.\nIl 13 luglio 1491 suo nipote Alfonso, erede al trono del Portogallo, mor\u00ec, all'et\u00e0 di 16 anni, a causa di una caduta da cavallo mentre cavalcava lungo il Tago, lasciando vedova Isabella di Trast\u00e1mara. Il re Giovanni II aveva avuto un figlio da Anna de Mendon\u00e7a, una delle dame di compagnia della sua matrigna, Giovanna \"la Beltraneja\": Giorgio di Lencastre (1481-1550). Giovanni II cerc\u00f2 di legittimare il figlio per poter avere un successore, ma la sorella di Manuele, la regina Eleonora, si oppose molto tenacemente ed obblig\u00f2 il marito ad una soluzione di compromesso: l'erede al trono sarebbe stato il fratello minore di Eleonora, Emanuele, che avrebbe sposato la vedova del loro figlio Alfonso, Isabella, che nel frattempo era rientrata in Castiglia.\nManuele avrebbe voluto sposare subito Isabella, che per\u00f2, traumatizzata dagli avvenimenti, aveva intenzione di ritirarsi in convento e rifiutava il matrimonio.\nRe del Portogallo.\nManuele divenne re il 25 ottobre 1495 dopo la morte del cugino Giovanni II. Nel 1496 Manuele riusc\u00ec a vincere la ritrosia della principessa Isabella, che in cambio chiese che tutti gli Ebrei fossero espulsi dal Portogallo. Manuele, che rispettava gli ebrei per le loro capacit\u00e0, prese tempo, ma alla fine accett\u00f2. Quindi, nel 1497, furono fissate le nozze con la principessa Isabella di Trast\u00e1mara, figlia di Ferdinando II, re di Aragona, e della regina di Castiglia Isabella I, nonch\u00e9 sorella dell'erede al trono dei regni di Aragona e Castiglia, il principe della Asturie Giovanni, e di Giovanna, la futura regina di Castiglia, che pass\u00f2 alla storia come \"Giovanna la Pazza\".\nComunque Isabella era la seconda nella linea di successione ai troni di Castiglia e Aragona e, se il principe delle Asturie, che era gracilino, non fosse arrivato all'et\u00e0 adulta, i tre regni si sarebbero riuniti sotto la guida portoghese. Le nozze furono celebrate il 30 settembre del 1497 a Valencia de Alc\u00e1ntara, un paesino al confine tra la Castiglia e il Portogallo. Il 6 ottobre dello stesso anno mor\u00ec il principe delle Asturie, Giovanni, e Isabella divenne l'erede al trono dei regni di Castiglia e di Aragona. Il 23 ottobre del 1498 Isabella diede alla luce l'erede al trono dei regni di Portogallo, Castiglia e Aragona, Michele, ma un'ora dopo mor\u00ec. Nel luglio del 1500 Manuele perse anche il figlio Michele.\nLe scoperte e le esplorazioni.\nManuele, continuando la politica del suo predecessore, il cugino e cognato Giovanni II, privilegi\u00f2 la politica di espansione verso l'India e realizz\u00f2 il viaggio di Vasco da Gama che Giovanni II aveva progettato e programmato.\nDurante il suo regno Vasco da Gama arriv\u00f2 in India (1498), Pedro \u00c1lvares Cabral scopr\u00ec il Brasile (1500), Francisco de Almeida fu il primo vicer\u00e9 dell'India (1505) e l'ammiraglio Alfonso de Albuquerque assicur\u00f2 il controllo delle rotte commerciali dell'Oceano Indiano e del Golfo Persico e conquist\u00f2 al Portogallo luoghi importanti come la Malacca, Goa e Ormuz.Durante il suo regno, furono altres\u00ec organizzati viaggi verso occidente, che portarono alla scoperta della Groenlandia e di Terranova.Rifiut\u00f2 invece la proposta del navigatore portoghese Magellano, che lo aveva pregato di finanziare il suo grandioso quanto temerario progetto di circumnavigazione del mondo, giungendo alle isole delle spezie navigando verso ovest. Questo rifiuto cedette alla Spagna la futura colonizzazione delle Filippine.\nManuele allacci\u00f2 relazioni diplomatiche con la Cina e con la Persia ed infine continu\u00f2 la penetrazione portoghese in Marocco, arrivando a conquistare, Safim, Azamor e Agadir.\nIl secondo matrimonio e la politica interna.\nIl 24 agosto 1500 a Granada vennero celebrate, per procura, le seconde nozze di Manuele con la sorella della prima moglie Isabella, la principessa Maria, figlia di Ferdinando II, re di Aragona, e della regina di Castiglia Isabella I, nonch\u00e9 sorella dell'erede al trono dei regni di Aragona e Castiglia, Giovanna, la futura regina di Castiglia, che pass\u00f2 alla storia come \"Giovanna la Pazza\". Il giorno seguente, accompagnata dal vescovo di Siviglia e da altri grandi di Spagna, Maria si mise in viaggio per Lisbona, dove il 30 ottobre furono celebrate le nozze.\nIn politica interna continu\u00f2 con la politica iniziata da Giovanni II di rafforzare il potere centrale a scapito delle grandi famiglie nobili, per\u00f2 con meno rudezza. Miglior\u00f2 inoltre il sistema tributario.\nPer poter concludere il contratto di matrimonio con Isabella di Trast\u00e1mara, nel 1496 Manuele aveva preso l'impegno nei confronti dei Re Cattolici di cacciare gli ebrei dal Portogallo, lasciando comunque loro, in alternativa, la possibilit\u00e0 di convertirsi al cristianesimo. Molti ebrei si fecero battezzare e Manuele garant\u00ec loro protezione, ma nulla pot\u00e9 nel 1506, quando una folla inferocita infier\u00ec contro gli ebrei convertiti, provocando la morte violenta di circa 4000 di loro in quello che pass\u00f2 alla storia come il \"massacro di Lisbona\". Manuele fece giustiziare gli istigatori che avevano guidato il massacro.\nCon i proventi delle conquiste fece costruire diversi luoghi di culto, come chiese e monasteri, e diede sviluppo allo stile manuelino, di cui due esempi significativi furono il Monastero dos Jer\u00f3nimos e la Torre di Bel\u00e9m.Papa Giulio II lo insign\u00ec della \"Rosa d'oro\", onorificenza conferita ai sovrani che si distinguevano nella difesa e nella promozione della religione cattolica,e Manuele invi\u00f2 al papa pietre preziose ed animali rari, in special modo al papa Leone X.\nIl terzo matrimonio e la morte.\nRimasto vedovo nel 1517, nel 1518 Manuele spos\u00f2 in terze nozze Eleonora d'Asburgo, figlia di Filippo il Bello e di Giovanna la Pazza, quindi nipote delle sue prime due mogli.Manuele mor\u00ec a Lisbona il 13 dicembre del 1521 e fu inumato nel Monastero dos Jer\u00f3nimos che aveva fatto costruire.\nDiscendenza.\nManuele ebbe numerosi figli:"}
{"id": "513782", "revid": "47767", "url": "https://it.wikipedia.org/wiki?curid=513782", "title": "Cantone di Montpezat-sous-Bauzon", "text": "Il Cantone di Montpezat-sous-Bauzon era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513784", "revid": "226458", "url": "https://it.wikipedia.org/wiki?curid=513784", "title": "Cantone di Saint-\u00c9tienne-de-Lugdar\u00e8s", "text": "Il Cantone di Saint-\u00c9tienne-de-Lugdar\u00e8s era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513785", "revid": "1935274", "url": "https://it.wikipedia.org/wiki?curid=513785", "title": "Cantone di Haute-Ard\u00e8che", "text": "Il Cantone di Haute-Ard\u00e8che \u00e8 un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 41 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 41:"}
{"id": "513786", "revid": "226458", "url": "https://it.wikipedia.org/wiki?curid=513786", "title": "Cantone di Valgorge", "text": "Il Cantone di Valgorge era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513787", "revid": "767487", "url": "https://it.wikipedia.org/wiki?curid=513787", "title": "Cantone di Vallon-Pont-d'Arc", "text": "Il Cantone di Vallon-Pont-d'Arc \u00e8 un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 30 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 30:"}
{"id": "513788", "revid": "2108263", "url": "https://it.wikipedia.org/wiki?curid=513788", "title": "Sebastiano I del Portogallo", "text": "Biografia.\nEra figlio di Giovanni Manuele d'Aviz, Infante di Portogallo, e di Giovanna d'Asburgo. Il padre mor\u00ec lo stesso anno della sua nascita. La madre invece abbandon\u00f2 il figlioletto di tre mesi per chiudersi in un convento. Non lo rivide mai pi\u00f9. Sebastiano divenne dunque re a soli tre anni l'11 giugno 1557 dopo la morte del nonno Giovanni III, sotto la reggenza dapprima della nonna Caterina e poi dello zio cardinale Enrico, che poi gli succedette sul trono.\nNella primavera nel 1578 decise di rafforzare l'influenza portoghese sul Marocco. Il re s'imbarc\u00f2 a Bel\u00e9m con una flotta di 800 navi e circa 20.000 uomini. Il 4 agosto schier\u00f2 le proprie truppe nei pressi di Alc\u00e1cer-Quibir incurante della grande supremazia di uomini su cui poteva contare il suo rivale Mulay Abd al-Malik, che aveva radunato all'incirca 40.000 cavalieri. La battaglia dur\u00f2 circa 5 ore e nonostante il comportamento eroico dei soldati portoghesi si concluse in una carneficina. Soltanto alcune centinaia di cavalieri portoghesi riuscirono a riparare nelle piazzeforti costiere. Il corpo di re Sebastiano I non fu mai trovato. Alla sua morte gli succedette il prozio Enrico I. La scomparsa del giovane re precipit\u00f2 il suo paese in una profonda crisi dinastica che si concluder\u00e0 con l'unione della corona portoghese con quella spagnola.\nL'assenza di certezza relativamente alla sua morte diede vita alla leggenda del ritorno di Sebastiano ed al nascere di un atteggiamento messianico definito \"sebastianismo\" che collegava il ritorno del re scomparso al riscatto dell'identit\u00e0 nazionale portoghese. Tali aspettative contribuirono al proliferare degli impostori, ben quattro, l'ultimo ed il pi\u00f9 famoso dei quali fu il calabrese Marco Tullio Catizone, originario di Magisano e protagonista di un \"affaire\" internazionale che coinvolse le corti di Francia e Spagna e mise in imbarazzo la Repubblica di Venezia ed il Granducato di Toscana che si erano trovate fortuitamente ad ospitarlo. La storia si concluse il 27 settembre 1603 con l'impiccagione del Catizone, allora detenuto in Spagna.\nL'anniversario della sconfitta dell'esercito portoghese e della morte di Sebastiano venne festeggiata dagli ebrei marocchini nei secoli a venire, perch\u00e9 interpretarono la sconfitta come una punizione divina contro la dinastia Aviz, che aveva espulso gli ebrei dal Portogallo nel 1497, e molti degli ebrei espulsi dal Portogallo si rifugiarono proprio a Ksar El Kebir, e in tutto il nord del Marocco. Inoltre, prima di partire per la sua campagna, Sebastiano fece un giuramento solenne in una chiesa di Lisbona, giurando che se avesse vinto la battaglia avrebbe costretto tutti gli ebrei delle terre conquistate a convertirsi al cristianesimo.\nLa battaglia fu celebrata in ottava rima da Lu\u00eds Pereira Brand\u00e3o, un cavaliere e gesuita portoghese che aveva partecipato allo scontro e che cadde prigioniero."}
{"id": "513790", "revid": "226458", "url": "https://it.wikipedia.org/wiki?curid=513790", "title": "Cantone di Antraigues-sur-Volane", "text": "Il Cantone di Antraigues-sur-Volane era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513793", "revid": "287204", "url": "https://it.wikipedia.org/wiki?curid=513793", "title": "Giuseppe Sardi", "text": "Giuseppe Sardi \u00e8 il nome di due diversi architetti del XVIII secolo, omonimi:"}
{"id": "513796", "revid": "226458", "url": "https://it.wikipedia.org/wiki?curid=513796", "title": "Cantone di Aubenas", "text": "Il Cantone di Aubenas era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513798", "revid": "287204", "url": "https://it.wikipedia.org/wiki?curid=513798", "title": "Cantone di Bourg-Saint-And\u00e9ol", "text": "Il Cantone di Bourg-Saint-And\u00e9ol \u00e8 un cantone francese dell'Arrondissement di Privas.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i 9 comuni di:"}
{"id": "513799", "revid": "226458", "url": "https://it.wikipedia.org/wiki?curid=513799", "title": "Cantone di Chom\u00e9rac", "text": "Il Cantone di Chom\u00e9rac era un cantone francese dell'Arrondissement di Privas.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513800", "revid": "108319370", "url": "https://it.wikipedia.org/wiki?curid=513800", "title": "Giuseppe Sardi (1624-1699)", "text": "Note biografiche.\nFiglio di Antonio Sardi, originario di Morcote, muratore ed architetto.\nOpere.\nTra le sue opere si ricordano le facciate delle chiese Santa Maria del Giglio e Santa Maria di Nazareth a Venezia, il rifacimento del campanile della chiesa di Santa Maria dei Carmini, la facciata della Scuola Grande di San Teodoro e il monumento a Gerolamo Cavazza nella chiesa della Madonna dell'Orto."}
{"id": "513804", "revid": "1935274", "url": "https://it.wikipedia.org/wiki?curid=513804", "title": "Cantone di Rh\u00f4ne-Eyrieux", "text": "Il Cantone di Rh\u00f4ne-Eyrieux \u00e8 un cantone francese dell'Arrondissement di Privas.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 17 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "513806", "revid": "149485", "url": "https://it.wikipedia.org/wiki?curid=513806", "title": "Societ\u00e0 Ginnastica Andrea Doria", "text": "La Societ\u00e0 Ginnastica Andrea Doria \u00e8 una compagine sportiva storica fondata in una sala della Scuola Svizzera di Genova il 5 settembre 1895 da alcuni atleti fuoriusciti per vari motivi dalla Societ\u00e0 Ginnastica Ligure Cristoforo Colombo. Intitolata al principe ammiraglio Andrea Doria, in principio era destinata alle sole competizioni ginniche, ma ben presto i suoi atleti iniziarono a cimentarsi in partite di calcio improvvisate. Nel 1969 \u00e8 stata insignita della Stella d'Oro CONI al Merito Sportivo.\nLa societ\u00e0 polisportiva \u00e8 oggi attiva con le sezioni nuoto e pallanuoto, ginnastica, arti marziali (judo, karate, kend\u014d), tennis e savate ma \u00e8 nota soprattutto per la fusione avvenuta il 12 agosto 1946 della sua sezione calcistica con quella della Sampierdarenese per costituire l'U.C. Sampdoria.\nSezione Ginnastica.\nLe origini.\nIl primo appuntamento agonistico dei ginnasti doriani fu nel 1896, il Concorso regionale di Vercelli. L\u2019affermazione consent\u00ec alla squadra, capitanata da Silfo Hanset, di partecipare alla Festa cantonale di Locarno, dove ottenne la corona d\u2019alloro nelle gare individuali e altri quattordici premi, tanti quanti erano gli atleti presenti. Erano i tempi in cui i ginnasti sfilavano per le vie cittadine con indosso la paglietta, sotto gli occhi di dame con l\u2019ombrellino e di impettiti signori dai baffi a manubrio. Le mode, e non solo quelle, hanno indubbiamente influenzato le forme, talvolta anche gli orientamenti, ma non il senso profondo di un impegno che si rinnova infaticabile ogni giorno. Questo impegno lo possiamo sintetizzare in quattro verbi: \"fondare, dirigere, sostenere e diffondere lo sport\". Compiti tanto pi\u00f9 sentiti nelle discipline dilettantistiche \"dove ci si allena e ci si confronta per vincere una semplice medaglia, da esibire come un grande trofeo\".\nSezione Calcio.\nLa sezione calcistica partecip\u00f2 con il nome di \"Societ\u00e0 Ginnastica Andrea Doria\" o Associazione Calcio Andrea Doria, venne fondata nel 1900 e, dopo vari scioglimenti e ricostituzioni, si estinse definitivamente nel 1946 a seguito della fusione avvenuta il 12 agosto 1946 con la sezione calcistica della Ginnastica Sampierdarenese per costituire l'U.C. Sampdoria. \nNel corso della sua storia vinse quattro Torneo FGNI nel 1902, 1910, 1912 e 1913. A livello regionale vinse la Prima Categoria Liguria 1920-1921. Nel 1904 ottenne la Palla d'Argento Henri Dapples.\nSezione Lotta.\nLa sezione lotta ebbe lottatori di primo piano nel corso della prima parte del XX secolo. Girolamo Quaglia rappresent\u00f2 la nella lotta greco-romana ai Giochi olimpici estivi di e , vincendo la medaglia di bronzo nei pesi piuma nell'edizione olandese. Marcello Nizzola prese parte a quelli del , dove vinse l'argento nella lotta greco-romana nella categoria pesi gallo. Fu anche campione continentale agli europei di Bruxelles 1935, nella stessa specialit\u00e0. Non ebbe la stessa fortuna all'Olimpiade di , in cui fu eliminato dal torneo dei pesi gallo di lotta libera.\nVinsero il titolo italiano di lotta greco-romana con i colori del club doriano Raffaele Grenna nel 1906, Luigi Cardinale nel 1921, Girolamo Quaglia nel 1922 e 1925 e Enrico Bonassin nel 1927.\nSezione Nuoto.\nFra gli atleti tesserati spicca Paola Cavallino, ex nuotatrice di livello internazionale, medaglia d'argento agli Europei e finalista olimpica nei 200 metri a farfalla.\nSezione Pallanuoto.\nLa sezione pallanuotistica \u00e8 stata fondata nel 1920. \nLa squadra maschile nel corso della sua storia ha vinto otto campionati nazionali italiani: nel 1921, 1922, 1925, 1926, 1927, 1928, 1930 e 1931."}
{"id": "513808", "revid": "287204", "url": "https://it.wikipedia.org/wiki?curid=513808", "title": "Cantone di Privas", "text": "Il Cantone di Privas \u00e8 un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 15 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "513809", "revid": "287204", "url": "https://it.wikipedia.org/wiki?curid=513809", "title": "Scatole d'amore in conserva", "text": "Scatole d'amore in conserva \u00e8 una raccolta di racconti di Filippo Tommaso Marinetti, pubblicata originariamente nel 1927 dalle \"Edizioni d'arte Fauno\" di Roma. Il volume, con copertina e fregi di Carlo Petrucci e illustrazioni di Ivo Pannaggi, ha un prezzo di copertina di \"Lire 4\".\nLe illustrazioni.\nUno degli elementi pi\u00f9 interessanti del volume \u00e8 l'illustrazione in prima di copertina. Carlo Petrucci vi ha ritratto in campo giallo un barattolo di latta (il cui coperchio \u00e8 parzialmente aperto) etichettato come \"Estratto d'Amore - concentrato nel vuoto - marca depositata\". L'idea \u00e8 ispirata al titolo marinettiano, ma pi\u00f9 che rifarsi all'iconografia futurista, sembra anticipare di decenni la Pop art. All'interno le piccole illustrazioni di Ivo Pannaggi commentano i testi riecheggiando le forme stilizzate tipiche del secondo futurismo.\nLa collana.\nLe \"edizioni d'arte di Fauno\" erano specializzate in piccoli libri illustrati a prezzi non elevati. Tra le varie collane (identificate dal colore del \"fauno\" in copertina), il \"fauno giallo\" comprendeva i titoli umoristici, ma anche lievemente licenziosi (secondo un codice cromatico di origine francese).\nIl contenuto.\nI racconti pubblicati in \"Scatole d'amore in conserva\" non sono tutti originali, ma provengono da altri libri dell'autore: in alcuni casi si tratta di materiale che prima faceva parte di testi pi\u00f9 lunghi o memoriali, e che solo in questa occasione diventa un racconto a s\u00e9 stante.\nIndice.\n\"Consigli a una signora scettica\", \"Matrimonio ad aria compressa\" e \"Grande albergo del pericolo\" verranno ripubblicati dall'autore in Novelle colle labbra tinte."}
{"id": "513819", "revid": "2014155", "url": "https://it.wikipedia.org/wiki?curid=513819", "title": "Enrico I del Portogallo", "text": "Egli govern\u00f2 dal 1578 fino alla sua morte, avvenuta nel 1580. Fu conosciuto come \"Il Casto\", dato che la sua funzione di ecclesiastico gli imped\u00ec di avere una discendenza legittima, e anche come Il Cardinale-Re. Mentre ricopriva il ruolo di Arcivescovo di \u00c9vora fond\u00f2 la prima universit\u00e0 diretta dai Gesuiti.\nBiografia.\nInfanzia.\nEnrico fu figlio del re Manuele I del Portogallo (1469-1521) e della sua seconda moglie Maria d'Aragona (1482-1517). Suoi nonni materni furono i \"re cattolici\" Ferdinando II di Aragona e Isabella di Castiglia.\nCarriera ecclesiastica.\nFu fratello minore del re Giovanni III del Portogallo, alla morte del quale, nel 1557, succedette il nipote Sebastiano I del Portogallo (1554-1578), figlio dell'erede al trono Giovanni, morto prematuramente nel 1554, e dell'infanta di Spagna Giovanna d'Asburgo. Uomo di estrema cultura, cardinale (per 35 anni) di fiducia di diversi Papi del tempo, lavor\u00f2 per la grandezza di Roma, favorendo il mecenatismo vaticano e le opere nuove. Insieme ai pontefici del tempo, accord\u00f2 protezione a dotti e letterati, fece costruire e restaurare cappelle, chiese e grandi monumenti romani. Sostenne in prima persona la realizzazione del Giudizio Universale di Michelangelo Buonarroti davanti a Papa Paolo III.\nCardinalato.\nEnrico prese gli ordini sacri non credendo di arrivare un giorno al trono. Egli aveva l'intenzione di aumentare l'influenza del Portogallo all'interno della Chiesa cattolica dominata, in quel tempo, dalla Spagna.\nAvanz\u00f2 rapidamente nella gerarchia ecclesiastica e fu, successivamente, arcivescovo di Braga, primo arcivescovo di \u00c9vora, arcivescovo di Lisbona, grande inquisitore generale e infine cardinale.\nSi impegn\u00f2 molto ad introdurre l'Ordine dei Gesuiti in Portogallo, utilizzando i loro servizi nell'impero coloniale.\nNel 1557 dispose la costruzione della chiesa di Sant'Antonio ad \u00c9vora.\nAscesa al Regno.\nDal 1557 al 1568 Enrico fu reggente del nipote Sebastiano e a lui succedette come re dopo la disastrosa battaglia di Alcazarquivir del 1578. Dopo avere ricevuto la conferma della morte del nipote nel monastero di Alcoba\u00e7a, egli rinunci\u00f2 alle sue funzioni ecclesiastiche al fine di potere contrarre un matrimonio e dare seguito alla dinastia d'Aviz, ma papa Gregorio XIII, alleato degli Asburgo, non lo liber\u00f2 dai suoi voti.\nFu acclamato re, senza grandi festeggiamenti, nella chiesa di tutti i Santi del Rossio. Dovette subito occuparsi del recupero dei prigionieri rimasti in Marocco.\nMorte.\nEnrico mor\u00ec nel 1580 e una giunta di cinque governatori costitu\u00ec il Consiglio di Reggenza, con il compito di trovare un successore. Non essendoci eredi diretti nacque una disputa, della quale ebbe la meglio Filippo II di Spagna, del Casato degli Asburgo, che invi\u00f2 il Duca d'Alba ad impossessarsi del Regno di Portogallo con la forza. Lisbona capitol\u00f2 rapidamente ed egli fu eletto Re di Portogallo e dell'Algarve col nome di Filippo I e con la condizione che n\u00e9 il Regno n\u00e9 le Colonie potessero un giorno trasformarsi in province spagnole.\nConclavi.\nDurante il suo cardinalato ebbero luogo sei conclavi, solo a tre dei quali egli partecip\u00f2:\nmentre non prese parte ai:\nGenealogia episcopale.\nLa genealogia episcopale \u00e8:"}
{"id": "513829", "revid": "287204", "url": "https://it.wikipedia.org/wiki?curid=513829", "title": "Gli amori futuristi", "text": "Gli amori futuristi - programmi di vita con varianti a scelta \u00e8 la prima vera e propria raccolta di racconti di Filippo Tommaso Marinetti, pubblicata nel 1922 dalla Casa editrice Ghelfi di Cremona. Il materiale sar\u00e0 integralmente riprodotto, con variazioni, nella raccolta di Marinetti Novelle colle labbra tinte (1930).\nI racconti sono preceduti da una prefazione di mano dell'autore, dove viene definito il genere letterario del \"programma di vita con varianti a scelta\". Si tratta di un tipo di racconto quasi sempre narrato alla seconda persona (singolare o plurale) e al tempo passato o futuro: le vicende vengono cio\u00e8 narrate come se l'interlocutore stesso le debba vivere in un futuro prossimo. Ad esempio, il racconto \"L'uva matura\" (pag. 59) esordisce in questo modo:\nUn'altra caratteristica peculiare dei \"programmi di vita\" \u00e8 la presenza di \"varianti a scelta\", vale a dire conclusioni alternative."}
{"id": "513837", "revid": "184755", "url": "https://it.wikipedia.org/wiki?curid=513837", "title": "Lorenzo di Niccol\u00f2", "text": " \nBiografia.\nLorenzo fu quindi allievo (non figlio) di Niccol\u00f2 di Pietro Gerini, col quale collabor\u00f2 a Prato nella decorazione della residenza di Francesco di Marco Datini (1392) e negli affreschi della Cappella Migliorati della chiesa di San Francesco.\nA partire dal 1401, Lorenzo oper\u00f2 come pittore autonomo. Nelle sue prime opere \u00e8 ancora evidente la lezione del maestro, del quale ripeteva le formule in maniera piuttosto compassata.\nA partire dal 1408 risulta iscritto nelle matricole dell'Arte dei Medici e Speziali e nel 1410 anche alla Compagnia di San Luca. Nella fase matura della sua attivit\u00e0 ader\u00ec a uno stile pi\u00f9 vicino alle forme di Spinello Aretino, rimanendo tuttavia legato ad una committenza secondaria e di \"periferia\", come attestano le opere conservate che gli vengono attribuite.\nOpere.\nConsiderato che gli estremi cronologici di Lorenzo sono piuttosto limitati, \u00e8 stato recentemente rivisitato il catalogo delle sue opere che necessariamente deve essere congruo a un'attivit\u00e0 artistica durata solo una quindicina d'anni (1395-1412). Pertanto, il nutrito \"corpus\" di Berenson \u00e8 stato ridimensionato e oggi annovera le seguente opere:"}
{"id": "513838", "revid": "671029", "url": "https://it.wikipedia.org/wiki?curid=513838", "title": "Campionato italiano di hockey su ghiaccio 1932", "text": "Il campionato italiano di hockey su ghiaccio 1932, 6\u00aa edizione del massimo campionato nazionale, si disput\u00f2 in due distinte fasi, fra il 19 gennaio ed il 9 febbraio 1932. Cortina d'Ampezzo fu scelta come sede delle finali. Le squadre partecipanti furono suddivise in due gironi, quello Occidentale e quello Orientale. Si disput\u00f2 uno spareggio per l'accesso alla finale scudetto (dov'era gi\u00e0 qualificata la prima squadra dell'HC Milano) fra le formazioni vincenti di ogni gruppo.\nPer la prima volta il Gruppo Sportivo Dolomiti di Cortina d\u2019Ampezzo vincer\u00e0 il titolo nazionale.\nFormazioni.\nLe squadre che presero parte al campionato furono otto, provenienti da Lombardia, Piemonte, Trentino-Alto Adige e Veneto:\nGirone Occidentale.\nNel Girone Occidentale il Valentino Torino si ritir\u00f2 a causa dell'indisposizione di alcuni giocatori, permettendo all'HC Milano II di accedere alla finale del girone. Le gare si svolsero a Milano.\nFinale.\nL'Hockey Club Milano II si qualifica allo spareggio per l'accesso alla gara scudetto.\nGirone Orientale.\nIl Girone Orientale si svolge in un girone all'italiana. Tutti gli incontri si svolsero a Cortina d'Ampezzo fra il 19 ed il 20 gennaio.\nPartite.\nIl Gruppo Sportivo Dolomiti di Cortina d\u2019Ampezzo si qualifica allo spareggio per l'accesso alla gara scudetto.\nSpareggio.\nLo spareggio fra le due formazioni vincitrici dei gironi, Hockey Club Milano II e GSD Cortina, si svolse ad Alleghe. Dato il pareggio nella prima gara fu deciso di disputare il match di ripetizione.\nIl Gruppo Sportivo Dolomiti di Cortina d\u2019Ampezzo si qualifica alla gara scudetto.\nFinale.\nLa formazione padrona di casa sconfisse i campioni in carica per 2-1, conquistando cos\u00ec per la prima volta il campionato nazionale."}
{"id": "513839", "revid": "2093951", "url": "https://it.wikipedia.org/wiki?curid=513839", "title": "Lorenzo Giustiniani", "text": "Biografia.\nGiovinezza.\nNato il 1\u00ba luglio 1380 da Bernardo Giustiniani e da Querina Querini, nel 1404 fond\u00f2 insieme ad altri due aristocratici veneziani, Antonio Correr e Gabriele Condulmer (poi eletto papa col nome di Eugenio IV), la congregazione dei Canonici di San Giorgio in Alga (C.R.S.G.A.).\nCarriera ecclesiastica.\nSacerdote nel 1407, divenne priore dei monasteri di Sant'Agostino di Vicenza e dei Ss. Fermo e Rustico di Lonigo. A S. Agostino riform\u00f2 il monastero, rendendolo modello ideale di vita religiosa e pastorale, e si dedic\u00f2 allo studio appassionato delle Scritture e dei Padri, di cui aliment\u00f2 le sue opere ascetiche e mistiche che stanno a fondamento della spiritualit\u00e0 moderna. La vasta opera di riforma e di carit\u00e0 esplicata a S. Agostino gli merit\u00f2 l\u2019appellativo di \"Vicentiae benefactor\", attribuitogli dal vescovo Francesco Malipiero.\nTornato a Venezia fu anche eletto priore e poi generale (1424) dei Canonici di San Giorgio in Alga (C.R.S.G.A.).\nDopo la sua elezione al \"soglio di Pietro\", nel 1433 Eugenio IV lo nomin\u00f2 vescovo di Castello, la diocesi dell'isola di Rialto: quando papa Niccol\u00f2 V, nel 1451, decret\u00f2 il trasferimento della dignit\u00e0 patriarcale da Grado alla sede di Venezia, Lorenzo Giustiniani venne designato quale primo patriarca della citt\u00e0 veneta.\nMorte.\nRicopr\u00ec tale carica fino alla morte, nel 1456. Probabilmente, in suo ricordo, il pittore veneto Vittore Carpaccio scelse i suoi lineamenti per dipingere papa Ciriaco nei teleri della Storie di sant'Orsola, anzich\u00e9 prendere come modello il Papa coevo Alessandro VI.\nCulto.\n\u00c8 stato canonizzato il 16 ottobre 1690 da papa Alessandro VIII.\nLa sua memoria liturgica \u00e8 fissata al giorno 8 gennaio (il suo \"dies natalis\"); nella messa tridentina si ricorda, invece, il 5 settembre.\nA lui \u00e8 dedicata una chiesa di Mestre.\n\u00c8 con san Marco evangelista e la Santissima Annunziata patrono principale di Venezia."}
{"id": "513840", "revid": "729019", "url": "https://it.wikipedia.org/wiki?curid=513840", "title": "Sojuz TM-3", "text": "La Sojuz TM-3 fu la terza spedizione sovietica verso la stazione spaziale Mir nonch\u00e9 il settantanovesimo volo nell'ambito del programma Sojuz sovietico.\nMissione.\nFaris fu il primo siriano nello spazio. Aleksandrov fu la sostituzione di Lavejkin nella stazione spaziale, divenendo il compagno di missione di Romanenko.\nMuhammed Faris, l'ospite siriano della missione, Alexandr Viktorenko tornarono a terra sulla navetta Sojuz TM-2 insieme a Aleksandr Lavejkin, a cui furono diagnosticati dai medici a terra alcuni problemi cardiaci. Venne rimpiazzato da Aleksandrov. A bordo della navetta furono condotti degli esperimenti su alcuni materiali."}
{"id": "513841", "revid": "287204", "url": "https://it.wikipedia.org/wiki?curid=513841", "title": "Henry James", "text": "Fratello del filosofo e psicologo William James e della scrittrice Alice James, contribu\u00ec significativamente alla critica letteraria coniando la teoria secondo la quale gli scrittori sono chiamati a presentare, attraverso le loro opere, la propria visione del mondo. In questo senso \u00e8 significativa l'opera di romanziere: l'uso del punto di vista soggettivo, del monologo interiore e dei vari tipi di narrazione psicologica diedero una svolta decisiva al romanzo moderno.\nBiografia.\nHenry James nacque da una ricca famiglia di intellettuali: suo padre, Henry James Sr., era un grande teologo e filosofo con l'interesse per la letteratura e la sua vivacit\u00e0 intellettuale si rifletteva grandemente sull'atmosfera familiare. In giovent\u00f9, Henry James fece continui viaggi con la famiglia tra l'Europa e l'America, studi\u00f2 con noti istitutori a Ginevra, Londra, Parigi e Bonn e all'et\u00e0 di diciannove anni frequent\u00f2 con poco successo la Harvard Law School, ma dimostrando nel contempo la sua propensione per la lettura e l'attivit\u00e0 di romanziere.\nSin dalla giovinezza, James lesse e studi\u00f2 le letterature europee a partire da quelle inglese, francese, italiana, tedesca e russa, di cui solo quest'ultima in traduzione. Nel 1864 pubblic\u00f2 il suo primo racconto breve, in forma anonima: \"A Tragedy of Error\". Da quel momento in poi inizi\u00f2 a dedicarsi esclusivamente alla scrittura, collaborando assiduamente anche con numerosi giornali tra cui \"The Nation\", \"The Atlantic Monthly\", \"Harper's\" e \"Scribner's. Fu\" uno degli autori pi\u00f9 prolifici della storia della letteratura: tra romanzi, racconti brevi, critiche letterarie, letteratura di viaggio, biografie e autobiografie scrisse 22 romanzi, di cui due incompiuti, 112 racconti (tra lunghi e brevi), alcune opere teatrali e un larghissimo numero di saggi e articoli di critica. La sua narrativa fu profondamente influenzata da Nathaniel Hawthorne, Honor\u00e9 de Balzac e Ivan Turgenev.\nDopo un breve periodo a Parigi, nel 1876 James si trasfer\u00ec definitivamente in Inghilterra, prima in un appartamento di Londra e poi, nel 1897, alla Lamb House di Rye, nel Sussex orientale. Si rec\u00f2 nuovamente negli Stati Uniti pi\u00f9 volte (nel 1904, ad esempio), ma lo scoppio della prima guerra mondiale nel 1915 fu un tale shock che interruppe i suoi viaggi oltreoceano e dichiar\u00f2 il proprio desiderio di diventare cittadino britannico, per dimostrare la propria lealt\u00e0 al Paese in cui viveva e per protestare contro la decisione americana di non intervento. Ebbe un attacco di cuore a Londra il 2 dicembre 1915 e mor\u00ec tre mesi dopo.\nJames non si spos\u00f2 mai ed \u00e8 questione irrisolta se avesse mai avuto rapporti sessuali. Dalle sue lettere si evince una spiccata propensione alla socialit\u00e0 e spesso profondo affetto per un uomo o una donna, a seconda delle circostanze, ma non \u00e8 chiaro se questi rapporti sfociarono mai in qualcosa di pi\u00f9 profondo. Molti critici hanno teorizzato che fosse omosessuale e che il suo peculiare comportamento sociale fosse frutto di una repressione sessuale autoimposta o imposta dalle implicite convenzioni dell'epoca. La teoria della sua omosessualit\u00e0 sarebbe avvalorata da numerose testimonianze: William Faulkner lo definiva \"la pi\u00f9 gentile anziana signora che abbia mai conosciuto\" e Thomas Hardy lo defin\u00ec una \"virtuosa signorina\" quando lesse il suo commento sfavorevole a \"Tess dei D'Urbervilles\". Anche Theodore Roosevelt ebbe modo di criticargli spesso una presunta mancanza di mascolinit\u00e0.\nFu legato a lungo alla scrittrice e poetessa statunitense Constance Fenimore Woolson, con la quale mantenne rapporti epistolari sino alla tragica morte di lei, avvenuta nel 1894.\nStile e temi ricorrenti.\nProbabilmente risentendo della sua doppia natura di americano e inglese, i romanzi di James spesso ruotano attorno alla contrapposizione tra il vecchio mondo \u2014 un'Europa artisticamente raffinata, corrotta e affascinante \u2014 e il nuovo mondo \u2014 un'America schietta, sicura di s\u00e9 e intrappolata nelle puritane convenzioni sociali. L'incontro, spesso in forma di scontro, costituisce gran parte della psicologia dei personaggi principali, per cui sarebbe possibile teorizzare che in realt\u00e0 i romanzi di James non parlino di persone ma di epoche, di culture, di sfere sociali. In realt\u00e0 a questo primo livello si sovrappone un livello intimo e personale, proprio dei singoli personaggi: il dramma psicologico, il conflitto interiore e con il proprio ambiente sociale sono solo alcuni dei temi che muovono la complessa psicologia dei suoi scritti. L'autore stesso si sentiva in continuo contrasto con i luoghi in cui viveva e non lo abbandon\u00f2 mai la sensazione di essere una sorta di esiliato: \"The Portrait of a Lady\" (\"Ritratto di signora\") fu scritto, ad esempio, durante la sua permanenza a Venezia, e risent\u00ec profondamente dei suoi sentimenti arrivando a essere l'emblema del conflitto tra l'innocenza della giovinezza americana e la pericolosa raffinatezza (o decadenza) europea. Anche \"The Golden Bowl\" (\"La coppa d'oro\") tratta lo stesso tema. \u00c8 stato spesso affermato che James sia stato un perenne emarginato per molti aspetti, cosa che avrebbe favorito la sua attenzione alla psicologia e all'analisi delle situazioni della vita.\nLa prosa di James \u00e8 spesso caratterizzata da lunghe frasi e digressioni, ricche di aggettivi e frasi subordinate: dallo stile semplice e diretto delle opere giovanili, la sua evoluzione and\u00f2 verso una scrittura sempre pi\u00f9 raffinata. Le cause di questo mutamento sono state ricercate in varie direzioni, ma la tesi attualmente pi\u00f9 accreditata ha a che fare con una presunta dislessia di James: l'autore infatti era solito aggirare il problema parlando lentamente, in modo ricercato; nel momento in cui inizi\u00f2 a dettare le proprie opere a una segretaria, \u00e8 possibile che la sua parlantina elaborata abbia sostituito la scrittura semplice, secondo una sorta di processo inverso. Il risultato \u00e8 una prosa a tratti barocca, che l'amica Edith Wharton non cess\u00f2 mai di rimproverargli. I suoi romanzi brevi, come \"Il carteggio Aspern\" (\"The Aspern Papers\") e \"Il giro di vite\" (\"The Turn of the Screw\"), sono generalmente scritti in uno stile pi\u00f9 semplice affine ai lavori giovanili, nonostante il secondo sia un'opera piuttosto tarda.\nPer molti versi James \u00e8 simile a scrittori teatrali del XVII secolo come Racine e Moli\u00e8re, vicini a lui per stile e poetica e a Shakespeare, nonostante le differenze di temi: come loro James era interessato al conflitto morale e alle scelte degli individui, senza condannare la societ\u00e0 per essi ma considerandola quale causa e accettando ogni dinamica, anche la pi\u00f9 crudele, come un'ineluttabile condizione della vita. \u00c8 possibile in questo senso vedere le opere di James come una speculazione delle possibilit\u00e0. \"The Portrait of a Lady\" analizza cosa pu\u00f2 accadere quando una giovane donna idealista diventa improvvisamente molto ricca; \"Il giro di vite\" descrive la tragedia psicologica di una donna nubile (mentalmente instabile, secondo alcuni critici) che diventa governante.\nHenry James e la cultura di massa.\nNumerosi film sono stati tratti da romanzi di Henry James: il regista pi\u00f9 affezionato alle atmosfere e ai soggetti di James \u00e8 forse James Ivory, uno dei pi\u00f9 raffinati nella trasposizione delle delicate atmosfere borghesi americane.\nHenry James compare anche nel romanzo di Paolo Maurensig pubblicato nel 2009 e intitolato \"La tempesta - Il mistero di Giorgione\" il quale \u00e8 basato su un artifizio letterario secondo il quale il protagonista della vicenda viene in possesso di alcuni suoi documenti inediti."}
{"id": "513842", "revid": "254059", "url": "https://it.wikipedia.org/wiki?curid=513842", "title": "Manfredo V di Saluzzo", "text": "Primo signore di Card\u00e8.\nBiografia.\nManfredo era il primo figlio di Manfredo IV di Saluzzo avuto dalla sua seconda moglie Isabella Doria. L'influenza della madre riusc\u00ec a far nominare Manfredo legittimo successore del padre, scatenando dal 1330 una violenta guerra civile con il fratello Federico I di Saluzzo.\nDopo l'intercessione del cugino di Federico, Amedeo VI di Savoia, il 29 luglio 1332 Manfredo V fu costretto a cedere il trono. Manfredo V spos\u00f2 anch'egli in seguito un'erede della Casa Savoia, Eleonora di Savoia.\nPer\u00f2, in seguito alla morte di Federico nel 1336, Manfredo V vide nuovamente aprirsi la prospettiva del potere. Radunato un esercito composto in prevalenza da angioini, mosse guerra al giovane nipote Tommaso, assediando tra il 7 e il 14 aprile anche la capitale Saluzzo, che si arrese per scelta popolare.\nQuando entr\u00f2 nella citt\u00e0 Manfredo ordin\u00f2 il saccheggio: Saluzzo fu data alle fiamme e il castello occupato e, in seguito, distrutto. Tommaso II venne incarcerato e rilasciato solo un anno dopo.\nIn seguito per\u00f2, all'indebolirsi del potere di Roberto I di Napoli, il suo protettore, Manfredo V si vide costretto a cedere il trono al nipote nel 1342."}
{"id": "513845", "revid": "1169970", "url": "https://it.wikipedia.org/wiki?curid=513845", "title": "Andrea Corsini (santo)", "text": "Biografia.\nDi nobili natali, era appartenente alla famiglia dei Corsini, figlio di Niccol\u00f2 e di Gemma degli Stracciabende. Dopo una giovinezza dissoluta matur\u00f2 la decisione di diventare frate carmelitano e nel 1318 fu ammesso al noviziato nel convento di Firenze: nel 1328 fu ordinato sacerdote e inviato a Parigi ad approfondire gli studi teologici e filosofici; fu poi ammesso alla corte pontificia di Avignone.\nNel 1332 torn\u00f2 a Firenze dove fu eletto priore del locale convento carmelitano: nel 1349, il capitolo della cattedrale lo elesse vescovo di Fiesole incarico che, seppur riluttante, fin\u00ec per accettare. Fu anche inviato da papa Urbano V come legato pontificio a Bologna, dove si dedic\u00f2 alla pacificazione delle fazioni cittadine in lotta tra loro.\nCadde malato mentre celebrava la messa di Natale del 1373: mor\u00ec nel giorno della festa dell'Epifania del 1374.\nIl culto.\nLa venerazione del santo inizi\u00f2 subito dopo la sua morte: fu beatificato nel 1440 e canonizzato il 22 aprile 1629 da Urbano VIII. Le sue spoglie sono custodite nella Cappella Corsini della Basilica di Santa Maria del Carmine di Firenze.\nLa memoria liturgica del santo \u00e8 stata inserito nel Calendario romano generale nel 1666 e assegnato al 4 febbraio. Nel 1969 \u00e8 stata rimossa per non essere di importanza universale. Nel Martirologio Romano la sua festa \u00e8 il 6 gennaio."}
{"id": "513846", "revid": "671029", "url": "https://it.wikipedia.org/wiki?curid=513846", "title": "Campionato italiano di hockey su ghiaccio 1931", "text": "Il campionato italiano di hockey su ghiaccio 1931, 5\u00aa edizione del massimo campionato nazionale, si disput\u00f2 in due distinte fasi, fra il 6 ed il 9 febbraio 1931. Milano fu scelta come sede delle finali. Le squadre partecipanti furono sei e come l'anno precedente vennero suddivise in due gironi. Non si disput\u00f2 lo spareggio per accedere alla finale, ma il titolo fu conteso tra le due vincenti di ogni gruppo, mentre le seconde si sfidarono nella finale per il terzo posto. L'HC Milano vinse il suo quinto titolo nazionale.\nFormazioni.\nLe squadre che presero parte al campionato furono sei, provenienti da Lombardia, Trentino-Alto Adige e Veneto:\nFase preliminare.\nGirone A.\nPartite.\nL'Hockey Club Milano si qualifica alla finale scudetto. L'Ortisei si qualifica alla finale per il terzo posto.\nGirone B.\nPartite.\nIl Gruppo Sportivo Dolomiti di Cortina d\u2019Ampezzo si qualifica alla finale scudetto. L'Hockey Club Milano II si qualifica alla finale per il terzo posto.\nFinale.\nLa formazione campione in carica sconfisse i padroni di casa per 6-1, conquistando cos\u00ec per la quinta volta consecutiva il campionato nazionale."}
{"id": "513849", "revid": "281654", "url": "https://it.wikipedia.org/wiki?curid=513849", "title": "Supramonte", "text": "Il Supramonte \u00e8 un vasto complesso montuoso calcareo-dolomitico formato da altopiani carbonatici che occupa la parte centro-orientale della Sardegna.\nMorfologia.\nSi estende su una superficie di circa , occupando gran parte del territorio di Oliena, Orgosolo, Urzulei, Baunei e Dorgali, localit\u00e0 situate lungo la base delle imponenti pareti calcaree che delimitano i confini degli altopiani. Tali frontiere naturali seguono verso settentrione l'alto corso del fiume Cedrino e, verso meridione, il corso del rio Olai.\nL'altezza media degli altopiani \u00e8 di circa 900 m s.l.m. e l'azione erosiva, condotta sulle rocce calcaree dai fiumi ha creato, nel corso dei millenni, gole e voragini molto profonde. Data la natura calcarea delle rocce il reticolo idrografico della regione alimenta una vasta rete di acquiferi carsici che ha contribuito alla formazione delle grotte del Bue Marino, o di risorgive come Su Gologone. Sempre legati a fenomeni carsici o erosivi sono l'altopiano di \"Doinanicoro\", esteso 3\u00a0km\u00b2 a circa 900 m di quota e la gola di \"Gorropu\".\nIl Monte Corrasi con i suoi 1.463 m \u00e8 la cima pi\u00f9 alta del Supramonte; seguono poi \"Punta sa Pruna\" (1.391 m), \"Monte Ortu Haminu\" (1.340 m), \"Monte Novo San Giovanni\" (1.316 m), \"Monte Fumai\" (1.316 m) \"Monte Gutturgios\", \"Punta su Nercone\" (1.263 m), \"Monte Su Biu\" (1.163 m) \"Monte Oddeu\" (1.063 m), \"Punta Turusele\" (1.024 m).\nSupramontes.\nIn origine era indicato Supramonte solo una parte del massiccio calcareo del comune di Orgosolo, (fatto accertato anche su carte comunali e IGM sino aI 1966, e anche da anziani ancora viventi non solo di Orgosolo ma anche di paesi vicini) poi con l'influenza del turismo e di societ\u00e0 trekking e vari gruppi escursionistici si \u00e8 dato il nome Supramonte a tutto il massiccio calcareo del centro. Appunto i vasti altopiani e rilievi di dolomie e calcari mesozoici sono compresi nei territori comunali di Dorg\u00e0li e Baun\u00e8i, verso la costa e di Oli\u00e8na, Org\u00f2solo, Urzul\u00e8i, verso le zone interne e prendono il nome dal comune di appartenenza. L'intera area \u00e8 compresa nei fogli IGM 1:100.000 Nuoro 207 e Dorgali 208.\nGeologia.\nIl substrato geologico appare costituito da scisti paleozoici e formazioni granitiche del ciclo ercinico, con coperture di calcari mesozoici del Giurassico e del Cretaceo.\nFlora.\nIn questo territorio trova il suo \"optimum\" climatico la lecceta. Nella foresta di Montes si trova \"Sas Baddes\", la pi\u00f9 estesa ed anche una delle ultime leccete primarie presenti non solo in Italia ma anche nell'intera area del Mediterraneo e in Europa. Ha un'estensione di 1050 ettari e vi si trovano esemplari piuttosto vetusti di specie come il leccio, il tasso, il ginepro e l'agrifoglio, insieme a alberi di fillirea, acero minore e arbusti di corbezzolo. Nel sottobosco cresce la peonia o \"Rosa peonia\", una pianta perenne erbacea dai grandi fiori di colore porpora.. In questi particolari ambienti boschivi montani si trovano altre specie vegetali come l'efedra nebrodense, la sassifraga setolosa, l'alisso di Tavolara ed il trifoglio di Moris.\nFauna.\nTra le specie che nidificano indisturbate si trovano: l'aquila reale, il gheppio, l'astore, il colombaccio, lo sparviero, la pernice, la cornacchia grigia di Sardegna ed il corvo imperiale di Sardegna. Tra i mammiferi il muflone si \u00e8 adattato perfettamente a questi ambienti cos\u00ec come i cinghiali. Nella foresta di Montes si trovano il gatto selvatico, il topo quercino sardo, il ghiro, la volpe, la martora, la lepre e il coniglio selvatico.\nInsediamenti nuragici.\nAnche se attualmente il territorio del Supramonte si presenta aspro ed ostile, tra i dirupi, le gole ed i canyon, vivevano svariati clan di nuragici che nel solo territorio di Dorgali hanno lasciato tracce ben visibili di ben 78 villaggi, 46 nuraghi, 14 dolmen, 40 tombe dei giganti, 17 pozzi sacri e 3 muraglie megalitiche di protezione, con il villaggio di Serra Orrios che contava circa 70 capanne circolari e due tempietti a m\u00e9garon.\nSupramonte montano.\nLa strada statale 125 Orientale Sarda segna il confine tradizionale tra quello che viene definito il Supramonte montano ed il Supramonte marino. Sono considerati montani il Supramonte di Oliena, di Orgosolo e di Urzulei (quest'ultimo ha anche una parte marina).\nSupramonte di Orgosolo.\nIl Supramonte di Orgosolo ha un'estensione di 22000 ha e comprende le formazioni montuose del Monte Novo San Giovanni con le sue guglie alte fino a 70 metri ed il Monte Fumai (1.316 m s.l.m.) e Monte Su Biu (1.163 m s.l.m). Nel suo territorio si trova la foresta di Montes, la lecceta d'alto fusto plurisecolare di \"sas Baddes\", l'altopiano di Campu Donanigoro, il pianoro di \"Su Mudrecu\" dove secolari ginepri scheletriti testimoniano l'incendio che distrusse la foresta nel 1931, la dolina (400 metri di diametro e 1\u00a0km e mezzo di circonferenza) di Su Suercone che \u00e8 stata dichiarata monumento naturale con un provvedimento legislativo dalla Regione Sardegna al fine di tutelarne l'ambiente naturale.\nA testimonianza della frequentazione in epoca nuragica restano diverse testimonianze come il villaggio di Sas Baddes attorniato da una foresta di lecci, due tombe di giganti e il nuraghe Mereu, uno dei pochi che si presentano di color bianco in quanto costruito con blocchi di pietra calcarea. Tale nuraghe \u00e8 formato da una torre principale e due secondarie, protette da una muraglia megalitica rettilinea di oltre tre metri d'altezza dalla quale la vista spazia sulle lontane pareti calcaree che introducono alla gola di Gorropu.\nSupramonte di Oliena.\nIl Supramonte di Oliena, con una superficie di 3.620 ha., \u00e8 delimitato nel versante nord-occidentale da imponenti bastionate e pareti a strapiombo, che annoverano importanti cime quali Punta Corrasi (1463 m), Punta Sos Nidos (1348 m), Punta Carabidda (1321 m), Punta Ortu caminu (1331 m), Punta Cusidore (1147 m) e Preda 'e mugrones (1138 m). Il fronte della montagna si presenta compatto, interrotto solo dai valichi di Orgoi, Pradu e s'Arenagliu. Nel versante orientale degrada rapidamente verso l'ampia vallata di Sovana e dentro la valle di Lanaitho, che segna il confine con il comune di Dorgali.\nLe montagne del Supramonte che sovrastano il paese di Oliena sono conosciute anche con il nome di \"Dolomiti sarde\" e coprono un'area di 3620 ha. Il Monte Corrasi - simbolo del paese - con i suoi 1.463 m \u00e8 la cima pi\u00f9 alta del Supramonte. Nelle sue viscere si trovano svariate grotte tra le quali la grotta de Sa Oche e de Su Ventu - famose per essere tra le pi\u00f9 grandi in Europa - e la grotta Corbeddu, luogo nel quale il bandito Giovanni Corbeddu, vissuto alla met\u00e0 dell'800, si rifugiava durante la latitanza. Questa grotta pi\u00f9 che da un punto di vista speleologico, \u00e8 importante da quello archeologico e paleontologico perch\u00e9 nel 1968 vi furono rinvenuti i resti del cosiddetto Prolagus Sardus Wagner, un piccolo roditore estintosi in epoca romana, tracce di frequentazione umana risalenti al 10.000 a.C., resti di cervo preistorico vissuto circa 30.000 anni fa, ma anche resti umani e utensili in osso.\nLe grotte de \"Sa 'Ohe\" e quella de \"Su Ventu\" sono collegate tra loro tramite un sifone naturale e nel loro interno sono presenti diversi laghetti sotterranei. Il fiume che le attraversa arriva dagli altopiani del Supramonte e riaffiora in superficie nella sorgente di \"Su Gologone\", dopo aver percorso una trentina di chilometri nelle viscere della terra. Secondo molti il significato dei nomi, spesso accomunati insieme,\"Sa 'Ohe\" 'e \"Su Ventu\" in lingua sarda significano \"la voce del vento\" a causa del \"cupo lamento\" che si pu\u00f2 sentire quando l'acqua scorre al suo interno\". \"Ci\u00f2 in realt\u00e0 \u00e8 un errore dato dal considerare le grotte un tutt'uno, poich\u00e9 in dialetto olianese \" 'Ohe\" vuol dire \"foce\", mentre \" voce\" si pronuncia come \"Vohe\". Questo vasto ed esteso sistema carsico, insieme alla fonte de \"Su Gologone\" (la pi\u00f9 grande sorgente carsica della Sardegna, la valle di Lanaitho, gli altopiani del Supramonte, Badde Pentumas, il villaggio nuragico di Tiscali, considerato come una vera e propria \"citt\u00e0 segreta\", la Sedda 'e sos Carros attraggono ogni anno migliaia di escursionisti.\nSui calcari dolomitici, in un areale molto ristretto in localit\u00e0 \"Pradu\" a circa 1.100 metri di altitudine, vegeta una rara specie vegetale endemica: il ribes di Sardegna (\"Ribes sardoum\").\nSupramonte di Urzulei.\nNel comune di Urzulei il Supramonte si estende per 4830 ha nella parte montana e per 1180 ha in quella marina. Nella parte orientale il fiume Flumineddu ha scavato per 22\u00a0km un canyon che origina la gola di \"Gorroppu\", al confine con i territori di Orgosolo. Le pareti in verticale sono alte circa 450 m, ed \u00e8 una delle gole pi\u00f9 profonde d'Europa.\nAltra gola che sprofonda nella grotta - inghiottitoio chiamata \"S' Ingurtidorgiu de Orbisi\", \u00e8 il letto asciutto della Codula Orbisi. Durante le abbondanti piogge invernali vi convogliano le acque provenienti dal bacino del Supramonte di Urzulei e dalle montagne di Talana. Le piene torrentizie dopo aver percorso circa tre km all'interno dell'omonima grotta, riaffiorano in superficie formando una cascata alta circa 70 metri chiamata \"Su Cunnu e s'Ebba\" e, circa un chilometro pi\u00f9 a valle, la cascata conosciuta come \"Sa Giuntura\".\nSupramonte marino.\nIl Supramonte marino si estende tra i comuni di Baunei e di Dorgali. Si affaccia sul Golfo di Orosei ed \u00e8 profondamente scavato da suggestive \"codule\" che sfociano sul mare a formare spiagge di sabbia bianca.\nDifficilmente accessibile via terra, se non dopo ore di trekking, la costa \u00e8 un susseguirsi di falesie, di scogliere, di grotte, di faraglioni, di pinnacoli giganti incastrati tra i canyon.\nSupramonte di Dorgali.\nIl Supramonte di Dorgali \u00e8 situato tra le valli del fiume Flumineddu e quella del fiume Cedrino. Si estende per 4400 ha nel supramonte marino, per 2000 ha in quello montano con i suoi Monti a dividere la Barbagia dall'Ogliastra; divide anche i monti di Dorgali da quelli di Urzulei. Alle spalle di Dorgali, sulla Strada Statale 125 (Orientale sarda), un tunnel scavato nella roccia attraversa il Monte Bardia e collega all'entroterra il paese di Cala Gonone. Attraverso il suo porto si accede alle spiagge di Cala Fuili,Cala Luna e alle grotte del Bue Marino , un tempo rifugio di foche monache. A nord del paese si trova la grotta di Ispinigoli caratterizza l'\"Abisso delle Vergini\" dove sono stati ritrovati gioielli di epoca fenicia esposti nel locale Museo archeologico, e da una stalato-stagmite alta 38 metri.\nSupramonte di Baunei.\nIl Supramonte di Baunei si estende per 8000 ha interamente nella parte marina. Comprende l'estremit\u00e0 sud orientale dell'altopiano corrispondente alla parte nord della provincia dell'Ogliastra. Di questo territorio fa parte il pinnacolo calcareo dell'Agugliastra, chiamato anche \"Pedra Longa\" e la \"Punta Ginnircu\". Sull'altopiano del \"Golgo\" si apre S'Isterru, una voragine di origine carsica profonda 275 metri. La voragine \u00e8 tra gli inghiottitoi a campata unica pi\u00f9 profondi d'Europa.\nRaggiungendo la costa, l'altopiano precipita sul mare rendendo alquanto difficoltoso l'accesso via terra ad una serie di spiagge e di cale incastonate lungo le falesie come Cala Biriola, Cala Goloritz\u00e9, Cala Mariolu, Ispulige de Nie."}
{"id": "513857", "revid": "1834574", "url": "https://it.wikipedia.org/wiki?curid=513857", "title": "Fiat Marea", "text": "La Fiat Marea (\"Progetto 185\") \u00e8 un'automobile classificata come berlina media prodotta dalla casa automobilistica italiana FIAT dal 1996 al 2003 per il mercato europeo negli stabilimenti di Mirafiori, Rivalta e Cassino. Inoltre \u00e8 stata assemblata in complete knock down a Tychy in Polonia e prodotta su licenza dalla Tofa\u015f a Bursa in Turchia dal 1999 al 2007. Dal 1998 al 2007 venne inoltre prodotta in Brasile a Betim per il mercato sudamericano.\nNata per sostituire i modelli Tempra e Croma e derivata dalla piattaforma comune con le Bravo/Brava, venne commercializzata successivamente all'uscita sul mercato di queste ultime.\nIl contesto.\nLa Marea fu commercializzata in due versioni, berlina a tre volumi e familiare, denominata Week-End, quest'ultima pi\u00f9 apprezzata dal pubblico per la linea moderna e la versatilit\u00e0 del baule grazie alla ribaltina di serie.\nEntrambe le varianti di carrozzeria sono state adottate dalla Polizia di Stato alla fine degli anni '90, la versione berlina dalla squadra volanti mentre la Week-End dalle pattuglie di Polizia Stradale; le versioni usate dalla Polizia sono dotate del motore 2.0 20V 155 cavalli. \nAnche alla Polizia Penitenziaria furono date in dotazione entrambe le versioni dell'autovettura con il medesimo motore destinato alla Polizia di Stato.\nNe esisteva anche una versione furgonetta destinata al trasporto di merci chiamata Fiat Marengo che si differenziava principalmente per la carrozzeria chiusa e i finestrini oscurati.\nUna particolare versione decappottabile in grado di trasportare sei persone pi\u00f9 il conducente \u00e8 stata sviluppata dal Centro Stile Fiat e utilizzata dalla Cooperativa dei Tassisti di Capri per trasportare i turisti dell'isola.\nIl design della Marea si discostava molto dalla Tempra, sua antenata. La linea esponeva numerose curve e un frontale morbido ed aerodinamico, con un Cx contenuto nel valore di 0,29. La fanaleria anteriore era ripresa dalle sorelle Fiat Bravo e Brava come i paraurti anteriori e i parafanghi, mentre la fiancata e il posteriore risultavano del tutto inediti. La versione wagon si distingueva per l'originale fanaleria verticale che richiamava la Fiat Punto.\nUsc\u00ec di produzione sul mercato europeo nel 2003 e non venne rimpiazzata da alcun modello simile, con l'eccezione della Week-End che fu sostituita dalla Fiat Stilo Multiwagon.\nRest\u00f2 invece in produzione sul mercato brasiliano e turco: dopo un primo restyling parziale del 2001, ne ha ricevuto un secondo nel 2004 per concludere la carriera nel 2007.\nLa Marea in Europa (1996-2003).\nLa vettura venne presentata nel 1996 contemporaneamente nelle due versioni, Berlina e Weekend (a differenza della Tempra la cui versione familiare era uscita un anno dopo la berlina). Disponibile dall'11 settembre 1996 come erede della Fiat Tempra, veniva venduta in tre allestimenti, ovvero il base \"SX\", l'intermedio \"ELX\" e il pi\u00f9 ricco \"HLX\" (la cui dotazione di serie comprendeva cerchi in lega, alzavetro e specchietti elettrici e lavafari).\nI motori erano condivisi con le sorelle Bravo e Brava. In Italia la motorizzazione base era un 1.6 16V della famiglia \"Torque\" da 103 cavalli abbinato ad una trasmissione manuale a 5 rapporti oppure ad un'automatica a 4. Gli altri motori a benzina erano della nuova famiglia \"Pratola Serra\" e comprendevano un 1.8 16V da 113 cavalli e un 2.0 20V benzina da 147 CV (poi incrementato a 154 CV nel 1999), quest'ultimo un cinque cilindri derivato dalla medesima motorizzazione che equipaggiava l'ammiraglia Lancia K e, del 1999, la Lancia Lybra, entrata in produzione proprio quell'anno al poso della Lancia Dedra.\nI propulsori turbodiesel previsti al debutto erano del tipo a iniezione indiretta con precamera di combustione e comprendevano un 1.9 in due varianti di potenza (TD75 e TD100 con 75 e 101 cavalli) e un 2.4 da 124 cavalli (TD 125). Inoltre, al Salone di Ginevra del 1997, fu presentata una versione con cambio automatico attrezzata in modo tale da permetterne l'utilizzo a persone disabili.\nNel 1997 debutt\u00f2 inoltre una versione funzionante sia a benzina che a gas naturale, la \"Marea BiPower\"; dotata del motore 1.6 16V opportunamente adattato alla doppia alimentazione e di un impianto a gas sequenziale sviluppato da Metatron e Tartarini Auto, essa fu la prima autovettura italiana con alimentazione a metano nativa di serie.\nParticolarmente curati erano la sicurezza, garantita soprattutto da ABS, airbag per il guidatore di serie su quasi tutte le versioni (dove assente era comunque sostituito dal volante con assorbimento di energia), sistema che impedisce la fuoriuscita di carburante dal serbatoio in caso di incidente e cinture di sicurezza con pretensionatore, e il comfort di marcia, grazie alla cura dell'insonorizzazione e alle sospensioni morbide.\nRestyling 1998.\nNel 1998 il modello sub\u00ec alcuni aggiornamenti sottopelle, con migliorie graduali (sistema frenante, irrigidimento del telaio) e con l'introduzione di nuove motorizzazioni, l'eliminazione del turbodiesel da 75 CV (che inizialmente si affianca alle nuove JTD con sistema common-rail) e la sostituzione TD 100 e TD 125 a con il leggermente meno assestato 1.9 JTD105, che era gi\u00e0 in uso sull'Alfa Romeo 156 e sarebbe stato usato anche sulla Lancia Lybra quando fu lanciata l'anno successivo.\nNel 2000 tutte le motorizzazioni vennero adeguate alle normative Euro 3 e il logo esterno a \"cinque barre\" sostituito con il nuovo emblema Fiat tondo a fondo blu, introdotto l'anno prima con la commercializzazione della seconda serie di Punto. I motori a benzina 1.6 16V, 1.8 16V e 2.0 20V furono ridenominati 100 16V, 115 16V e 155 20V (quest'ultimo fu potenziato da 147 Cv a 154 Cv) mentre il TD125 venne sostituito dal 2.4 JTD130, con iniezione diretta, 131 Cv. Nel 2002, 1.9 JTD105 fu portato a 110 cavalli e ridenominato JTD 100: ad esso, in alcuni mercati non italiani, si affianc\u00f2 successivamente anche una variante da 100 cavalli.\nLa produzione in Italia cess\u00f2 nel novembre del 2002 senza lasciare eredi diretti per quanto riguarda la berlina e lasciando il posto alla Stilo S.W. per quanto riguarda la Weekend; la linea di produzione trasferita in Turchia dove la vettura venne prodotta (dalla Tofa\u015f) dal dicembre del 2002 per altri 3 anni successivi con alcune delle motorizzazioni della produzione italiana per essere sostituita dalla Fiat Linea nel 2006, che per\u00f2 non fu mai venduta in Italia.\nLa Marea in Sud America (1998-2007).\nIn Sud America la vettura debutt\u00f2 nel 1998 in entrambe le varianti (berlina 4 porte e wagon) e rimase in listino fino al 2007. Le principali modifiche riguardavano i motori disponibili solo a \"gasolina\" (benzina+alcool) nelle versioni pi\u00f9 potenti e in allestimenti caratterizzati da una ricca dotazione di serie. Il motore pi\u00f9 piccolo in listino risultava un 2 litri, 20 valvole per 5 cilindri depotenziato a 129 cavalli mentre il pi\u00f9 grande era una versione turbocompressa dell'analogo motore dotata di 182 cavalli. Tale propulsore era disponibile anche per la versione WeekEnd. La Marea americana veniva assemblata presso gli stabilimenti della filiale brasiliana di Fiat Auto.\nRestyling 2001.\nNel 2001 la Marea brasiliana venne aggiornata nella linea grazie all'adozione di una nuova fanaleria posteriore simile a quella adottata dalla Lancia Lybra mentre tra i propulsori entrarono in listino dei motori base da 1,6 e 1,8 litri derivati dalle unit\u00e0 prodotte in Italia e un pi\u00f9 grande 2,4 litri benzina da 160 cavalli. Rinnovato anche il marchio Fiat ora rotondo a sfondo blu.\nRestyling 2004.\nCon il 2004 guadagn\u00f2 una mascherina frontale rinnovata di colore argento e nuovi rivestimenti interni per concludere la carriera nel 2007 sostituita dalla Linea. Nell'ultimo anno di produzione le Marea erano dotate del marchio Fiat a sfondo rosso debuttato in contemporanea sui nuovi modelli europei quali la Bravo e la 500.\nMotorizzazioni.\nI propulsori disponibili per il mercato europeo.\nI motori 1.2 16V facenti parte della famiglia Fire e 1.4 12V (della \"Famiglia B\", prodotto dalla FMA di Pratola Serra) vennero montati solo per le versioni vendute alle societ\u00e0 di autonoleggio e per alcuni mercati, come Grecia e Portogallo.\nImprese sportive.\nNell'estate del 2008 una Fiat Marea Weekend 1.6 16V del 1999 alimentata a GPL \u00e8 stata protagonista di una singolare impresa sportiva, la traversata da Torino a Pechino andata e ritorno, unendo la citt\u00e0 che aveva ospitato le Olimpiadi invernali 2006 e quella che, durante l'arrivo dell'equipaggio, avrebbe ospitato le Olimpiadi 2008.\nL'auto, guidata dagli italiani Guido Guerrini, Andrea Gnaldi Coleschi e Nicola Dini, ha percorso 25.852 chilometri in 78 giorni attraversando diciassette Paesi."}
{"id": "513858", "revid": "2014155", "url": "https://it.wikipedia.org/wiki?curid=513858", "title": "Pietro III del Portogallo", "text": "Biografia.\nInfanzia.\nPietro nacque alle ore 12.00 del 5 luglio 1717 al Palazzo Ribeira a Lisbona in Portogallo. Fu battezzato il 29 agosto e gli furono imposti i nomi di Pedro Clemente Francisco Jos\u00e9 Ant\u00f3nio. I suoi genitori erano Re Giovanni V e sua moglie Dona Maria Anna d'Austria. Pietro era un fratello minore di Giuseppe I del Portogallo. I loro nonni materni erano Leopoldo I d'Asburgo e Eleonora Maddalena di Neuburg, sorella della Regina Maria Sofia del Portogallo.\nMatrimonio.\nPietro di Braganza spos\u00f2 la nipote Maria del Portogallo il 6 giugno 1760. Al momento delle loro nozze, Maria aveva 25 anni e Pedro 42. Nonostante la differenza di et\u00e0, la coppia ebbe un matrimonio felice. Pietro divenne automaticamente co-monarca (come Pietro III del Portogallo) quando Maria sal\u00ec al trono, poich\u00e9 era gi\u00e0 nato un figlio dal loro matrimonio. La coppia ebbe sei figli e un bambino nato morto.\nRegno.\nDopo spos\u00f2 sua nipote Maria, principessa del Brasile, nel 1760, a quel tempo erede presunta al trono allora detenuto da suo fratello Jos\u00e9 I. Secondo l'usanza, Pedro divenne quindi re del Portogallo per diritto di sua moglie. Ebbero sei figli, di cui il figlio maggiore sopravvissuto successe a Maria come Giovanni VI alla sua morte nel 1816.\nPedro non fece alcun tentativo di partecipare agli affari di governo, trascorrendo il suo tempo cacciando o in esercizi spirituali.\nEgli difese anche l'alta nobilt\u00e0 portoghese, e patrocin\u00f2 le suppliche delle persone accusate nell'Affare Tavora, il cui reinserimento era oggetto di nuove azioni legali, in cui gli eredi chiedevano la restituzione delle loro propriet\u00e0 confiscate.\nMorte.\nRe Pietro III mor\u00ec a Queluz il 25 maggio 1786.\nDiscendenza.\nPietro III del Portogallo e Maria I del Portogallo ebbero:"}
{"id": "513864", "revid": "2208340", "url": "https://it.wikipedia.org/wiki?curid=513864", "title": "Santuario Kitano", "text": "Il \u00e8 un santuario shintoista (jinja) di Kyoto, dedicato a Tenjin, il \"kami\" della scuola.\nStoria.\nFu edificato, una prima volta, nel 942 per placare lo spirito adirato del poeta Sugawara no Michizane, che era stato esiliato dai suoi nemici nel clan Fujiwara. Il santuario fu dedicato a lui e nel 986 fu deificato e rinominato \"Tenjin\" (divinit\u00e0 celeste).\nDal 1871 al 1946, il Kitano Tenmang\u016b fu ufficialmente designato come uno dei \"Kanpei-ch\u016bsha\" (\u5b98\u5e63\u4e2d\u793e), il che significa che si trovava al secondo rango dei santuari supportati dal governo e per questo il suo nome fu cambiato in \"Kitano-jinja\". Le ragioni della ridenominazione erano che per utilizzare il suffisso '-gu', usato nel nome precedente, la divinit\u00e0 custodita doveva essere fondamentalmente un membro della famiglia imperiale. L'antico nome del santuario \u00e8 stato ripristinato dopo l'abolizione del controllo governativo dello shintoismo di stato dopo la seconda guerra mondiale.\nIl santuario \u00e8 circondato da un giardino con gli alberi preferiti di Sugawara, gli \"ume\" rosso e bianco o il fiore di prugna, e quando fioriscono il santuario \u00e8 spesso molto affollato.\nIl 25 febbraio si tiene il Festival dei fiori di prugna (\u6885\u82b1\u796d, \"baikasai\"), in coincidenza con il mercato mensile. Una cerimonia del t\u00e8 all'aperto (\u91ce\u70b9, \"nodate\") \u00e8 ospitata da \"geiko\" e \"maiko\" del vicino distretto di Kamishichiken, dove t\u00e8 e \"wagashi\" vengono serviti a 3.000 ospiti da geisha e maiko. La festa delle prugne si tiene lo stesso giorno ogni anno da circa 900 anni in occasione della morte di Michizane. La cerimonia del t\u00e8 all'aperto risale al 1952. In quell'anno si tenne un grande festival per celebrare il 1050\u00b0 anniversario della morte di Michizane, basato sulla storica cerimonia del t\u00e8 Kitano Ochakai ospitata nel santuario da Toyotomi Hideyoshi.\nKitano Tenmang\u016b \u00e8 popolare tra gli studenti che pregano per il buon esito degli esami perch\u00e9 la divinit\u00e0 era nella sua vita un uomo di letteratura e conoscenza. Il 25 di ogni mese, il santuario ospita un mercatino delle pulci. Insieme al festival simile a quello di T\u014d-ji, un tempio nella stessa citt\u00e0, hanno ispirato il proverbio di Kyoto, \"Il bel tempo al mercato di T\u014dji significa tempo piovoso al mercato di Tenjin\", ricordando il tempo instabile di Kyoto."}
{"id": "513871", "revid": "1714743", "url": "https://it.wikipedia.org/wiki?curid=513871", "title": "Ferdinando II del Portogallo", "text": "Biografia.\nInfanzia.\nFerdinando era figlio di Ferdinando di Sassonia-Coburgo-Kohary e di Maria Antonia di Koh\u00e1ry. Dopo la sua nascita viaggi\u00f2 in molti luoghi trascorrendo diversi anni nelle propriet\u00e0 di famiglia nell'attuale Slovacchia, oltre che alla corte austriaca ed in Germania. Egli era nipote di Leopoldo I del Belgio e primo cugino di Leopoldo II del Belgio e di Carlotta del Belgio, imperatrice del Messico, cos\u00ec come della regina Vittoria del Regno Unito e di suo marito Alberto di Sassonia-Coburgo-Gotha.\nGoverno a fianco della moglie.\nDopo il fallimento del matrimonio della regina Maria II del Portogallo con suo zio Michele, architettato dal padre Pietro IV, la scelta per il marito della nuova sovrana portoghese venne scelto nella figura di Ferdinando. I due si sposarono nel 1836. Secondo le leggi portoghesi, il marito di una regina regnante poteva ottenere il titolo di re solo dopo la nascita del primo figlio (ragione per cui Augusto di Beauharnais, primo marito di Maria II, non aveva ottenuto il titolo di re). Dopo la nascita del futuro Pietro V del Portogallo, nel 1837, Ferdinando venne proclamato re col nome di Ferdinando II del Portogallo.\nAnche se l'intero potere di governo spettava di fatto a Maria, i due formarono un ottimo team di governo risolvendo insieme molti problemi del governo di Maria. Ferdinando stesso fu una pedina chiave nei momenti in cui la moglie si trovava incinta e come tale non poteva affaticarsi occupandosi degli affari di governo.\nMaria II mor\u00ec nel tentativo di dare alla luce l'undicesimo figlio della coppia e il regno di Ferdinando termin\u00f2 nel 1853, ma prosegu\u00ec di fatto sino al 1855 dal momento che l'erede al trono, Pietro V, aveva appena 16 anni al momento della morte della madre e come tale Ferdinando svolse per lui le funzioni di tutore.\nUltimi anni e morte.\nDopo la rivoluzione e l'esilio di Isabella II di Spagna dalla sua patria, a Ferdinando ormai dimesso da ogni incarico effettivo venne proposta la corona del regno di Spagna nel 1869 ma egli rifiut\u00f2 l'offerta per non destare contrasti col popolo spagnolo e soprattutto con la Francia che si sentiva accerchiata da principi tedeschi (Germania, Belgio, Regno Unito e Portogallo).\nRitiratosi definitivamente a vita privata, Ferdinando spos\u00f2 la cantante d'opera Elisa Hensler che venne da lui creata contessa di Edla.\nSoprattutto negli ultimi anni, Ferdinando manifest\u00f2 in maniera chiara le sue doti e il suo carattere tipicamente liberale e dalla mentalit\u00e0 aperta e moderna. Una delle sue passioni pi\u00f9 grandi era la pittura e si dilettava nell'acquarello. Egli fu anche presidente della Reale Accademia delle Scienze e delle Arti del Portogallo, protettore dell'Universit\u00e0 di Coimbra e Gran Maestro dell'Ordine dei Rosacroce.\nNel 1838 progett\u00f2 presso Sintra il Pal\u00e1cio Nacional da Pena, un'architettura di stile eclettico piena di simbolismi comparabile solo al Castello di Neuschwanstein eretto dal re Ludovico II di Baviera. Egli trascorse gli ultimi anni della sua vita in questo castello dedicandosi a ricevere i maggiori artisti del suo tempo.\nDiscendenza.\nFerdinando e Maria II del Portogallo ebbero 11 figli:"}
{"id": "513872", "revid": "8596", "url": "https://it.wikipedia.org/wiki?curid=513872", "title": "Maria II di Portogallo", "text": ""}
{"id": "513873", "revid": "226458", "url": "https://it.wikipedia.org/wiki?curid=513873", "title": "Cantone di Rochemaure", "text": "Il Cantone di Rochemaure era un cantone francese dell'Arrondissement di Privas.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513874", "revid": "8596", "url": "https://it.wikipedia.org/wiki?curid=513874", "title": "Michele di Portogallo", "text": ""}
{"id": "513875", "revid": "8596", "url": "https://it.wikipedia.org/wiki?curid=513875", "title": "Giovanni VI di Portogallo", "text": ""}
{"id": "513876", "revid": "8596", "url": "https://it.wikipedia.org/wiki?curid=513876", "title": "Maria I di Portogallo", "text": ""}
{"id": "513877", "revid": "8596", "url": "https://it.wikipedia.org/wiki?curid=513877", "title": "Pietro III di Portogallo", "text": ""}
{"id": "513878", "revid": "16073", "url": "https://it.wikipedia.org/wiki?curid=513878", "title": "Giuseppe Emanuele di Portogallo", "text": ""}
{"id": "513879", "revid": "8596", "url": "https://it.wikipedia.org/wiki?curid=513879", "title": "Giovanni IV di Portogallo", "text": ""}
{"id": "513881", "revid": "226458", "url": "https://it.wikipedia.org/wiki?curid=513881", "title": "Cantone di Saint-Pierreville", "text": "Il Cantone di Saint-Pierreville era un cantone francese dell'Arrondissement di Privas.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513882", "revid": "2057934", "url": "https://it.wikipedia.org/wiki?curid=513882", "title": "Ciocia", "text": "La ci\u00f2cia o zampitto, chi\u00f2chiera o, in nap., sci\u00f2scio, \u00e8 una calzatura diffusa in ambienti particolarmente poveri di alcune regioni montuose dell'Italia centro-meridionale e nei Balcani.\nFolklore.\n attraverso il romanesco, nome di un'antica calzatura. Le cioce che diedero il nome spregiativo ai poveri pastori di alcune aree montane a sud-est di Roma di \"ciociari\", da cui poi emerse il nome Ciociaria (secondo un uso iniziato a Roma) e che, a partire dal regime fascista venne impropriamente imposto alla provincia di Frosinone, sono calzature composte da ampie suole di cuoio trattato che avvolgono il piede fermate alla gamba con delle corregge.\nErano le calzature tipiche dei pastori pi\u00f9 poveri delle regioni montuose dell'Italia centro-meridionale e dei Balcani, indossate sia dagli uomini che dalle donne; flessibili ma ben ancorate alla gamba, si adattavano a tutti i terreni lasciando gran libert\u00e0 di movimento nel lavoro. Il loro uso si \u00e8 andato progressivamente perdendo; oggi \u00e8 ancora possibile vederle solo in occasione di eventi folkloristici e di promozione turistica.\nVengono indossate assieme alle cosiddette \"pezze\" (un'unica fascia di tessuto bianco che avvolge completamente piede, caviglia e polpaccio), dagli uomini sotto a dei pantaloni lunghi fino al ginocchio, stretti inferiormente da lacci, dalle donne invece sotto le gonne."}
{"id": "513883", "revid": "8596", "url": "https://it.wikipedia.org/wiki?curid=513883", "title": "Ferdinando II di Portogallo", "text": ""}
{"id": "513884", "revid": "226458", "url": "https://it.wikipedia.org/wiki?curid=513884", "title": "Cantone di Vals-les-Bains", "text": "Il Cantone di Vals-les-Bains era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513886", "revid": "226458", "url": "https://it.wikipedia.org/wiki?curid=513886", "title": "Cantone di Villeneuve-de-Berg", "text": "Il Cantone di Villeneuve-de-Berg era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513887", "revid": "767487", "url": "https://it.wikipedia.org/wiki?curid=513887", "title": "Cantone di Viviers", "text": "Il Cantone di Viviers era un cantone francese dell'Arrondissement di Privas.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513889", "revid": "287204", "url": "https://it.wikipedia.org/wiki?curid=513889", "title": "Collezione Contini Bonacossi", "text": "La collezione Contini Bonacossi \u00e8 una raccolta di pittura, scultura e arte applicata donata dagli eredi dei coniugi Contini Bonacossi alla Galleria degli Uffizi di Firenze.\nStoria.\nSi tratta di parte delle opere d'arte della collezione privata del conte antiquario e collezionista Alessandro Contini Bonacossi (1878-1955) e della moglie Vittoria, donata allo Stato italiano nel 1969 da parte degli eredi. \nAlessandro Contini Bonacossi venne nominato senatore a vita del Regno d'Italia da Benito Mussolini, in cambio Alessandro aveva promesso la sua collezione d'arte allo Stato, ritenendone tuttavia l'usufrutto a vita. Successivamente, fin dal 1945 i coniugi Contini Bonacossi avevano reiterato la loro intenzione di mantenere integra e donare l'intera loro collezione. Alessandro aveva pensato inizialmente allo Stato del Vaticano, ma in seguito si orient\u00f2 per lo Stato italiano con la clausola che la collezione fosse integra ed inalienabile da Firenze. Alessandro non perfezion\u00f2 i termini della donazione prima di morire nel 1955 e la decisione sull'asse ereditario pass\u00f2 ai figli. \nNon ci fu accordo tra gli eredi, tra chi voleva proseguire nelle intenzioni paterne e chi voleva invece mantenere la propriet\u00e0 della collezione, mentre erano in gioco anche enormi interessi economici, legati alla possibile vendita all'estero della collezione. Alla fine si giunse a una situazione giuridica paradossale, che necessit\u00f2 di un decreto legge ad hoc, firmato dal presidente della Repubblica Giuseppe Saragat. Per ottenere dalla famiglia una parte della collezione a titolo di donazione gratuita (da destinare ai musei di Firenze), si autorizzava ad esportare tutto il resto, togliendo il vincolo di esportazione, derivante dallo straordinario interesse artistico, per dodici anni a partire dall'11 marzo 1969. \"Un errore colossale\", come ebbe a definirlo lo storico dell'arte Federico Zeri, amico e consulente del Contini, alludendo anche alle trattative che seguirono la commissione di storici dell'arte che si era riunita con lo scopo di aggiudicarsi le opere ritenute pi\u00f9 adatte a colmare eventuali lacune nelle raccolte statali fiorentine: all'interno della commissione operarono alcune delle pi\u00f9 eminenti personalit\u00e0 cattedratiche dell'epoca (Roberto Longhi, Bruno Molajoli, N. Fiocco, N. Castelfranco, Mario Salmi, F. Rossi, G. Pozzi, Ugo Procacci e Piero Bargellini).\nLa commissione selezion\u00f2 trentacinque opere pittoriche sulle 148 dichiarate dagli eredi come collezione completa (in realt\u00e0 il contesto complessivo prevedeva 1066 oggetti fra dipinti, disegni, sculture, maioliche, mobilio e opere d'arte contemporanea). Alcuni dei pi\u00f9 significativi capolavori presenti nella collezione furono esclusi dalla lista a favore di altre opere. In questo modo, si venne a trovare sul mercato internazionale una quantit\u00e0 di opere che furono contese dai maggiori collezionisti e istituti stranieri (fu il caso della \"Natura morta\" di Zurbaran ora a Pasadena): questi fatti fecero emergere ripensamenti da parte delle autorit\u00e0, al punto che si intervenne con interrogazioni parlamentari e con provvedimenti giudiziari nei confronti degli eredi e della commissione di esperti, dando luogo a un iter complesso.\nSecondo la pubblica accusa, la mancata segnalazione alle autorit\u00e0 della vendita all'estero delle opere da parte degli eredi Contini Bonacossi impediva di fatto alle sovrintendenze l'esercizio del diritto di prelazione dello Stato, venendo pertanto configurata un'omissione di atti d'ufficio. In seconda battuta, i Contini Bonacossi avrebbero esportato le opere a prezzi enormemente superiori a quelli stimate dalle sovrintendenze, trattenendo all'estero la differenza. In realt\u00e0, tutte le accuse caddero o per assoluzione, per prescrizione dei termini o per depenalizzazione dei reati valutari. Grazie ai decreti emanati vent'anni prima, la famiglia ottenne anche in primo grado il sequestro delle opere ora esposte a Firenze, proprio per il blocco delle esportazioni che la legge del '69 offriva loro come clausola imprescindibile alla donazione.\nLa collezione fu depositata a lungo nella palazzina della Meridiana di palazzo Pitti, finch\u00e9 a met\u00e0 degli anni novanta, su diretto interesse dell'allora ministro dei beni culturali Walter Veltroni, fu iniziato il trasferimento in un ambiente della soprintendenza in via Lambertesca, confinante con gli Uffizi, con apertura al pubblico gratuita ma solo su prenotazione. Dal 1\u00ba marzo 2018, per il diretto interessamento di Eike Schmidt, la collezione \u00e8 stata integrata nel normale percorso museale degli Uffizi (ex-sale \"blu\" o degli stranieri)\nPolemiche successive.\nLa vicenda della collezione si trascin\u00f2 con strascichi polemici. Andr\u00e9 Malraux scrisse come fosse ormai impossibile pensare che un Piero della Francesca potesse mai pi\u00f9 entrare al Louvre, non tenendo evidentemente conto della provvidenzialit\u00e0 delle autorit\u00e0 italiane che ne autorizzarono le esportazioni di due.\nGli atteggiamenti successivi delle autorit\u00e0 verso questa vicenda e la collezione stessa sono ambigui. Da un lato, a distanza di pochi anni dal decreto Saragat, alcune opere escluse dalla commissione ministeriale sono state acquistate sul mercato antiquario dallo stesso Stato italiano ma non ricongiunte al resto della collezione. Fra queste la \"Santa monaca con due fanciulle\" di Paolo Uccello, la \"Susanna\" del Lotto, il \"Cristo risorto\" di Tiziano, o la \"Santa Caterina d'Alessandria\" di Raffaello. In tutti questi casi, la targhetta dell'opera recita sempre \"Galleria degli Uffizi\" e mai \"Collezione Contini Bonacossi\". Dall'altro, la sovrintendenza dei poli museali fiorentini, in un saggio in merito alla questione dell'eredit\u00e0 Bardini (per cui i musei fiorentini si trovarono nell'eccezionale condizione di disporre di una cifra molto elevata, circa 33 miliardi, per l'acquisto di opere da destinare all'incremento delle collezioni fiorentine), nella persona di Cristina Acidini escludeva qualsiasi acquisto dei \"...dipinti gi\u00e0 appartenuti alla collezione fiorentina Contini Bonacossi per la quale nel 1969 era stato concesso il permesso di esportazione, che, se accolti nell'acquisto Bardini, sarebbero tornate a Firenze a caro prezzo, solo pochi anni dopo che una commissione di tecnici aveva giudicato che essi non costituissero un arricchimento indispensabile dei musei statali della citt\u00e0\". \nSimilmente, dopo lo scioglimento dei termini previsti dal decreto Saragat, alcune opere vennero dichiarate di particolare interesse storico artistico con nuovo decreto ministeriale come \"Ritratto di dama col liuto\" attribuito al Bacchiacca, \"Ritratto di giovane\" del Jacometto Veneziano o \"La chiamata di Sant'Andrea\" del Barocci rimanendo pertanto nel mercato antiquario italiano con vincolo all'esportazione.\nElenco delle opere acquisite nel 1969.\nDella collezione attualmente sono esposti 38 pezzi di mobilio antico, 48 maioliche d'epoca, 11 grandi robbiane raffiguranti vari stemmi, e soprattutto una notevole serie di opere di scultura e pittura.\nOpere rifiutate.\nUn elenco incompleto delle maggiori opere della collezione disperse e conservate in altra sede.\nOpere contese con il Museo nazionale di Belgrado.\nSi tratta di otto dipinti appartenenti al nucleo originale della collezione e conservati oggi presso il Narodni Muzej a Belgrado. Sono oggetto di contesa tra lo Stato italiano e quello serbo. "}
{"id": "513890", "revid": "36426", "url": "https://it.wikipedia.org/wiki?curid=513890", "title": "Collezione Contini Bonacossi di Firenze", "text": ""}
{"id": "513891", "revid": "767487", "url": "https://it.wikipedia.org/wiki?curid=513891", "title": "Santuario Matsunoo", "text": "Il santuario Matsunoo (\u677e\u5c3e\u5927\u793e) \u00e8 un santuario shintoista (Jinja) situato un paio di kilometri a sud dell'area Arashiyama di Ky\u014dto, Giappone. Ospita una fonte sacra che sgorga alla base della montagna. Si dice che durante il trasferimento della capitale da Nagaoka a Kyoto, un nobile vide una tartaruga bagnarsi sotto la cascata della fonte e per questo vi costru\u00ec il santuario. \u00c8 uno dei pi\u00f9 antichi santuari dell'area di Kyoto, la sua fondazione risale al 700 d.C. Le propriet\u00e0 ristorative della fonte portano molte compagnie industriali di sak\u00e8 e altro della zona a recarsi al santuario per pregare affinch\u00e9 i loro prodotti abbiano buon successo.\nIl santuario offre inoltre dei kinpaku miki (sak\u00e8 benedetto) durante gli hatsumode."}
{"id": "513893", "revid": "1974457", "url": "https://it.wikipedia.org/wiki?curid=513893", "title": "Cameriere", "text": "Il cameriere \u00e8 la persona addetta a servire i clienti presso un bar, un ristorante, un albergo o talvolta in una casa privata.\nCompiti.\nI compiti del cameriere comprendono: preparazione della sala e dei tavoli, ordinamento delle stanze, accoglienza della clientela, servizio a tavola, mise en place, presentazione del conto ecc. L'orario di lavoro del cameriere \u00e8 solitamente organizzato in turni, che possono protrarsi fino a notte tarda se il pubblico esercizio effettua servizio diurno e serale.\nSpesso il cameriere coadiuva lo chef nella preparazione dell'antipasto e cura la composizione della frutta. Pu\u00f2 anche essere aiutato dal sommelier nel servire acqua e vino.\nIn determinate strutture i camerieri sono divisi secondo una gerarchia, detta \"brigata di sala\", cos\u00ec ripartita:\nLa retribuzione.\nLa mancia, in alcuni paesi, occupa una parte significativa della retribuzione del cameriere. In Italia \u00e8 generalmente elargita solo come ringraziamento per aver svolto bene il proprio lavoro; in altri paesi, come gli Stati Uniti d'America \u00e8 la principale forma di retribuzione."}
{"id": "513899", "revid": "8596", "url": "https://it.wikipedia.org/wiki?curid=513899", "title": "Alfonso V di Portogallo", "text": ""}
{"id": "513901", "revid": "8596", "url": "https://it.wikipedia.org/wiki?curid=513901", "title": "Giovanni I di Portogallo", "text": ""}
{"id": "513902", "revid": "16073", "url": "https://it.wikipedia.org/wiki?curid=513902", "title": "Duarte I di Portogallo", "text": ""}
{"id": "513903", "revid": "8596", "url": "https://it.wikipedia.org/wiki?curid=513903", "title": "Duarte I del Portogallo", "text": ""}
{"id": "513904", "revid": "8596", "url": "https://it.wikipedia.org/wiki?curid=513904", "title": "Giovanni II di Portogallo", "text": ""}
{"id": "513905", "revid": "8596", "url": "https://it.wikipedia.org/wiki?curid=513905", "title": "Manuele I di Portogallo", "text": ""}
{"id": "513906", "revid": "8596", "url": "https://it.wikipedia.org/wiki?curid=513906", "title": "Sebastiano I di Portogallo", "text": ""}
{"id": "513907", "revid": "33689", "url": "https://it.wikipedia.org/wiki?curid=513907", "title": "Notepad Plus Plus", "text": ""}
{"id": "513908", "revid": "8596", "url": "https://it.wikipedia.org/wiki?curid=513908", "title": "Enrico I di Portogallo", "text": ""}
{"id": "513911", "revid": "78273", "url": "https://it.wikipedia.org/wiki?curid=513911", "title": "Carlo I di Portogallo", "text": ""}
{"id": "513912", "revid": "287204", "url": "https://it.wikipedia.org/wiki?curid=513912", "title": "Cantone di Annonay-1", "text": "Il Cantone di Annonay-1 \u00e8 un cantone francese dell'Arrondissement di Tournon-sur-Rh\u00f4ne.\n\u00c8 stato costituito a seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di Annonay-Nord e aggregandovi il comune di Savas.\nComposizione.\nComprende parte della citt\u00e0 di Annonay e i comuni di:"}
{"id": "513914", "revid": "287204", "url": "https://it.wikipedia.org/wiki?curid=513914", "title": "Cantone di Annonay-2", "text": "Il Cantone di Annonay-2 \u00e8 un cantone francese dell'Arrondissement di Tournon-sur-Rh\u00f4ne.\n\u00c8 stato costituito a seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di Annonay-Sud e aggregandovi il comune di Thorrenc.\nComposizione.\nComprende parte della citt\u00e0 di Annonay e i comuni di:"}
{"id": "513915", "revid": "2014155", "url": "https://it.wikipedia.org/wiki?curid=513915", "title": "Luigi Filippo di Braganza", "text": "Biografia.\nI primi anni.\nLuigi Filippo era nato a Lisbona, figlio primogenito dell'allora principe ereditario Carlo del Portogallo (poi divenuto re col nome di Carlo I) e della principessa Amelia d'Orl\u00e9ans. Alla nascita gli vennero garantiti i titoli di Principe di Beira e duca di Barcelos. In aggiunta, quando suo padre divenne re due anni pi\u00f9 tardi, egli ne eredit\u00f2 il rango di principe ereditario e quello di Duca di Braganza.\nEgli inizi\u00f2 a ricoprire incarichi di rilievo nel governo del Portogallo nel 1907 quando fu reggente durante l'assenza del padre impegnato in viaggi all'estero ed in quello stesso anno egli fece la propria prima visita ufficiale nelle colonie portoghesi in Africa.\n\"Dom Lu\u00eds\" (come veniva chiamato), fu allievo dell'eroe Joaquim Augusto Mouzinho de Albuquerque, e come tutti i Braganza mostr\u00f2 sin da giovane profonde attitudini alle arti, oltre che all'educazione militare.\nL'assassinio.\nLuigi Filippo fu ucciso il 1\u00ba febbraio 1908 assieme al padre in un attentato. Sebbene sia sopravvissuto per 20 minuti al padre, non pu\u00f2 essere annoverato fra i re del Portogallo, perch\u00e9 la Corona portoghese non prevedeva la successione automatica. Alla sua morte il suo corpo venne sepolto a fianco a quello del padre nel mausoleo di famiglia presso il monastero di S\u00e3o Vicente de Fora, a Lisbona. La successione spett\u00f2 quindi a suo fratello Manuele II che per\u00f2 regn\u00f2 sino al 1910 venendo in seguito detronizzato da un colpo di Stato che instaur\u00f2 la repubblica.\nPoco prima della sua morte erano tra l'altro iniziati i concordati per il suo matrimonio con la cugina, la principessa Patricia di Connaught, nipote della regina Vittoria del Regno Unito in quanto figlia del principe Arturo, duca di Connaught e Strathearn e della principessa Luisa Margherita di Prussia.\nLa salma di Luigi Filippo fu inumata nel Pantheon dei Braganza a Lisbona.\nSuccessione al trono.\nNuovo re divenne il fratello Manuel che tuttavia due anni dopo venne spodestato da una rivolta."}
{"id": "513919", "revid": "45651", "url": "https://it.wikipedia.org/wiki?curid=513919", "title": "Chirurgo", "text": ""}
{"id": "513925", "revid": "1935274", "url": "https://it.wikipedia.org/wiki?curid=513925", "title": "Cantone di Haut-Vivarais", "text": "Il Cantone di Haut-Vivarais \u00e8 un cantone francese dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 31 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "513926", "revid": "1935274", "url": "https://it.wikipedia.org/wiki?curid=513926", "title": "Cantone di Haut-Eyrieux", "text": "Il Cantone di Le Cheylard \u00e8 un cantone francese dell'Arrondissement di Privas e dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 46 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 46:"}
{"id": "513927", "revid": "767487", "url": "https://it.wikipedia.org/wiki?curid=513927", "title": "Cantone di Saint-Agr\u00e8ve", "text": "Il Cantone di Saint-Agr\u00e8ve era un cantone francese dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513928", "revid": "226458", "url": "https://it.wikipedia.org/wiki?curid=513928", "title": "Cantone di Saint-F\u00e9licien", "text": "Il Cantone di Saint-F\u00e9licien era un cantone francese dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513929", "revid": "226458", "url": "https://it.wikipedia.org/wiki?curid=513929", "title": "Cantone di Saint-Martin-de-Valamas", "text": "Il Cantone di Saint-Martin-de-Valamas era un cantone francese dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513931", "revid": "767487", "url": "https://it.wikipedia.org/wiki?curid=513931", "title": "Cantone di Saint-P\u00e9ray", "text": "Il Cantone di Saint-P\u00e9ray era un cantone francese dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513933", "revid": "226458", "url": "https://it.wikipedia.org/wiki?curid=513933", "title": "Cantone di Satillieu", "text": "Il Cantone di Satillieu era un cantone francese dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513934", "revid": "104458", "url": "https://it.wikipedia.org/wiki?curid=513934", "title": "Cantone di Serri\u00e8res", "text": "Il Cantone di Serri\u00e8res era una divisione amministrativa dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513935", "revid": "287204", "url": "https://it.wikipedia.org/wiki?curid=513935", "title": "Cantone di Tournon-sur-Rh\u00f4ne", "text": "Il Cantone di Tournon-sur-Rh\u00f4ne \u00e8 un cantone francese dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 13 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "513936", "revid": "15756", "url": "https://it.wikipedia.org/wiki?curid=513936", "title": "Giorgio V del Regno Unito", "text": "Biografia.\nInfanzia.\nGiorgio nacque a Marlborough House, Londra, dal principe di Galles (poi re Edoardo VII, primo figlio maschio della regina Vittoria e del principe Alberto di Sassonia-Coburgo-Gotha) e dalla principessa del Galles, Alessandra di Danimarca, figlia di re Cristiano IX di Danimarca. In quanto figlio del principe di Galles Giorgio venne insignito del titolo di \"Sua Altezza Reale Principe Giorgio del Galles\" alla nascita. Venne battezzato nella cappella privata al castello di Windsor il 7 luglio 1865 dall'allora arcivescovo di Canterbury Charles Longley.\nCome figlio minore dell'erede al trono non vi erano aspettative per Giorgio di ascendere un giorno al trono, ma, essendo nato soli 17 mesi dopo il fratello Alberto Vittorio, fu deciso che fossero educati entrambi come principi reali. John Neale Dalton venne nominato loro tutore nel 1871, ma n\u00e9 Alberto Vittorio n\u00e9 Giorgio furono menti eccelse negli studi. Suo padre, osservando la situazione, pens\u00f2 che la marina fosse \"il miglior allenamento per qualunque ragazzo\", e per questo nel settembre del 1877, quando Giorgio aveva appena dodici anni, con il fratello entr\u00f2 come cadetto sulla nave scuola HMS \"Britannia\" a Dartmouth, Devon.\nPer tre anni, dal 1879 al 1882, i due fratelli servirono come cadetti sulla HMS \"Bacchante\", accompagnati da Dalton. Visitarono l'impero britannico: Norfolk, le colonie nei Caraibi, il Sudafrica, l'Australia, il Mediterraneo, il Sud America, l'Egitto e l'Asia orientale. In Giappone Giorgio incontr\u00f2 un artista locale dal quale si fece tatuare un dragone rosso e blu sul braccio. Dalton scrisse un resoconto sul loro soggiorno all'estero dal titolo \"The Cruise of HMS Bacchante\". Tra Melbourne e Sydney, Dalton riport\u00f2 la visita all\"Olandese Volante\", una mitica nave fantasma arenata su una spiaggia locale. Al loro ritorno in Gran Bretagna, la regina Vittoria invi\u00f2 per sei mesi i nipotini a Losanna per apprendere francese e tedesco. Dopo l'esperienza a Losanna i due fratelli presero carriere separate: Alberto Vittorio frequent\u00f2 il Trinity College di Cambridge, mentre Giorgio continu\u00f2 nella Royal Navy.\nIl matrimonio.\nDestinato ormai alla carriera militare il principe Giorgio prest\u00f2 servizio per diversi anni sotto il comando di suo zio, il principe Alfredo, duca di Edimburgo, che era di servizio a Malta. Qui Giorgio crebbe e si innamor\u00f2 della figlia di suo zio, la sua prima cugina Maria di Edimburgo. Sua nonna, suo padre e suo zio erano tutti concordi su un possibile fidanzamento, ma la madre della giovane, la granduchessa Marija Aleksandrovna di Russia, vi si opponeva. La principessa russa aveva una sorta di anglofobia e la madre di Maria era inoltre l'unica figlia dello zar di Russia in carica ed era dunque sconveniente creare attriti tra i due paesi. Abituata per sua natura a essere figlia di uno degli imperatori pi\u00f9 potenti nel panorama mondiale dell'epoca Marija Aleksandrovna era irritata dall'idea, in quanto moglie di un semplice membro della famiglia reale inglese, di dovere dare precedenza alla mamma di Giorgio, la principessa di Galles, il cui padre era stato un principe minore del panorama tedesco prima di venire inaspettatamente chiamato al trono di Danimarca. Consigliata dalla madre, dunque, Maria venne costretta a rifiutare la proposta di fidanzamento avanzatale da Giorgio e sposer\u00e0 poi nel 1893 il principe Ferdinando, nipote ed erede del re di Romania.\nNel novembre del 1891 il fratello maggiore di Giorgio, il principe Alberto Vittorio, si fidanz\u00f2 con la sua seconda cugina, la principessa Vittoria Mary di Teck, conosciuta in famiglia con il soprannome di \"May\". Il padre di Mary, Francesco, duca di Teck, apparteneva a una linea morganatica della Casa di W\u00fcrttemberg. Sua madre, la principessa Maria Adelaide di Cambridge, era nipote in linea maschile del re Giorgio III del Regno Unito e quindi prima cugina della Regina Vittoria.\nAppena sei settimane dopo la formalizzazione del fidanzamento tra i due Alberto Vittorio mor\u00ec di polmonite, lasciando Giorgio al ruolo di secondo in linea di successione al trono dopo il padre. Giorgio si era appena ripreso a sua volta da una seria malattia, dopo essere stato confinato per sei mesi a causa di una febbre tifoidea, male che aveva gi\u00e0 ucciso suo nonno il principe Alberto. La regina Vittoria, seppur nel dolore della perdita del nipote, riconsider\u00f2 la possibilit\u00e0 di fare sposare la principessa Mary a Giorgio che, dopo la morte del fratello, incominci\u00f2 sempre pi\u00f9 a frequentarla. Un anno dopo la morte di Alberto Vittorio, Giorgio si propose a Mary ed ella accett\u00f2. La coppia si spos\u00f2 il 6 luglio 1893 alla Chapel Royal del St James's Palace di Londra. Durante tutta la loro vita matrimoniale, i due rimasero devoti l'uno all'altra. Giorgio, per sua stessa ammissione, era timido e non portato a esprimere i suoi sentimenti a parole, ma sovente inviava alla moglie lettere o le lasciava note di ammirazione e amore.\nDuca di York.\nLa morte del fratello maggiore pose fine definitivamente alla carriera navale di Giorgio, dal momento che egli era ora il secondo in linea di successione al trono inglese dopo suo padre. Giorgio venne creato duca di York, conte di Inverness e barone Killarney dalla regina Vittoria il 24 maggio 1892 e incominci\u00f2 a prendere lezioni di storia costituzionale da J. R. Tanner. Dopo il matrimonio di Giorgio con Mary, anche la moglie ottenne il titolo di \"Sua Altezza Reale la Duchessa di York\".\nIl duca e la duchessa di York vissero principalmente allo York Cottage, una casa relativamente piccola a Sandringham, nel Norfolk, ove conducevano una vita pi\u00f9 simile a quella delle classi agiate borghesi dell'Inghilterra dell'epoca piuttosto che dei reali. Giorgio preferiva una vita perlopi\u00f9 semplice, tranquilla, in netto contrasto con la vita sociale perseguita da suo padre. Il suo biografo ufficiale, Harold Nicolson, disse di questo periodo di Giorgio come duca di York: \"Egli aveva pi\u00f9 l'aspetto di un giovane marinaio o di un vecchio re saggio, ma quando divenne duca di York\u00a0... non faceva nient'altro che sparare agli animali [andare a caccia] e collezionare francobolli\". Giorgio divenne infatti un noto filatelico, cosa che Nicolson odiava molto in realt\u00e0, ma Giorgio contribu\u00ec comunque grandemente alla costruzione della Royal Philatelic Collection, una delle collezioni pi\u00f9 complete di francobolli del Regno Unito e del Commonwealth al mondo, in alcuni casi riportando anche attentamente i prezzi pagati come un vero collezionista amatoriale.\nGiorgio e Mary ebbero insieme sei figli. Randolph Churchill disse che Giorgio era un padre molto rigido, che i suoi figli erano terrorizzati da lui, e che Giorgio stesso un giorno avesse confidato a Edward Stanley, XVII conte di Derby: \"Mio padre era terrorizzato da sua madre, io sono stato terrorizzato da mio padre, e io sono dannatamente desideroso di vedere che i miei figli siano terrorizzati da me\". In realt\u00e0 non vi \u00e8 una fonte diretta di questa citazione, ma si ha ragione di credere che Giorgio semplicemente adottasse lo stile di educazione da impartire ai suoi figli al passo con i suoi tempi.\nPrincipe di Galles.\nCome duca e duchessa di York Giorgio e Mary ricoprirono diversi incarichi pubblici. Alla morte della regina Vittoria il 22 gennaio 1901, il padre di Giorgio ascese al trono con il nome di Edoardo VII. Giorgio eredit\u00f2 dunque i titoli di duca di Cornovaglia e duca di Rothesay e ottenne la titolazione di \"Sua Altezza Reale il Duca di Cornovaglia e York\".\nNel 1901 Giorgio e Mary compirono un tour nell'impero britannico, facendo tappa in Sudafrica, Australia, Nuova Zelanda, Canada e Terranova. Questo tour venne attentamente disegnato dal segretario per le colonie, Joseph Chamberlain, con il supporto del primo ministro Lord Salisbury, per ricompensare quei dominion che avevano partecipato alla Seconda guerra boera del 1899\u20131902. Giorgio distribu\u00ec centinaia di medaglie per la guerra alle truppe coloniali e in Sudafrica la festa per l'avvento dei principi venne particolarmente sentita, con fuochi d'artificio e spettacoli di ogni genere, sebbene non mancassero le contestazioni. Molti afrikaner di Citt\u00e0 del Capo, infatti, ebbero da ridire sulle spese sostenute dalla colonia per i festeggiamenti e la sempre maggiore difficolt\u00e0 nel conciliare la loro cultura afrikaner-olandese con lo status di sudditi britannici.\nIn Australia il duca apr\u00ec la prima sessione del parlamento australiano dalla creazione del Commonwealth. In Nuova Zelanda lod\u00f2 il valore militare, il coraggio, la lealt\u00e0 e l'obbedienza del popolo neozelandese, e il tour stesso diede alla Nuova Zelanda la possibilit\u00e0 di mostrare il proprio progresso, in particolare nelle comunicazioni e nelle industrie. L'obiettivo implicito era quello di evidenziare le attrative turistiche del paese per potenziali immigranti, evitando il crescere di nuove tensioni sociali, focalizzando l'attenzione della stampa britannica su una terra poco nota. Al suo ritorno in Gran Bretagna, in un discorso alla London's Guildhall, Giorgio ebbe \"l'impressione che, dopo avere viaggiato oltremare, il Vecchio Paese dovesse risvegliarsi se intendeva mantenere quella posizione di preminenza nel commercio coloniale contro altri concorrenti stranieri\".\nIl 9 novembre 1901 Giorgio venne creato principe di Galles e conte di Chester. Re Edoardo VII era desideroso di preparare suo figlio al futuro ruolo di re. In contrasto con Edoardo stesso, che la regina Vittoria aveva deliberamente escluso dagli affari di stato, a Giorgio venne dato pieno accesso a tutti i documenti di stato da suo padre. Giorgio, dal canto suo, permise alla moglie di vedere tutte le sue carte, dal momento che la riteneva consigliere indispensabile nella sua attivit\u00e0 e che spesso ella preparava i discorsi al marito.\nDal novembre del 1905 al marzo del 1906 Giorgio e Mary compirono un tour in India (di cui era imperatore il re d'Inghilterra), dove il principe rimase particolarmente disgustato dalla discriminazione razziale presente nella societ\u00e0 indiano-inglese e si impegn\u00f2 perch\u00e9 gli indiani venissero maggiormente coinvolti negli affari di governo del paese. Il viaggio venne immediatamente seguito da una tappa in Spagna per il matrimonio di re Alfonso XIII con Vittoria Eugenia di Battenberg, occasione nella quale i due sposi scamparono a un attentato ai loro danni. Una settimana dopo essere tornato in patria, Giorgio e Mary si recarono in Norvegia per l'incoronazione di re Haakon VII e della regina Maud, sorella di Giorgio.\nRe e imperatore.\nIl 6 maggio 1910 il re Edoardo VII mor\u00ec e Giorgio divenne il nuovo sovrano del Regno Unito. Egli scrisse nel suo diario: \"Ho perduto il mio migliore amico e ho perduto il padre migliore del mondo... Non ho mai avuto nulla da ridire con lui in tutta la mia vita. Il mio cuore \u00e8 spezzato ma Dio mi aiuter\u00e0 nelle mie responsabilit\u00e0 e la cara Mary sar\u00e0 il mio conforto come \u00e8 sempre stata. Possa Dio rafforzarmi e guidarmi nel pesante compito che mi \u00e8 piombato addosso\".\nLa moglie di Giorgio V, ora nuova regina consorte, aveva i nomi di \"Victoria Mary\" con i quali firmava i documenti ufficiali; il nuovo re le chiese di sceglierne uno, che avrebbe usato da quel momento in poi, ed ella scelse quello di Mary, preferendolo a Victoria per non offuscare la memoria della regina Vittoria; pertanto ella divenne la regina Mary. Sul finire di quell'anno, un propagandista radicale, Edward Mylius, rese pubblica la falsa notizia che Giorgio si era segretamente sposato a Malta in giovent\u00f9 e dopo il suo matrimonio con la regina Mary era divenuto bigamo. La bugia giunse alla stampa nel 1893, ma Giorgio l'aveva bollata come una bufala. Nel tentativo di fermare i pettegolezzi Mylius venne arrestato e, riconosciutosi colpevole del libello criminale, venne condannato a un anno di prigione.\nGiorgio si dimostr\u00f2 subito intollerante alle parole anti-cattoliche contenute nell'Accession Declaration, che era richiesta per l'apertura del primo parlamento da parte del nuovo sovrano. Egli fece sapere che si sarebbe rifiutato di inaugurare la prima sessione del parlamento se fosse stato obbligato a utilizzare quelle parole. Venne pertanto creato l'Accession Declaration Act 1910, che accorciava la dichiarazione e rimuoveva le frasi considerate dal sovrano come offensive della dignit\u00e0 dei cattolici inglesi.\nL'incoronazione di Giorgio e Mary ebbe luogo all'abbazia di Westminster il 22 giugno 1911 e venne celebrata con il Festival of Empire a Londra. Nel luglio di quell'anno il re e la regina si recarono in visita in Irlanda per cinque giorni, ricevendo una calda accoglienza, con centinaia di persone che seguirono inneggianti il corteo. Nel 1911 il re e la regina viaggiarono in India per il Delhi Durbar, dove presenziarono all'assemblea dei dignitari e dei principi indiani come imperatore e imperatrice d'India il 12 dicembre. Giorgio indoss\u00f2 per l'occasione la Imperial Crown of India, da poco creata, e decret\u00f2 lo spostamento della capitale indiana da Calcutta a Delhi. La coppia reale viaggi\u00f2 nel continente e Giorgio colse l'occasione per prendere parte a una grande caccia in Nepal, uccidendo 21 tigri, 8 rinoceronti e un orso in 10 giorni. Il 18 dicembre 1913 spar\u00f2 a un centinaio di fagiani in sole sei ore nella residenza di Lord Burnham, riconoscendo per quel giorno di aver \"esagerato un poco\".\nLa politica nazionale.\nGiorgio eredit\u00f2 il trono inglese in un periodo particolarmente turbolento della storia nazionale. Il People's Budget di David Lloyd George era stato rigettato l'anno precedente dai Conservatori e dagli Unionisti che dominavano la Camera dei lord, contravvenendo alla convenzione, che datava all'epoca ormai due secoli, secondo la quale alla Camera Alta era precluso imporre il veto su una legge finanziaria. Il primo ministro liberale Herbert Henry Asquith aveva chiesto al precedente sovrano di opporre il proprio veto alla decisione, cos\u00ec da forzare i lord a propendere per l'approvazione della legge; Edoardo, riluttante, aveva accettato di sciogliere le camere e cos\u00ec, dopo le elezioni generali del gennaio del 1910, i Conservatori riuscirono a fare approvare il bilancio.\nAsquith prov\u00f2 a limitare il potere dei Lord proponendo nuove riforme costituzionali, ma ancora una volta la camera alta blocc\u00f2 tutto. Alla fine, nel novembre del 1910, si tenne una conferenza tra le due parti: Asquith e Lord Crewe, capo dei liberali nella Camera dei Lord, chiesero a Giorgio di sciogliere le camere per indire nuove elezioni generali, con la promessa, da parte di quest'ultimo, di nominare un numero di Pari di tendenze liberali sufficiente a non bloccare nuovamente l'attivit\u00e0 legislativa. Se Giorgio si fosse rifiutato, il governo liberale si sarebbe dimesso, perch\u00e9 il sovrano cos\u00ec facendo avrebbe dimostrato di appoggiare il conflitto dei \"Lord contro il popolo\". I due segretari privati del re, lord Knollys e lord Stamfordham, diedero a Giorgio consigli opposti: Knollys, che era liberale, consigli\u00f2 a Giorgio V di accettare le richieste del Gabinetto, mentre Stamfordham, unionista di fede, consigli\u00f2 al monarca di accettare le dimissioni del governo. Come suo padre, Giorgio si risolse infine a nominare nuovi Pari di tendenza liberale, anche se si sent\u00ec in questa decisione accerchiato da cause di forza maggiore. Dopo le elezioni generali del dicembre 1910, i Lord lasciarono passare la legge per paura di trovarsi nuovi liberali nella Camera Alta. Il successivo Parliament Act 1911 rimosse permanentemente (con alcune eccezioni) il potere di veto dei Lord alle leggi.\nLe elezioni generali del 1910 avevano lasciato ai liberali un governo di minoranza, dipendente quasi esclusivamente dal supporto del Partito Nazionalista Irlandese. Come auspicato dai Nazionalisti Asquith present\u00f2 la Home Rule, una legge che avrebbe concesso all'Irlanda la piena amministrazione interna dello stato, ma i Conservatori e gli Unionisti vi si opposero. Quando le tensioni salirono sull'Home Rule Bill, che non sarebbe mai stato approvato senza il parere favorevole del parlamento, le relazioni tra Knollys e i Conservatori si deteriorarono e portarono al suo ritiro. Intenzionato a evitare a tutti i costi una guerra civile in Irlanda tra Unionisti e Nazionalisti Giorgio V convoc\u00f2 una conferenza di tutti i partiti a Buckingham Palace nel luglio del 1914, nel tentativo di negoziare un accordo comune. Dopo quattro giorni di riunione, la conferenza si concluse ancora senza un accordo. Il 18 settembre 1914 il re diede il proprio assenso all'Home Rule Bill, ma venne subito posto il Suspensory Act a causa dello scoppio della Prima guerra mondiale.\nPrima Guerra Mondiale.\nDal 1914 al 1918, la Gran Bretagna si trov\u00f2 in guerra con la Germania. Il Kaiser tedesco Guglielmo II, che per gli inglesi simboleggiava tutti gli orrori della guerra in corso, era primo cugino del re inglese. Il nonno paterno del re era inoltre il principe Alberto di Sassonia-Coburgo-Gotha e come conseguenza il re e i suoi discendenti portavano anche i titoli di principe e principessa di Sassonia-Coburgo-Gotha. Anche la regina Mary, per quanto inglese come sua madre, era figlia del Duca di Teck, discendente dai duchi di W\u00fcrttemberg tedeschi. Il re aveva dunque cognati e cugini che erano inglesi ma che portavano titoli tedeschi come duchi e duchesse di Teck, principi e principesse di Battenberg e principi e principesse di Schleswig-Holstein. Quando H. G. Wells scrisse di una \"corte aliena e poco ispiratrice\", Giorgio rispose \"Io potr\u00f2 essere di poca ispirazione, ma io sia dannato se mi sento alieno!\".\nIl 17 luglio 1917 Giorgio accondiscese al sentimento patriottico britannico emanando un proclama reale con il quale mutava il nome della propria casata da Sassonia-Coburgo-Gotha in Windsor, derivando il proprio cognome da uno dei castelli inglesi favoriti dalla regina Vittoria. Come lui tutti i suoi parenti abbandonarono i loro titoli tedeschi e adottarono invece cognomi anglofoni. Giorgio ricompens\u00f2 i suoi parenti maschi creandoli pari nel Regno Unito. Suo cugino, il principe Luigi di Battenberg, che gi\u00e0 prima della guerra era stato costretto a rinunciare alla sua carica di First Sea Lord per sentimenti antitedeschi, divenne noto come Louis Mountbatten, I marchese di Milford Haven, mentre i fratelli della regina Mary divennero Adolfo Cambridge, I marchese di Cambridge, e Alexander Cambridge, I conte di Athlone. Le cugine di Giorgio, le principesse Maria Luisa e Elena Vittoria di Schleswig-Holstein abbandonarono le loro designazioni territoriali.\nCon una lettera patente dell'11 dicembre 1917 il re decise di restringere il titolo di \"Sua Altezza Reale\" e la dignit\u00e0 titolare di \"Principe (o principessa) di Gran Bretagna e Irlanda\" ai soli figli del sovrano in carica, ai figli dei figli del sovrano e alle mogli dei figli del sovrano. La lettera patente stabilisce inoltre che \"i titoli di Altezza Reale, Altezza o Altezza Serenissima, e la dignit\u00e0 titolare di principe e principessa non potessero essere revocati a quanti gi\u00e0 li possedevano\". I membri della famiglia reale inglese che decisero invece di combattere sul fronte tedesco come per esempio Ernesto Augusto, III duca di Cumberland e Teviotdale (pronipote di Giorgio III) e Carlo Edoardo, duca di Albany e duca regnante di Sassonia-Coburgo-Gotha (nipote per linea maschile della regina Vittoria), vennero tagliati fuori da queste patenti. I loro titoli inglesi vennero sospesi nel 1919 con un Order in Council gi\u00e0 basato sul Titles Deprivation Act 1917. Su pressione della regina madre Alessandra, Giorgio rimosse inoltre le bandiere dei suoi parenti tedeschi dalla cappella di San Giorgio del castello di Windsor, sede degli annuali incontri tradizionali dell'Ordine della Giarrettiera da cui i tedeschi vennero esclusi.\nQuando Nicola II di Russia, il primo cugino di Giorgio (le loro madri erano sorelle), venne detronizzato dalla rivoluzione russa del 1917, il governo britannico offr\u00ec asilo politico allo zar e alla sua famiglia, ma vedendo il peggiorare degli eventi e le condizioni del popolo britannico, temendo Giorgio stesso una rivoluzione nelle isole britanniche, il sovrano pens\u00f2 che la presenza dei reali di Russia sarebbe stata inappropriata in quelle circostanze. Malgrado Lord Mountbatten di Burma abbia scritto che fu il primo ministro Lloyd George a opporsi al salvataggio della famiglia imperiale russa, le lettere di Lord Stamfordham suggeriscono invece che fu Giorgio V a opporsi a questo salvataggio contro il parere favorevole del governo. Un piano avanzato per il recupero della famiglia era gi\u00e0 stato preparato da MI1, un ramo dei servizi segreti britannici, ma per il rafforzarsi delle posizioni dei bolscevichi e le difficolt\u00e0 nella conduzione della guerra, il piano non venne mai messo in opera. Lo zar e i suoi parenti pi\u00f9 stretti rimasero in Russia e vennero quindi uccisi dai bolscevichi nel 1918. L'anno successivo la madre di Nicola (zia di Giorgio) Maria Feodorovna di Russia (Dagmar di Danimarca) e altri membri della famiglia imperiale russa vennero salvati in Crimea da una nave britannica.\nDue mesi dopo la fine della guerra il figlio minore del re, il principe Giovanni, mor\u00ec all'et\u00e0 di tredici anni dopo una vita con una salute cagionevole. Giorgio venne informato della morte del figlio dalla regina Mary, che scrisse \"[Giovanni] \u00e8 stato una grande ansia per tutti noi per anni... il primo anello della catena della famiglia che si spezza \u00e8 duro da sopportare ma le persone sono state cos\u00ec gentili e disponibili con noi che questo ci ha aiutato cos\u00ec tanto\".\nNel maggio del 1922 il re si rec\u00f2 in visita in Belgio e nel nord della Francia, visitando i cimiteri di guerra locali e i memoriali costruiti dalla Imperial War Graves Commission. L'evento venne descritto in una poesia, \"The King's Pilgrimage\" di Rudyard Kipling. Il tour comport\u00f2 anche una breve visita in Italia nel 1923 e fu l'ultima volta dopo la fine della guerra nella quale Giorgio accett\u00f2 di abbandonare il suo paese.\nIl difficile dopoguerra e gli ultimi anni.\nDopo la fine del conflitto Giorgio V assistette ai difficili anni del dopoguerra, che port\u00f2 un generale malessere tra la popolazione, abbassandone le qualit\u00e0 di vita, anche se era stata apportata qualche innovazione positiva, come per esempio nel 1918 la concessione del suffragio universale maschile e la parziale concessione del voto alle donne. Frattanto, nel 1919, alla Conferenza di Versailles, il Regno Unito ottenne i mandati internazionali sulla Palestina, la Transgiordania e buona parte delle colonie tedesche in Africa. Durante il suo regno l'Impero Britannico raggiunse la sua massima espansione (1921). Si interess\u00f2 alla politica irlandese esprimendo orrore e sdegno al primo ministro David Lloyd George per gli eccessi della repressione e riconoscendo, nel 1921, l'indipendenza dello Stato Libero d'Irlanda all'interno del Commonwealth. Nel 1922 una nave della marina inglese fu da lui inviata in Grecia per salvare i suoi cugini, principe Andrea di Grecia e la principessa Alice di Battenberg e i loro bambini (incluso il principe Filippo, che divent\u00f2 poi il marito di una nipote di Giorgio V, la regina Elisabetta II) dal colpo di stato militare seguito alla disfatta nella guerra con i turchi. Sempre nel 1922 fu riconosciuta la formale indipendenza all'Egitto, che rimase per\u00f2 sotto il suo protettorato.\nNel 1924 and\u00f2 al governo il tory Stanley Baldwin, che in politica estera nel 1925 fece aderire il paese al patto di Locarno, mentre all'interno si rivel\u00f2 un conservatore estremista. Durante lo sciopero generale dei minatori del 1926 il re prese le parti degli scioperanti, dichiarando a chi li indicava come rivoluzionari: \u201cProvate a vivere con le loro paghe prima di giudicarli\u201d.\nIl primo ministro inglese invece considerava lo sciopero un atto di eversione e alla fine, nel 1927, fece approvare una impopolare legge antisindacale, che proibiva gli scioperi di solidariet\u00e0, i picchettaggi di massa e l'iscrizione ai sindacati dei dipendenti pubblici. Com'era prevedibile, alle successive elezioni del 1929 i conservatori persero e tornarono in auge i laburisti, andati al governo per la prima volta gi\u00e0 nel 1924. Nuovo primo ministro fu Ramsay MacDonald, il cui atto di governo pi\u00f9 importante fu l'emanazione, da parte del Parlamento inglese, dello Statuto di Westminster del 1931, che concedeva l'indipendenza dei dominion nell'ambito del Commonwealth. .\nIl re soffr\u00ec a lungo di enfisema polmonare, bronchite anche in forma cronica e pleurite. Nel 1928 il re si ammal\u00f2 seriamente e per due mesi Edoardo assunse i doveri del re. Giorgio si ritir\u00f2 per un breve periodo alla residenza balneare di Bognor Regis nel West Sussex. Non si rimise mai completamente e negli ultimi anni dovette essere aiutato con l'ossigeno. Mor\u00ec il 20 gennaio 1936 per complicazioni sorte durante la cura e fu tumulato nella cappella di St. George nel Castello di Windsor.\nPer omaggio al padre i quattro figli montarono di guardia, come picchetti d'onore, al catafalco del padre nella notte del 28 gennaio, il giorno prima del funerale.\nTributi.\nUna statua del re Giorgio V a cavallo fu innalzata all'ingresso della citt\u00e0 di Brisbane nel 1938 come tributo dei cittadini australiani del Queensland. La piazza su cui posa era originariamente \u201cPiazza Alberto\u201d e poi fu rinominata \u201cpiazza Re Giorgio\u201d. A Londra una statua di William Reid Dick raffigurante il Re posa sul lato est dell'Abbazia di Westminster.\nIl \"King George V Playing Fields\" \u00e8 una fondazione commemorativa di Re Giorgio V istituita nel 1936 da una commissione presieduta dal sindaco della City of London. Questa fondazione ha creato numerosi spazi aperti al pubblico \u2013 di cui uno a Londra - amministrati dalla \"National Playing Fields Association\".Durante il Mandato britannico della Palestina in Gerusalemme e Tel Aviv gli furono dedicate diverse strade \"Rehov ha-Melekh George\".\nIl campo nazionale di St. John's a Terranova fu intitolato \u201cParco re Giorgio V\u201d nel 1925.\nDurante la prima e la seconda guerra mondiale due navi della Marina navale inglese furono battezzate HMS King George V.\nMatrimonio e figli.\nGiorgio V spos\u00f2 il 6 luglio 1893 nella Cappella Reale del Palazzo di St. James a Londra la principessa Mary di Teck. La coppia ebbe sei figli:\nStemma.\nCome duca di York lo stemma di Giorgio era composto dallo stemma reale inglese con sovrapposto lo stemma del Regno di Sassonia, differenziato da un lambello d'argento a tre punte con ancore d'azzurro. Come principe di Galles il labello centrale perse la sua ancora. Come re port\u00f2 le insegne reali ufficiali. Nel 1917, per decreto, rimosse lo scudetto sassone dallo stemma regio per s\u00e9 e per tutti i suoi discendenti domiciliati nel Regno Unito."}
{"id": "513937", "revid": "226458", "url": "https://it.wikipedia.org/wiki?curid=513937", "title": "Cantone di Vernoux-en-Vivarais", "text": "Il Cantone di Vernoux-en-Vivarais era un cantone francese dell'Arrondissement di Tournon-sur-Rh\u00f4ne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513939", "revid": "1682541", "url": "https://it.wikipedia.org/wiki?curid=513939", "title": "Santuario di Yasaka", "text": "Il , un tempo chiamato \"santuario di Gion\", \u00e8 un santuario shintoista nel distretto di Gion di Ky\u014dto, Giappone. \nFu costruito in origine nel 656. Il santuario include parecchi edifici. \nNell'869 il \"mikoshi\" (santuario portatile, portantina) del \"santuario di Gion\" fu portato attraverso le vie di Kyoto per scongiurare un'epidemia che aveva colpito la citt\u00e0. Nacque cos\u00ec il primo Gion Matsuri, un festival annuale famoso in tutto il mondo.\nOggi, oltre ad ospitare il Gion Matsuri, il santuario di Yasaka accoglie migliaia di persone ogni capodanno per riti e celebrazioni tradizionali. In aprile, le folle passano attraverso il santuario per raggiungere il parco Maruyama, un popolare punto di ritrovo per l`\"hanami\", ovvero un parco con alberi di ciliegi in fiore."}
{"id": "513940", "revid": "65069", "url": "https://it.wikipedia.org/wiki?curid=513940", "title": "Chrysalis Project", "text": ""}
{"id": "513941", "revid": "110157", "url": "https://it.wikipedia.org/wiki?curid=513941", "title": "Prefettura di Nagano", "text": " \u00e8 una prefettura giapponese di circa 2,2 milioni di abitanti, si trova nella regione di Ch\u016bbu, sull'isola di Honsh\u016b. Il suo capoluogo \u00e8 l'omonima citt\u00e0 di Nagano.\nConfina con le prefetture di Aichi, Gunma, Gifu, Niigata, Saitama, Shizuoka, Toyama, e Yamanashi."}
{"id": "513943", "revid": "226458", "url": "https://it.wikipedia.org/wiki?curid=513943", "title": "Cantone di Ax-les-Thermes", "text": "Il Cantone di Ax-les-Thermes era una divisione amministrativa dell'Arrondissement di Foix.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513948", "revid": "400694", "url": "https://it.wikipedia.org/wiki?curid=513948", "title": "Progetto Crisalide", "text": "Il Progetto Crisalide (\"Chrysalis Project\") \u00e8 un programma eugenetico segreto dell'universo fantascientifico di \"Star Trek\". \u00c8 iniziato nel 1960, condotto da un gruppo di genetisti e di biochimici al fine di creare una super-razza, i Potenziati, che avrebbe dovuto dominare l'intero pianeta Terra.\nIl progetto.\nIl Progetto Crisalide era una consorzio privato che godeva di piena autonomia da ogni forma di controllo da parte delle autorit\u00e0 di governo.\nIl suo quartier generale si trovava nel deserto di Thar, nascosto sotto le rovine di un'antica fortezza di Rajput.\nGrazie alla sua ubicazione, il progetto pot\u00e9 proseguire nel pi\u00f9 completo isolamento e la sua esistenza non venne mai conosciuta dagli umani, neppure quando a causa di esso scoppiarono le Guerre Eugenetiche.\nGli scopi.\nGli scienziati credevano che creando embrioni umani geneticamente superiori il mondo sarebbe diventato migliore.\nTuttavia un mondo migliore richiedeva che vi vivessero anche individui migliori.\nEssi pensavano infatti che individui come Albert Einstein o Martin Luther King fossero il prodotto dell'ambiente e dell'ereditariet\u00e0: da qui la necessit\u00e0 della manipolazione genetica, che avrebbe fatto scomparire per sempre mali come le guerre, la povert\u00e0, le malattie.\nPer ottenere questo, tuttavia, occorreva che una nuova umanit\u00e0, il cui programma genetico contenuto nel DNA sarebbe stato potenziato, prendesse possesso della Terra. \nL'ingegneria genetica.\nLa scienza tradizionale asseriva che fosse possibile clonare un ovocita solo due volte prima che esso diventasse inutilizzabile. \nUsando tecniche riproduttive molto al di sopra degli standard del tempo, la dottoressa Sarina Kaur, direttrice del progetto, riusc\u00ec invece a clonare molte volte uno stesso ovocita.\nIl processo iniziava stimolando una \"super ovulazione\" nelle donne volontarie (comprese le stesse scienziate che lavoravano al progetto). Gli ovociti cos\u00ec ottenuti venivano quindi trattati introducendo frammenti di DNA specializzato, quindi venivano ottenute pi\u00f9 copie di uno stesso ovocita.\nIn seguito gli ovociti venivano fecondati artificialmente e tenuti in incubatrice ad una temperatura di 37\u00a0\u00b0C.\nPoco dopo la fecondazione gli embrioni venivano esaminati per scoprire eventuali difetti o anomalie genetiche; gli embrioni non utilizzabili venivano scartati.\nQuesto trattamento era finalizzato ad ottenere miglioramenti nel metabolismo, nell'intelligenza, nel sistema respiratorio e cardiaco e nella muscolatura. Essi riuscirono a creare cos\u00ec una nuova specie: i Potenziati.\nI Potenziati.\nOra si trattava di consegnare il pianeta ai superuomini. \nPer far ci\u00f2 gli scienziati iniziarono a compiere studi sulla guerra biologica.\nIl loro intento era quello di liberare sulla Terra uno streptococco modificato geneticamente, capace di divorare i tessuti molli dell'organismo in brevissimo tempo.\nPer infettare l'intero globo si procurarono dei missili ICBM equipaggiati con testate bionucleari. \nEssi tuttavia non avevano fatto i conti col fatto che, come scrisse uno degli scienziati aderenti al Progetto Crisalide prima di essere assassinato da un Potenziato, \"Una capacit\u00e0 maggiore crea anche un'ambizione maggiore\": i Potenziati iniziarono a combattersi tra loro per avere il dominio assoluto sulla Terra, provocando sia le guerre eugenetiche (1992-1996) sia la terza guerra mondiale nel 2026.\nLa fine del progetto.\nBench\u00e9 il conflitto fosse ormai terminato, l'umanit\u00e0 continu\u00f2 ad avere paura degli esseri geneticamente modificati fino al XXIV secolo.\nNel XXI secolo la Terra mise al bando l'ingegneria genetica in quanto anti-umana, ad eccezione della riparazione delle malattie genetiche gravi.\nTuttavia nel 2130 il genetista Arik Soong rub\u00f2 alcuni degli embrioni conservati alla Cold Station 12.\nL'intento di Soong era lo stesso dei suoi predecessori: migliorare l'umanit\u00e0 eliminando le malattie. \nSoong per\u00f2 era convinto di riuscire ad evitare che i Potenziati si comportassero come i loro predecessori avevano fatto.\nIl suo piano per\u00f2 fall\u00ec miseramente: la natura aggressiva dei Potenziati prese ancora una volta il predominio ed essi iniziarono ancora una volta ad incitare gli umani alla guerra provocando nuovi eccidi di massa.\nLa missione dell'astronave \"Enterprise\" di dare la caccia e distruggere i superuomini rimasti port\u00f2 all'uccisione dei Potenziati e alla distruzione della maggior parte degli embrioni clonati. (: \"Terra di confine\", \"Stazione 12\", \"I Potenziati\"). \nAlcuni embrioni per\u00f2 caddero nelle mani dei Klingon che, credendo che gli umani stessero cercando di migliorare la loro specie nell'intento di conquistare l'impero Klingon, tentarono di usare il DNA ricavato dagli embrioni per fare la stessa cosa. \nIl risultato finale fu la mutazione di un virus altamente contagioso che caus\u00f2 forti cambiamenti \nnell'aspetto fisico, nella struttura biologica e nella personalit\u00e0 di molti Klingon (: \"Il virus letale\", \"Divergenze\"). \nSi pensa che alcuni gruppi abbiano conservato le conoscenze riguardanti il modo di migliorare le razze attraverso l'ingegneria genetica e che queste siano ancora reperibili al mercato nero."}
{"id": "513950", "revid": "203463", "url": "https://it.wikipedia.org/wiki?curid=513950", "title": "Albione", "text": "Albione \u00e8 l'antico nome della Gran Bretagna. Oggi viene usato poeticamente e talvolta ironicamente per riferirsi a tutto il Regno Unito o solo all'Inghilterra. \u00c8 anche la base del nome gaelico della Scozia, Alba.\nEtimologia.\nIl termine gallo-latino \"Al-bi\u014dn\" (medio irlandese \"Albbu\", protoceltico \"*Alb-en-\"), insieme ad altri toponimi europei e mediterranei (come Alpi e Albania), ha due possibili etimologie, entrambe plausibili: dal protoindoeuropeo \"*al-bo\" (bianco), oppure dal gaelico \"al-bio\"; la Scozia (e talvolta anche l'Irlanda) era chiamata Alba, mentre il Galles era noto col nome \"Yr Alban\".\nAttestazioni nella letteratura.\nL'antico e anonimo scrittore del VI secolo a.C., il cui periplo delle isole britanniche fu tradotto nel IV secolo d.C. da Postumio Rufio Festo Avienio (vedi \"Periplo massaliota\") non usa il nome di Britannia, ma parla dell'\"\"Isola degli Ierni e degli Albioni\".\nAllo stesso modo Pitea di Marsiglia (circa 320 a.C.) parla di \"Albioni e Ierni\". Tuttavia, la sua definizione di arcipelago britannico non \u00e8 chiara e sembra includere qualunque isola occidentale, compresa Thule. Tuttavia, nel I secolo d.C. questo nome si riferiva ormai inequivocabilmente all'odierna Gran Bretagna.\nIl testo pseudo-aristotelico noto come \"De Mundo\" (393b) afferma che \"Albioni e Ierni raggiunsero le due isole pi\u00f9 ampie, dette britanniche\". Plinio il Vecchio nel suo \"Naturalis historia\", per\u00f2, usa il termine \"Alba\" per riferirsi proprio a tutta l'isola britannica.\nL'uso nel corso dei secoli.\nUn'allusione letteraria frequente \u00e8 la locuzione \"perfida Albione\", che si riferisce, in modo particolare, alla spregiudicata politica estera dell'Inghilterra. Questa espressione sembra risalire a un sermone del teologo francese Jacques B\u00e9nigne Bossuet, oppure al marchese Agostino di Ximenes, un francese di origine spagnola, autore alla fine del Settecento di un verso che diceva \u201c\"attacchiamo la perfida Albione nelle sue acque\"\u201d.\nL'espressione venne largamente utilizzata nel corso dei secoli XVII, XVIII e XIX in Francia per descrivere la storica rivale, l'Inghilterra, in particolar modo durante le guerre del Settecento (es. Guerra dei sette anni o le Guerre napoleoniche) o nella crescente rivalit\u00e0 coloniale dell'Ottocento. Sul principio del Novecento Francia e Regno Unito appianarono molte divergenze perch\u00e9 la crescente potenza della Germania minacciava sia l'integrit\u00e0 militare e territoriale della prima sia la supremazia coloniale e navale della seconda. Il termine \"perfida Albione\" cadde cos\u00ec in disuso in Francia e attualmente sopravvive solo in contesti ironici.\nIl \"testimone\" venne passato all'Italia del periodo fascista. L'espressione fu infatti usata spesso da Mussolini in chiave anti-britannica. Dal punto di vista del fascismo, infatti, l'Italia era un paese che aveva diritto al suo \"posto al Sole\"\" nell'ordine delle potenze mondiali e coloniali, ma il Regno Unito attuava una politica che soffocava l'espansione italiana, accaparrandosi i possedimenti coloniali e attuando sanzioni, come all'epoca della Guerra d'Etiopia che aveva avviato la creazione dell'Africa Orientale Italiana.\nNel disegno politico fascista l'Italia doveva avere un ruolo di primo piano nella politica internazionale e di egemonia del Mar Mediterraneo, riportando nella penisola addirittura i fasti dell'Impero Romano: la Gran Bretagna, con il controllo su Gibilterra, Malta, Cipro, la Palestina, il protettorato sull'Egitto e sul recente Canale di Suez (addirittura con le pretese sull'ormai immersa Isola Ferdinandea), era cos\u00ec vista come l'ostacolo naturale agli obiettivi del regime.\nNel celebre film \"Il secondo tragico Fantozzi\", interpretato da Paolo Villaggio, poco prima del calcio d'inizio di Italia-Inghilterra il protagonista esclama, rivolgendosi al collega ragionier Filini che lo ascolta dall'altro capo del telefono, \"le do la perfida Albione 10 caff\u00e8 contro uno!\""}
{"id": "513952", "revid": "1762651", "url": "https://it.wikipedia.org/wiki?curid=513952", "title": "Grande santuario di Sumiyoshi", "text": "Il \u00e8 un complesso di templi shintoisti (Jinja) della citt\u00e0 di Osaka, in Giappone. L'area recintata del santuario copre un'area di 90.000 m\u00b2 e si trova nell'antico omonimo quartiere di Sumiyoshi-ku, nella parte meridionale della citt\u00e0. \u00c8 il principale e il pi\u00f9 antico tra i 2.000 santuari Sumiyoshi costruiti nel paese. I vari edifici, costruiti in legno, sono stati spesso restaurati nel corso dei secoli.\nSecondo la tradizione shinto, il santuario divent\u00f2 la sede delle divinit\u00e0 protettrici, dette Kami, del mare, della navigazione, della guerra e dell'arte poetica Waka, ed \u00e8 tuttora meta dei pellegrinaggi di naviganti, atleti di arti marziali e poeti.\nStoria.\nFu costruito nel 211 d.C. durante il periodo di reggenza dell'imperatrice consorte Jing\u016b, sposa del defunto XIV imperatore giapponese Ch\u016bai, per volere di Tamomi no Sukune, membro di una famiglia aristocratica della vicina zona di Sakai. Sorge sul piccolo altopiano (lungo 12\u00a0km e largo 2,5) di Uemachi-daichi, che ai tempi in cui il santuario fu costruito era una penisola, quando la maggior parte dell'odierna Osaka era sommersa dal mare.\nSecondo una leggenda giapponese, il santuario fu costruito per celebrare il ritorno dell'imperatrice, che aveva guidato l'esercito nell'invasione della Corea, durata tre anni, e che chiese al potente Tamomi no Sukune l'erezione del tempio come sede dei tre Kami chiamati Sumiyoshi Sanjin, le divinit\u00e0 protettrici del mare e della navigazione. Alla sua morte Jing\u016b fu divinizzata come Kami ed il suo spirito dimora nel santuario, ed anche lo spirito del figlio, l'imperatore \u014cjin, sincretizzato dopo la morte con uno dei tre Kami della guerra, Hachiman, viene celebrato al Sumiyoshi-Taisha.\nNelle immediate vicinanze del santuario, ai tempi dell'imperatore Nintoku, figlio di \u014cjin, fu costruito il porto Sumiyoshi-tsu, o Suminoe-tsu, che divenne uno dei pi\u00f9 importanti del Giappone e fu usato dalla famiglia imperiale e dall'esercito. La funzione di proteggere le missioni imperiali all'estero continu\u00f2 nel periodo Yamato (250-710), quando il clan degli Tsumori, i discendenti di Tamomi no Sukune, svolsero il duplice ruolo di amministratori del porto e abati del santuario.\nOltre che sede dei Kami dei due imperatori e di quelli della navigazione, del mare e della guerra, in seguito il santuario sarebbe diventato anche la sede dei Kami dell'arte poetica Waka.\nFino all'inizio del periodo Edo, Osaka rimase sommersa dal mare, ed il panorama che si presentava dal santuario fu oggetto di innumerevoli dipinti. La rappresentazione artistica di questo tipo di paesaggio prese il nome di \"disegno Sumiyoshi\". Sumiyoshi-Tashi fu immortalato anche nei racconti di diversi letterati nipponici, tra questi Murasaki Shikibu, che nella sua \"Storia di Genji\" ne descrive il pittoresco ambiente dell'XI secolo. Il santuario viene anche menzionato negli annali del Giappone, i \"Nihongi\", e nel libro delle cronache antiche \"Kojiki\".\nArchitettura.\nIl tempio pi\u00f9 sacro, che nei santuari shinto prende il nome Honden, \u00e8 uno dei pi\u00f9 antichi del Giappone, fu progettato secondo il nuovo stile che prese il nome dal santuario, Sumiyoshi-zukuri, e per il suo valore cronologico \u00e8 annoverato tra i \"tesori nazionali del Giappone\". La struttura \u00e8 in legno e l'entrata \u00e8 rivolta ad occidente, in direzione del mare. Sulla sommit\u00e0 del tetto, fatto in corteccia di cedro, vi sono i tradizionali simboli shinto: i due okichigi (\u7f6e\u5343\u6728) alle estremit\u00e0, fioroni a forma di croce obliqua, ed i cinque katsuogi (\u5805\u9b5a\u6728), sbarre trasversali alla linea di colmo. Il piccolo tempio \u00e8 affiancato da due staccionate chiamate tamagaki (\u7389\u57a3). Pilastri, travi e timpani sono tinti di rosso, mentre il basamento \u00e8 bianco.\nOgnuno dei quattro eleganti , abbastanza simili tra loro, \u00e8 dedicato ad uno dei quattro Kami principali (Sumiyoshi \u014ckami), i primi tre ai Kami del mare e della navigazione (Sumiyoshi Sanjin), ed il quarto all'imperatrice Jing\u016b:\nAltri templi sono dedicati ad altri Kami, tra cui quello dell'imperatore \u014cjin, sincretizzato col Kami della guerra Hachiman, quello di Watatsumi, altra divinit\u00e0 del mare e quello della poesia Waka. Vi sono anche diverse cappelle votive dedicate a divinit\u00e0 minori.\nIl simbolo del complesso templare \u00e8 l'incantevole ponte Taiko-bashi, che passa sopra allo stagno situato davanti al tempio principale. L'aggraziata struttura ad arco \u00e8 eseguita in legno e si trova lungo il viale principale che porta all'Honden, detto Sand\u014d. Secondo la tradizione locale passando sopra al ponte si riceve una benedizione e si viene purificati.\nI portali Torii dislocati nel parco del santuario hanno una forma che differisce dai Torii classici: la traversa inferiore non sporge dai due pilastri. Vi sono pi\u00f9 di 600 lanterne sacre in pietra, molte delle quali sono state donate da compagnie di navigazione, che cercavano la protezione dei Kami del mare.\nCelebrazioni.\nLa principale festivit\u00e0 del santuario \u00e8 quella del , che viene celebrata tra il 31 di luglio ed il 1\u00b0 di agosto, con cui viene ricordata la ricostruzione del santuario. Nella storia del santuario tali ristrutturazioni sono state 48, e l'ultima \u00e8 avvenuta nel 1991.\nNella tradizione Shinto il mare \u00e8 l'origine della vita, e per estensione i suoi Kami possono proteggere le persone in tutte le loro attivit\u00e0. Quotidianamente Sumiyoshi-Taisha viene visitato da fedeli che invocano la protezione degli dei per i loro familiari, per i raccolti agricoli, per il successo negli affari o negli studi etc., vengono quindi organizzate ogni anno pi\u00f9 di cento celebrazioni sugli argomenti pi\u00f9 disparati. Fra queste vanno ricordate quella che commemora la fondazione del santuario, e quella del rituale dell'interramento del riso (il 14 giugno). Il festival del riso \u00e8 tradizionalmente associato con le tradizionali \"danze Sumiyoshi\". Il santuario \u00e8 anche affollato a capodanno."}
{"id": "513956", "revid": "6837", "url": "https://it.wikipedia.org/wiki?curid=513956", "title": "Torre oscura", "text": ""}
{"id": "513957", "revid": "287204", "url": "https://it.wikipedia.org/wiki?curid=513957", "title": "Barad-dur", "text": ""}
{"id": "513962", "revid": "287204", "url": "https://it.wikipedia.org/wiki?curid=513962", "title": "Jenny Shipley", "text": "\u00c8 stata la prima donna del suo Paese a ricoprire l'incarico di Primo ministro, dal 1997 al 1999.\nBiografia.\nNel 1980 \u00e8 stata chiamata a ricoprire la carica di ministra del Social Welfare nel governo di Jim Bolger. Dal 1993 al 1996 ha ricoperto l'incarico di ministro della Salute. Dal 1990 al 1996 \u00e8 stata anche ministro degli Affari delle donne.\nL'8 dicembre 1997, con la vittoria del suo partito alle prime elezioni svoltesi con il metodo proporzionale, \u00e8 diventata Prima Ministra. Nelle elezioni del 1999 il Labour Party, con a capo Helen Clark, ha vinto le elezioni; Shipley ha continuato a guidare il suo partito fino all'ottobre 2001, quando Bill English ha assunto la leadership del National Party e la Shipley si \u00e8 dimessa dal Parlamento e si \u00e8 ritirata dalla vita politica."}
{"id": "513963", "revid": "287204", "url": "https://it.wikipedia.org/wiki?curid=513963", "title": "Drin Bianco", "text": ""}
{"id": "513969", "revid": "135182", "url": "https://it.wikipedia.org/wiki?curid=513969", "title": "Traforo", "text": ""}
{"id": "513972", "revid": "1452073", "url": "https://it.wikipedia.org/wiki?curid=513972", "title": "Santuario di Hirota", "text": "Il \u00e8 un santuario shintoista situato nella citt\u00e0 di Nishinomiya, nella prefettura di Hy\u014dgo, in Giappone. Nishinomiya letteralmente significa \"santuario dell'ovest\" e la citt\u00e0 fu infatti chiamata cos\u00ec dopo il santuario Hirota. \u00c8 uno dei quattro santuari che in accordo con il \"Nihongi\", una cronaca epico-storica, fu fondato dall'imperatrice Jing\u016b nel III secolo, poco dopo che il popolo Yamato arriv\u00f2 per la prima volta in Giappone dalla Corea. Nella leggenda, Amaterasu, dea del Sole, sicuramente il kami pi\u00f9 importante dello Shintoismo, disse che lei e gli altri d\u00e8i del Giappone avrebbero voluto essere venerati nei santuari di Nagata, Ikuta e Sumioshi. L'imperatrice Jing\u016b fece come la dea comandava, costruendo i quattro santuari, e ottenne successo nella sua carriera politica. Da allora il santuario di Hirota conserva molta importanza per gli imperatori del Giappone.\nIl santuario \u00e8 famoso per le sue azalee \"kobanomitsuba tsutsuji\", con tre piccole foglie."}
{"id": "513973", "revid": "1543377", "url": "https://it.wikipedia.org/wiki?curid=513973", "title": "Dobova", "text": "Dobova \u00e8 situata in Slovenia al confine con la Croazia, nella pianura alluvionale della Sava. Dal punto di vista amministrativo \u00e8 una frazione del comune di Bre\u017eice.\n\u00c8 un complesso costituito da nove villaggi dei quali il principale \u00e8 Dobova. \nGli altri sono Gabrje (ex Gaberje), Sela, Veliki Obre\u017e, Mali Obre\u017e, Rigonce, Lo\u010de, Mihalovec e Mostec.\nDobova ha una propria banca, le scuole elementari e medie, la parrocchia ed ha anche una propria banda musicale.\nGi\u00e0 dai tempi della ex Jugoslavia la sua stazione \u00e8 un importante snodo ferroviario per la posizione lungo la linea di collegamento Lubiana - Zagabria.\nOgni villaggio ha un proprio \"Gasilski Dom\", la stazione dei vigili del fuoco, un'associazione di volontari che svolge anche un'importante funzione di aggregazione sociale (situazione comune in tutta la Slovenia).\nNel territorio di Dobova si trova la riserva naturale di Jovsi che si estende anche nel confinante villaggio di Kapele."}
{"id": "513974", "revid": "1957733", "url": "https://it.wikipedia.org/wiki?curid=513974", "title": "Galleria", "text": ""}
{"id": "513975", "revid": "767487", "url": "https://it.wikipedia.org/wiki?curid=513975", "title": "Santuario Nagata", "text": "Il , \u00e8 un santuario shintoista a K\u014dbe, Giappone.\nCome vuole il \"Nihongi\", il santuario fu fondato dall'imperatrice Jing\u016b all'inizio del III secolo insieme ai santuari di Hirota, dedicato ad Amaterasu, Sumiyoshi e Ikuta, dedicato al dio (kami) Wakahirume."}
{"id": "513981", "revid": "2175", "url": "https://it.wikipedia.org/wiki?curid=513981", "title": "Mesnil-Auzouf", "text": ""}
{"id": "513982", "revid": "2175", "url": "https://it.wikipedia.org/wiki?curid=513982", "title": "Mesnil-Patry", "text": ""}
{"id": "513986", "revid": "767487", "url": "https://it.wikipedia.org/wiki?curid=513986", "title": "Comneni", "text": "La famiglia dei Comneni (in greco: sing. \"\u039a\u03bf\u03bc\u03bd\u03b7\u03bd\u03cc\u03c2\", pl. \"\u039a\u03bf\u03bc\u03bd\u03b7\u03bd\u03bf\u03af\"; transl. \"Komnenos\", \"Komnenoi\"; latinizzato in \"Comnenus\", \"Comneni\") fu la dinastia regnante dell'Impero bizantino, dal 1057 al 1059 e dal 1081 al 1185, e dell'Impero di Trebisonda, dal 1204 al 1461. \nImparentati con altre famiglie nobili, come quelle dei Ducas, degli Angeli e dei Paleologi, il nome dei Comneni figura tra quello delle pi\u00f9 importanti dinastie del mondo bizantino e, infatti, proprio loro guidarono l'Impero a riacquistare vigore e potenza, tanto che gli storici hanno definito la loro epoca la \"Rinascita dell'Impero\".\nI Comneni diedero sei imperatori al trono di Costantinopoli, ovvero: Isacco I Comneno (1057\u20131059), Alessio I Comneno (1081\u20131118), Giovanni II Comneno (1118\u20131143), Manuele I Comneno (1143\u20131180), Alessio II Comneno (1180\u20131183), Andronico I Comneno (1183\u20131185).\nA seguito della Quarta Crociata (1202\u20131204), l'Impero bizantino venne diviso e i Comneni fondarono l'Impero di Trebisonda, dove regnarono con il nome di Mega Comneno (in greco: \"\u039c\u03ad\u03b3\u03b1\u03c2 \u039a\u03bf\u03bc\u03bd\u03b7\u03bd\u03cc\u03c2\"; transl. \"Megas Komn\u0113nos\").\nCaratteristiche dei Comneni.\nLa famiglia, quantunque rivendicasse una improbabile discendenza dall'imperatore Costantino I il Grande, proveniva da un villaggio trace nei pressi di Filippopoli: Comne (o Komne), da cui trasse il proprio nome. Nell'XI secolo, comunque, il grosso della famiglia e i suoi possedimenti si trovavano in Paflagonia, nella zona di Kastamonu (toponimo che probabilmente deriva da \"Castra Comneni\", la cittadella all'interno dell'ampia tenuta ricevuta in dono dagli imperatori un secolo prima come premio della loro fedelt\u00e0).\nCaratteristiche comuni a quasi tutti i Comneni furono la forza e la capacit\u00e0 di comando: due dei sei Comneni che divennero imperatori, Isacco I (1005-1061) e suo nipote Alessio I (1048-1118), erano generali dell'esercito ed entrambi presero il trono con un colpo di Stato. Anche Giovanni II (1087-1143) aveva la stoffa del generale: non sopportava il lusso e visse pi\u00f9 della met\u00e0 della sua vita nell'accampamento con i suoi soldati, impegnato nella riconquista dell'Asia Minore. I sudditi di Giovanni dicevano che la sua vita sembrava una campagna militare continua. Giovanni educ\u00f2 nello stesso modo anche i suoi quattro figli, cui infuse la stessa passione per la guerra; l'erede al trono, Manuele I, affront\u00f2 una guerra dopo l'altra per aumentare la potenza dell'Impero bizantino.\nA Manuele successe il figlio Alessio II, un ragazzino di soli dieci anni che mor\u00ec dopo soli quattro anni, fatto uccidere da Andronico I Comneno. Secondo alcune cronache, Alessio sarebbe sopravvissuto per piet\u00e0 dei suoi carnefici che lo fecero fuggire. Rifugiatosi presso il sultano selgiuchide, per tutta la vita avrebbe combattuto contro l'impero che gli era stato tolto e che lui reclamava, dimostrando cos\u00ec di che pasta erano fatti i Comneni.\nAndronico I, l'ultimo Comneno dell'impero bizantino, fu considerato uno degli imperatori pi\u00f9 spregevoli della storia di Bisanzio, ma non si pu\u00f2 negare la sua forza nell'impartire ordini: con il suo esercito rovesci\u00f2 Alessio II Comneno e si proclam\u00f2 imperatore, ma fu odiato per le abominevoli iniquit\u00e0 da lui compiute. Lasciato il popolo alla fame, venne linciato dalla folla inferocita e i suoi familiari furono costretti a fuggire alla corte del regno di Georgia.\nNel 1204 un discendente di Andronico, Alessio, fond\u00f2 insieme a suo fratello Davide l'Impero di Trebisonda, che dur\u00f2 per 257 anni. Gli Imperatori di Trebisonda furono tutti Comneni, tranne una Cantacuzena; si fregiarono del titolo di \"Mega Komnenos\". L'ultimo Comneno Imperatore di Trebisonda fu Davide II di Trebisonda, che si arrese ai turchi nel 1461, otto anni dopo la caduta di Costantinopoli. Con Trebisonda cadde l'ultimo lembo di cultura bizantina.\nCon la caduta dell'Impero Romano d'Oriente, nel 1453, un ramo della dinastia Comneno, gli Angelo Flavio Comneno, principi di Macedonia e duchi di Durazzo, come altri membri dell'aristocrazia bizantina, si trasferirono in Italia ed in Russia. L'ultimo dei rami cadetti italiani della famiglia fu il principe Giovanni Andrea Angelo Flavio Comneno, morto nel 1699, il cui nome \u00e8 legato alla trasmissione del \"gran magistero\" dell'Ordine Costantiniano di San Giorgio a Francesco Farnese, duca di Parma e Piacenza, un gran magistero che viene tuttora esercitato dai Borbone delle Due Sicilie, discendenti diretti dei Farnese."}
{"id": "513987", "revid": "1546219", "url": "https://it.wikipedia.org/wiki?curid=513987", "title": "Cantone di Foix-Rural", "text": "Il Cantone di Foix-Rural era una divisione amministrativa dell'Arrondissement di Foix.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513988", "revid": "226458", "url": "https://it.wikipedia.org/wiki?curid=513988", "title": "Cantone di Foix-Ville", "text": "Il Cantone di Foix-Ville era una divisione amministrativa dell'Arrondissement di Foix.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la sola citt\u00e0 di Foix."}
{"id": "513989", "revid": "767487", "url": "https://it.wikipedia.org/wiki?curid=513989", "title": "Cantone di La Bastide-de-S\u00e9rou", "text": "Il Cantone di La Bastide-de-S\u00e9rou era una divisione amministrativa dell'Arrondissement di Foix.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513993", "revid": "287204", "url": "https://it.wikipedia.org/wiki?curid=513993", "title": "Miguel Angel Martin Perdiguero", "text": ""}
{"id": "513994", "revid": "1456683", "url": "https://it.wikipedia.org/wiki?curid=513994", "title": "Santuario di Ikuta", "text": "Il \u00e8 un santuario shintoista a K\u014dbe, Giappone, e probabilmente uno dei pi\u00f9 antichi del Paese.\nSecondo la leggenda tramandata dagli antichi annali del \"Nihongi\", il santuario fu fondato dall'imperatrice consorte e reggente Jing\u016b nel 201 d.C.. Fu consacrato alla dea \"(kami)\" Wakahirume, considerata lo spirito pacifico o la sorella della dea del sole , la pi\u00f9 importante delle divinit\u00e0 shinto. Secondo la tradizione, Wakahirume \u00e8 la dea che fa nascere tutto ci\u00f2 che \u00e8 giovane e vitale. Fu costruito per celebrare un \"matsuri\" in onore dei guerrieri di ritorno da una campagna di invasione in Corea.\nNell'806, alcuni maestri cerimonieri shinto della corte imperiale, chiamati \"kambe\" (\u795e\u6238) furono inviati a svolgere servizio presso il santuario. Fu dal loro appellativo che prese il nome Kobe (\u795e\u6238), i cui ideogrammi sono gli stessi del termine \"kambe\".\nFu uno dei quattro santuari fatti erigere nello stesso periodo da Jingu. Altri due furono costruiti nella zona di Kobe: il santuario di Hirota, dedicato ad Amaterasu ed il santuario di Nagata, dedicato a Kotoshiro-nushi (conosciuto anche con il nome di Ebisu). Nell'odierna Osaka fu costruito il grande santuario di Sumiyoshi dove, oltre ad essere celebrati i tre kami del mare Sumiyoshi Sanjin, sono celebrati la stessa Jingu ed il figlio, l'imperatore \u014cjin.\nLa grande battaglia di Ichi-no-Tani che ebbe luogo nei pressi del santuario, combattuta durante la guerra Genpei, \u00e8 commemorata nella foresta di Ikuta dietro allo stesso santuario.\nIl terreno di competenza dell'Ikuta-jinja era una volta pi\u00f9 ampio, prima che vi venisse costruita attorno la citt\u00e0 di K\u014dbe.\nLe due opere dell'antico teatro \"N\u014d\", \"Ebira\" e \"Ikuta Atsumori\", che riprendono aspetti della guerra Genpei, vengono recitate ogni anno nei pressi del santuario al festival autunnale organizzato dall'Ikuta Jinja (\"akimatsuri\")."}
{"id": "513995", "revid": "226458", "url": "https://it.wikipedia.org/wiki?curid=513995", "title": "Cantone di Lavelanet", "text": "Il Cantone di Lavelanet era una divisione amministrativa dell'Arrondissement di Foix.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513996", "revid": "47767", "url": "https://it.wikipedia.org/wiki?curid=513996", "title": "Cantone di Les Cabannes", "text": "Il Cantone di Les Cabannes era una divisione amministrativa dell'Arrondissement di Foix.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "513998", "revid": "767487", "url": "https://it.wikipedia.org/wiki?curid=513998", "title": "Cantone di Qu\u00e9rigut", "text": "Il Cantone di Qu\u00e9rigut era una divisione amministrativa dell'Arrondissement di Foix.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514002", "revid": "110157", "url": "https://it.wikipedia.org/wiki?curid=514002", "title": "Compliments", "text": "Compliments \u00e8 il secondo album da solista di Jerry Garcia. \u00c8 formato da 9 cover di famose canzoni americane, ma include anche un inedito scritto da John Kahn e Robert Hunter."}
{"id": "514004", "revid": "226458", "url": "https://it.wikipedia.org/wiki?curid=514004", "title": "Cantone di Tarascon-sur-Ari\u00e8ge", "text": "Il Cantone di Tarascon-sur-Ari\u00e8ge era una divisione amministrativa dell'Arrondissement di Foix.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514006", "revid": "287204", "url": "https://it.wikipedia.org/wiki?curid=514006", "title": "Miguel Martin Perdiguero", "text": ""}
{"id": "514007", "revid": "31886", "url": "https://it.wikipedia.org/wiki?curid=514007", "title": "Cantone di Vicdessos", "text": "Il Cantone di Vicdessos era una divisione amministrativa dell'Arrondissement di Foix.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "514014", "revid": "6923", "url": "https://it.wikipedia.org/wiki?curid=514014", "title": "Voivodato di Volinia", "text": "Il voivodato di Volinia (in polacco: wojew\u00f3dztwo wo\u0142y\u0144skie) \u00e8 stato un'unit\u00e0 di divisione amministrativa e governo locale della Polonia esistito in diversi periodi della storia polacca.\nDal XIV secolo alla spartizione della Polonia.\nIl voivodato di Volinia \u00e8 esistito per la prima volta come unit\u00e0 di divisione del Granducato di Lituania dal XIV secolo fino al 1569 e nella Confederazione polacco-lituana dal 1569 fino alla spartizione della Polonia del 1795. Faceva parte della provincia della Piccola Polonia e apparteneva alla Rutenia.\n1921 - 1939.\nIl voivodato di Volinia \u00e8 stato anche uno dei voivodati della Polonia prima del 1939 nella Seconda Repubblica di Polonia. La capitale era \u0141uck (l'odierna Luc'k). L'estensione totale del voivodato era di 35.754\u00a0km\u00b2.\nPopolazione.\nLa maggioranza era rappresentata da ucraini (68%), con una minoranza di polacchi (16,6%), di ebrei (9,9%), di tedeschi (2,3%) e di cechi (1,5%). La principale religione praticata era l'ortodossimo orientale cristiano. Erano presenti anche cattolici e aderenti al giudaismo e all'islam.\nSede del governatorato del voivodato (Wojewoda):\nSede del consiglio regionale per tutte le terre di Rutenia (sejmik generalny):\nSede del consiglio regionale (sejmik poselski i deputacki):"}
{"id": "514019", "revid": "74173", "url": "https://it.wikipedia.org/wiki?curid=514019", "title": "Voivodato di Wolhynia", "text": ""}
{"id": "514025", "revid": "1272592", "url": "https://it.wikipedia.org/wiki?curid=514025", "title": "Accettazione", "text": "Con il termine accettazione si intende un atto prenegoziale recettizio, inteso come manifestazione di volont\u00e0 affermativa che il destinatario della proposta rivolge a sua volta al proponente.\nEtimologicamente, il termine accettazione deriva dal latino \"acc\u00ecpere\", composto da \"ad c\u00e0pere\", laddove \"ad\" indica l'intenzione, il fine, e \"c\u00e0pere\" significa prendere, nel senso complessivo di acconsentire ad una proposta.\nDeve essere in tutto conforme alla proposta. Un'accettazione non conforme alla proposta equivale a nuova proposta (art. 1326, comma 5, Codice civile).\nL'accettazione deve giungere al proponente nel termine da quest'ultimo stabilito o in quello necessario secondo la natura dell'affare o secondo gli usi (ex art. 1326, comma 2, Codice civile). \nSi parla di accettazione \"tardiva\" quando l'accettazione giunge al proponente oltre il termine prestabilito. In tal caso, il proponente pu\u00f2 decidere di ritenerla irrilevante o di ritenerla efficace.\nIn entrambi i casi, il proponente deve darne avviso all'oblato (nel primo caso per un obbligo di informazione derivante dal pi\u00f9 generale obbligo di buona fede nelle trattative contrattuali; nel secondo caso \u00e8 la stessa legge che impone quest'onere, il cui mancato adempimento impedisce la conclusione del contratto).\nIl contratto \u00e8 generalmente concluso quando il proponente ha conoscenza dell'accettazione o quando comunque l'accettazione giunge all'indirizzo del proponente, secondo il combinato disposto degli artt. 1326 co.1 e 1335.\nL'accettazione nel contratto di intermediazione immobiliare.\nLo scambio di proposta e accettazione sulla base della modulistica standard predisposta dal mediatore immobiliare non produce la conclusione di un tipico contratto di vendita o di un preliminare di vendita, ma la conclusione di un contratto atipico che ha per oggetto la messa a disposizione di informazioni detenute in via esclusiva dal mediatore in virt\u00f9 del conferimento dell'incarico.\nQuesto \"modus procedendi\" corrisponde ad una tecnica contrattuale propria del commercio internazionale, dove nella vendita si introduce una terza fase, il \"confidentiality agreement\", fase interlocutoria che tende solo allo scambio di informazioni tra le parti interessate, con l'obiettivo di chiarire i termini della negoziazione e le regole procedimentali per la prosecuzione delle trattative in vista dello scambio di consensi.\nL'accettazione della proposta di acquisto ha ad oggetto informazioni detenute in via esclusiva dall'agente immobiliare: secondo gli usi, l'accettazione \u00e8 qui collegata all'assunzione di un obbligo di trattare, ai fini di concludere un contratto preliminare di compravendita."}
{"id": "514026", "revid": "1652635", "url": "https://it.wikipedia.org/wiki?curid=514026", "title": "Milwaukee", "text": "Milwaukee (, ) \u00e8 un comune (\"city\") degli Stati Uniti d'America e capoluogo della contea di Milwaukee nello Stato del Wisconsin. Una piccola parte della citt\u00e0 si estende nelle contee di Washington e Waukesha. La popolazione era di abitanti al censimento del 2017, il che la rende la citt\u00e0 pi\u00f9 popolosa dello stato e la 30\u00aa citt\u00e0 pi\u00f9 popolosa della nazione.\nGeografia fisica.\nSecondo lo United States Census Bureau, la citt\u00e0 ha una superficie totale di 250,71 km\u00b2, dei quali di territorio e di acque interne (0,7% del totale).\nMilwaukee dista 121 km da Madison, 131 km da Chicago, 165 km da Green Bay, 480 km da Minneapolis, e 496 km da Des Moines.\nStoria.\nL'area di Milwaukee originariamente era abitata dalle trib\u00f9 dei Fox, Mascouten, Potawatomi e Winnebago. La citt\u00e0 prende il nome dalla parola indiana \"Millioke\", che significa \"la buona terra\" o \"trovare un posto con l'acqua\". Missionari francesi e commercianti passarono attraverso l'area nel tardo XVII secolo e XVIII secolo.\nNel 1818, il francese Solomon Juneau si stabil\u00ec nell'area. Compr\u00f2 il negozio di suo padre e nel 1833 fond\u00f2 una citt\u00e0 sul lato est del fiume Milwaukee. Nel 1846, il centro di Juneau si fuse con due cittadine vicine per creare la citt\u00e0 di Milwaukee: Kilbourntown ad ovest, fondato da Byron Kilbourn, e Walker's Point a sud, fondato da George H. Walker. Juneau fu il primo sindaco di Milwaukee. L'immigrazione tedesca ha contribuito ad aumentare la popolazione della citt\u00e0 dei primi anni 1840. Ai giorni d'oggi Milwaukee possiede una considerevole popolazione di tedeschi americani. \nDalla fine del XIX secolo agli anni 1950, Milwaukee, come molte altre citt\u00e0 industriali del Midwest, ha ricevuto un gran numero di immigrati provenienti da Germania, Italia, Ungheria, Polonia e altri paesi dell'Europa centrale, cos\u00ec come un numero significativo di afroamericani provenienti dagli Stati del Sud. Questo aiut\u00f2 Milwaukee a diventare una delle 15 citt\u00e0 pi\u00f9 popolose della nazione, e durante la met\u00e0 degli anni 1960 la popolazione era di abitanti. Tuttavia, dalla fine di quel decennio, Milwaukee, come molte altre citt\u00e0 nella regione dei Grandi Laghi, ha visto il suo declino della popolazione a causa di diversi fattori. \nIn tempi recenti la citt\u00e0 ha cercato di migliorare la sua economia, i suoi quartieri e la sua immagine, con la conseguente rivitalizzazione di settori come Third Ward, East Side e, pi\u00f9 recentemente, Bay View, insieme ad attrarre nuove imprese al centro della citt\u00e0. Mentre la citt\u00e0 deve ancora affrontare una popolazione in declino, continua a fare piani per migliorare il suo futuro attraverso diversi progetti.\nSociet\u00e0.\nEvoluzione demografica.\nSecondo il censimento del 2017, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 44,78% di bianchi, il 39,97% di afroamericani, lo 0,79% di nativi americani, il 3,51% di asiatici, lo 0,04% di oceaniani, il 7,51% di altre etnie, e il 3,41% di due o pi\u00f9 etnie. Ispanici o latinos di qualunque etnia erano il 17,32% della popolazione.\nEconomia.\nA Milwaukee e nel suo circondario hanno sede alcune importanti aziende tra le quali la Johnson Controls, la multinazionale dell'automazione industriale Rockwell Automation (marchio Allen-Bradley), la compagnia di assicurazione Northwestern Mutual, la societ\u00e0 di lavoro temporaneo Manpower Inc., la fabbrica di motocicli Harley-Davidson, la fabbrica di motori Briggs &amp; Stratton e la fabbrica di strumenti diagnostici GE Healthcare Diagnostic Imaging and Clinical Systems.\nL'area metropolitana di Milwaukee \u00e8 al quinto posto negli Stati Uniti per quanto riguarda il rapporto tra il numero delle prime 500 aziende degli Stati Uniti e la popolazione. Il sobborgo di Brookfield primeggia a livello commerciale ma vi hanno sede anche importanti aziende quali la Milwaukee Electric Tool Corporation.\nNell'area di Milwaukee ha sede anche la fabbrica di motori marini Evinrude Outboard Motors (a Sturtevant, Wisconsin).\nAnche il famoso marchio della birra Miller Genuine Draft \u00e8 legato alla citt\u00e0 di Milwaukee.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Generale Mitchell e possiede una rete tranviaria.\nSport.\nLa squadra di pallacanestro locale che milita nella NBA \u00e8 quella dei Milwaukee Bucks mentre la squadra di baseball locale che milita nella Major League Baseball \u00e8 quella dei Milwaukee Brewers ovvero \"produttori di birra\". Nell'hockey su ghiaccio i Milwaukee Admirals militano nella American Hockey League.\nA queste vanno aggiunte le due istituzioni universitarie di NCAA Division I, la Marquette University dotata di un'ottima squadra di pallacanestro ed affiliata alla prestigiosa Big East Conference, e l'Universit\u00e0 del Wisconsin a Milwaukee."}
{"id": "514027", "revid": "2014155", "url": "https://it.wikipedia.org/wiki?curid=514027", "title": "Oscar I di Svezia", "text": "Biografia.\nInfanzia e giovent\u00f9.\nQuando Oscar nacque a Parigi il 4 luglio 1799, il padre, Jean-Baptiste Jules Bernadotte, era il \"Ministro della guerra\" francese. Durante la sua infanzia visse in parte a Parigi con la madre D\u00e9sir\u00e9e, in parte nel castello di Mortefontaine, propriet\u00e0 di Giuseppe Bonaparte, marito della sorella maggiore di sua madre Giulia Clary, e in parte nel castello dei Bernadotte. Durante questo periodo inizi\u00f2, con i primi istitutori, la sua istruzione.\nIl 21 agosto 1810 il padre venne designato principe ereditario della corona svedese e, dopo che fu riconosciuta la discendenza maschile dei Bernadotte come ereditaria, Oscar occup\u00f2 il secondo posto nella linea di successione. In questi anni Oscar comp\u00ec numerosi viaggi in Svezia e ricevette il titolo di Duca di S\u00f6dermanland da re Carlo XIII.\nNel 1812 venne nominato tenente colonnello dell'esercito, nel 1815 divenne colonnello e, nel 1817, generale. In seguito impar\u00f2 anche la lingua norvegese e quella tedesca, approfond\u00ec la sua istruzione in diversi campi della conoscenza umana, soprattutto Amministrazione, Diritto, Scienza e Arte. Intraprese anche lo studio della Religione luterana, nella quale fu confermato nel 1815.\nPrincipe ereditario.\nQuando nel 1818 Jean-Baptiste Jules Bernadotte divenne Re di Svezia e Norvegia, con il nome di Giovanni Carlo XIV/IV, Oscar fu nominato Principe ereditario. Nel 1819 divenne generale degli eserciti svedese e norvegese, ricevendo il comando di vari distaccamenti di fanteria, artiglieria e cavalleria.\nNel febbraio del 1824 il Principe occup\u00f2 brevemente il ruolo di Vicer\u00e9 di Norvegia e, giunto a Kristiania, vi soggiorn\u00f2 con la moglie. L'incarico termin\u00f2 l'11 ottobre dello stesso anno. Egli fu nuovamente Vicer\u00e9 di Norvegia dal 1833 al 1834, quando partecip\u00f2 alla fondazione del Parlamento norvegese. Oscar fu direttore della \"Reale Accademia Svedese delle Arti\" e della \"Universit\u00e0 di Lund\". Si dedic\u00f2 anche alla litografia e alla composizione musicale.\nNel 1840 pubblic\u00f2 uno scritto sul sistema penitenziario svedese, nel quale egli espone le sue proposte di riforma del medesimo: abolizione della pena di morte, della tortura e della deportazione, miglioramento generale delle condizioni carcerarie e dei diritti umani dei prigionieri. Questa sua opera fu tradotta in varie lingue e gli valse il prestigio internazionale.\nMatrimonio.\nIl padre di Oscar aveva scelto quattro principesse come candidate per il suo matrimonio, in ordine di sua priorit\u00e0:\nNel 1822 si fidanz\u00f2 con Giuseppina di Leuchtenberg, figlia maggiore di Eugenio di Beauharnais, duca di Leuchtenberg, e di Augusta di Baviera. Il matrimonio fu celebrato a Monaco di Baviera il 22 maggio 1823 e a Stoccolma il 19 giugno dello stesso anno.\nEbbe anche due figli dall'attrice Emilie H\u00f6gqvist (Stoccolma, 29 aprile 1812 - Torino, 18 dicembre 1846) che furono chiamati in modo non ufficiale \"Principi di Lapponia\".\nIn precedenza, da una relazione con l'aristocratica Gustava Charlotta \"Jacquette\" Aurora Gyldenstolpe (Stoccolma, 4 luglio 1797 - Costantinopoli, 7 gennaio 1839) era nata una figlia.\nRe di Svezia e di Norvegia.\nOscar divenne capo del Governo l'8 marzo 1844, alla morte del padre, e venne incoronato a Stoccolma il 28 settembre dello stesso anno, ma non venne incoronato in Norvegia. Il nuovo Re mostr\u00f2 subito una certa tendenza liberale moderata, che risult\u00f2 scomoda sia all'ala conservatrice del Parlamento sia a quella liberale. Come risultato ogni proposta del sovrano veniva regolarmente respinta. La pressione esercitata dal Parlamento fu fondamentale per il costante cambio dei ministri. Il Re ebbe particolare interesse per la politica sociale e si pronunci\u00f2 in diverse occasioni per le riforme del sistema giuridico e penale.\nTra le riforme che egli riusc\u00ec ad attuare occupano un posto importante quelle destinate a migliorare l'economia del Regno, come la semplificazione fiscale e il libero commercio; per quanto riguarda l'aspetto sociale vennero concesse la libert\u00e0 di stampa e quella religiosa. Egli promosse la prosperit\u00e0 economica dei suoi due regni minori meglio dei suoi predecessori: ottenne la pace e le riforme sociali che permisero l'integrazione politica dei tre regni nordici.\nCome suo padre, fu massone e Gran Maestro della Massoneria svedese.\nMorte.\nNel 1850 la salute del Re cominci\u00f2 a peggiorare velocemente. Il 25 settembre 1857 il figlio Carlo venne nominato reggente, con l'accordo di entrambi i Parlamenti, quello svedese e quello norvegese. Oscar mor\u00ec nella citt\u00e0 di Stoccolma l'8 luglio 1859, dopo una lunga infermit\u00e0. \u00c8 sepolto nella chiesa di Riddarholmen.\nDiscendenza.\nOscar e Giuseppina di Leuchtenberg ebbero cinque figli:\nOscar ebbe anche due figli con l'attrice Emilie H\u00f6gqvist:\nCon l'aristocratica Gustava Charlotta \"Jacquette\" Aurora Gyldenstolpe ebbe una figlia:"}
{"id": "514030", "revid": "125416613", "url": "https://it.wikipedia.org/wiki?curid=514030", "title": "Jean-Baptiste Jules Bernadotte", "text": "Di origini borghesi, coraggioso e di imponente presenza fisica, si dimostr\u00f2 acceso fautore delle istanze giacobine durante la Rivoluzione francese e prese parte come generale alle guerre rivoluzionarie francesi, dimostrandosi valente comandante sul fronte tedesco e su quello italiano. Entrato ben presto in contrasto, anche per motivi personali, con il generale Napoleone Bonaparte, venne coinvolto in intrighi contro il Primo console, dal quale peraltro fu elevato al titolo di Maresciallo di Francia nel 1804.\nPartecip\u00f2 a gran parte delle guerre napoleoniche, ma nel 1809 venne destituito da Napoleone e quindi accett\u00f2 di divenire principe ereditario di Svezia, svolgendo una politica di autonomia dalla Francia. Nel 1812 entr\u00f2 in campo nella sesta coalizione contro Napoleone e, alla testa delle truppe svedesi, gioc\u00f2 un ruolo importante nella campagna di Germania del 1813 e nella battaglia di Lipsia, combattendo contro i suoi antichi commilitoni. Nel 1818 divenne re di Svezia e di Norvegia.\nBiografia.\nGli inizi e il periodo rivoluzionario.\nFiglio di un avvocato, dopo aver ricevuto un'incompleta formazione come fattorino del tribunale, all'et\u00e0 di 17 anni gli mor\u00ec il padre, per cui per necessit\u00e0 e per spirito d'avventura abbracci\u00f2 la carriera militare, arruolandosi come semplice soldato nel 1780 nell'esercito del re di Francia. Combatt\u00e9 in India e fu ferito e fatto prigioniero dagli inglesi a Gondelo\u00e4 nel corso di una guerra fra popolazioni locali. Al conflitto partecipavano, appoggiando da parti opposte i contendenti con truppe e rifornimenti, Francia e Gran Bretagna.\nAllo scoppio della Rivoluzione francese Bernadotte era ancora sergente, dato che un militare senza un titolo nobiliare non poteva aspirare a diventare ufficiale. Nell'esercito repubblicano le regole cambiarono e Bernadotte divent\u00f2 ufficiale di carriera. Dopo essersi distinto nell'Armata del Reno e in quella della Sambre e della Mosa, fu nominato sul campo di battaglia generale di brigata dal generale Jean-Baptiste Kl\u00e9ber (1794). Solo due mesi dopo venne promosso generale di divisione e combatt\u00e9 sotto il comando di Jourdan nella battaglia di Fleurus (26 giugno 1794).\nLa campagna d'Italia.\nIncaricato di portare in Italia 20\u00a0000 uomini dell'armata della Sambre e della Mosa a Napoleone Bonaparte, rivaleggi\u00f2 in ardore con il giovane generale corso e, sebbene provasse per lui poca simpatia, sospettando i progetti ambiziosi di quest'ultimo, si sottomise al suo potere. Prese parte al passaggio del Tagliamento, s'impadron\u00ec di Trieste e dopo la campagna present\u00f2 al Direttorio le bandiere tolte al nemico.\nDopo il 4 settembre 1797 (colpo di Stato del 18 fruttidoro) ottenne il comando della piazzaforte di Marsiglia, ma a causa della ripugnanza che provava per le misure violente prese a seguito dei disordini in questa parte della Francia, rinunci\u00f2 al posto e ritorn\u00f2 nell'armata d'Italia.\nNel febbraio 1798, dopo il trattato di Campoformio, fu inviato come ambasciatore francese a Vienna, dove non brill\u00f2 certo nella diplomazia. In particolare provoc\u00f2 delle manifestazioni ostili per aver inalberato la bandiera tricolore sul palazzo dell'ambasciata: non ricevendo le scuse ufficiali, lasci\u00f2 l'Austria ad aprile dello stesso anno.\nIl 17 agosto 1798 spos\u00f2 D\u00e9sir\u00e9e Clary, ex fiamma di Napoleone Bonaparte, sorella di Marie-Julie Clary, che era la moglie di Giuseppe Bonaparte, del quale divenne cognato, entrando cos\u00ec a far parte della \"parentela\" dello stesso Napoleone.\nMinistro della guerra.\nAssunto il comando dell'armata nel 1799, ricevette l'ordine di passare il Reno per bloccare Philisbourg, ma i rovesci dell'armata francese in Italia e in Germania lo costrinsero a rinunciare ai suoi piani.\nNominato ministro della guerra dal 3 luglio al 14 settembre 1799 grazie all'influenza di Paul Barras, cerc\u00f2 di ripristinare lo zelo delle armate francesi con misure drastiche e in due mesi riorganizz\u00f2 i servizi che si trovavano in uno stato deplorevole. Poco dopo fu messo da parte a causa di un intrigo di Emmanuel Joseph Siey\u00e8s, membro del Direttorio: a torto o a ragione gli furono attribuiti molti fatti che provocarono il malcontento e lo obbligarono a dare le dimissioni poco prima del colpo di Stato del 18 brumaio, cio\u00e8 9 novembre 1799.\nSi ritir\u00f2 quindi in campagna e, anche se sollecitato da Napoleone, non si pronunci\u00f2 apertamente a favore del colpo di Stato: la freddezza, che gi\u00e0 era presente fra i due, aument\u00f2. Fu tuttavia trattato molto bene da Bonaparte, essendo Bernadotte cognato di Giuseppe Bonaparte, fratello di Napoleone. Entr\u00f2 nel Consiglio di Stato e accett\u00f2 il comando dell'armata della Vandea nel 1800: con le sue abili disposizioni riusc\u00ec a impedire lo sbarco dei britannici a Quiberon e a ristabilire la tranquillit\u00e0 nel Paese.\nSi trov\u00f2 invischiato nella \u00abcospirazione dei libelli\u00bb, detta anche \u00abcospirazione del \"pot de beurre\"\u00bb, organizzata dal suo capo di stato maggiore generale \u00c9douard Fran\u00e7ois Simon. Joseph Fouch\u00e9 soffoc\u00f2 lo scandalo, ma Bernadotte fu privato del comando.\nL'Impero.\nDopo la pace di Lun\u00e9ville Bernadotte fu nominato ambasciatore negli Stati Uniti d'America, ma la ripresa delle ostilit\u00e0 gli imped\u00ec di recarsi sul posto. Nel 1804 venne inviato a Hannover come governatore generale e ricevette il bastone di Maresciallo dell'Impero al momento della prima istituzione. Form\u00f2 in questo Paese un corpo d'armata alla testa del quale partecip\u00f2 a molti fatti d'arme: cos\u00ec, nel 1805, ristabil\u00ec il principe elettore di Baviera Massimiliano I a Monaco e conquist\u00f2 Salisburgo.\nSuccessivamente partecip\u00f2 alla battaglia di Ulma che si concluse con l'accerchiamento e la resa dell'armata austriaca. Nella battaglia di Austerlitz comandava il I Corpo d'armata posto al centro dello schieramento francese con l'incarico di far fronte agli assalti dei russi. Pi\u00f9 volte i suoi interventi risultarono importanti per la vittoria di Napoleone.\nIl 5 giugno 1806 fu creato Principe di Pontecorvo. Quello stesso anno, durante la guerra della quarta coalizione, comand\u00f2 il I corpo d'armata, ma nel giorno delle battaglie di Jena e Auerst\u00e4dt (14 ottobre 1806) fece solo degli avanti-indietro tra i due campi di battaglia senza quasi parteciparvi, giustificando piuttosto debolmente la sua condotta con un presunto e improbabile ritardo nel ricevere gli ordini dell'imperatore. La sua condotta fu tale che Napoleone stava quasi per farlo tradurre davanti a un tribunale militare, ma poi recedette dal proposito.\nNapoleone diede ordine ai suoi comandanti d'incalzare i prussiani in rotta e Bernadotte si lanci\u00f2 all'inseguimento delle truppe in ritirata per cancellare la pessima figura di Jena-Auerst\u00e4dt. Raggiunse le truppe prussiane del principe di W\u00fcrttemberg a Halle (16 ottobre 1806), diede battaglia e le sconfisse duramente, quindi insegu\u00ec i prussiani di Bl\u00fccher fino a Lubecca (5 novembre 1806), ove una parte delle truppe di Bl\u00fccher che l\u00ec si erano rifugiate non riusc\u00ec a impedire la conquista della citt\u00e0 da parte dei francesi di Bernadotte, nonostante questi si trovasse in inferiorit\u00e0 numerica. Bl\u00fccher, riparato nella vicina Ratkau con altri 10\u00a0000 prussiani, si arrese successivamente a Bernadotte.\nQuesti cattur\u00f2 anche un'intera divisione svedese inviata a Lubecca dal re Gustavo IV in aiuto alle truppe della coalizione. I soldati francesi, nonostante gli sforzi dei loro generali per impedirlo, si diedero al saccheggio della citt\u00e0 anseatica, commettendo numerose atrocit\u00e0 contro i nemici arresi. In questo frangente Bernadotte si adoper\u00f2 per proteggere i vinti, in particolare gli ufficiali e le truppe svedesi. Il suo comportamento risult\u00f2 poi importante per la scelta della sua persona come successore al trono di re Carlo XIII di Svezia.\nIn occasione della battaglia di Eylau (8 febbraio 1807) incorse in un secondo sfortunato incidente con Napoleone: i messaggeri incaricati di portargli gli ordini dell'imperatore vennero catturati dai cosacchi, per cui l'ignaro e incolpevole Bernadotte giunse a Eylau a battaglia terminata, scatenando nuovamente le ire dell'imperatore, che fece di lui il capro espiatorio della cattiva conclusione della battaglia. Il 5 giugno venne ferito alla testa durante un combattimento sul fiume Passarge e questo fatto gli imped\u00ec di partecipare alla successiva battaglia di Friedland (14 giugno 1807).\nDopo la guarigione venne nominato governatore delle citt\u00e0 anseatiche e fu incaricato di agire contro gli svedesi, ma sospese le ostilit\u00e0 quando apprese che una rivoluzione in Svezia aveva cacciato dal trono Gustavo IV, il solo ostile alla Francia (13 marzo 1808). Questa condotta leale gli fece guadagnare la stima degli svedesi, ma pare dest\u00f2 il malcontento in Napoleone Bonaparte, del quale contrariava i progetti. Inoltre Napoleone lament\u00f2 che Bernadotte non aveva brillato sui campi di battaglia: era stato inattivo ad Auerst\u00e4dt ed era per di pi\u00f9 giunto in ritardo alla battaglia di Eylau, mentre in giugno si era lasciato sfuggire il corpo di spedizione spagnolo del generale La Romana, imbarcato dai britannici a G\u00f6teborg per portarli a combattere agli ordini del generale Arthur Wellesley nel sud della Spagna contro i francesi che avevano invaso quel Paese.\nDopo la pace di Tilsit comand\u00f2 fino al 1809 l'armata d'occupazione della Germania settentrionale. Alla rottura dei rapporti fra Austria e Francia assunse il comando del IX corpo d'armata, composto in gran parte da sassoni. Nella battaglia di Wagram (5-6 luglio 1809) il primo giorno venne respinto dalle truppe austriache e si attest\u00f2 nel villaggio di Aderklaa, una posizione strategica che il giorno successivo abbandon\u00f2 senza avvisare il comando. Napoleone, appreso il fatto, and\u00f2 su tutte le furie, ordin\u00f2 di mantenere la posizione a tutti i costi, ma Bernadotte, investito dalle truppe dell'arciduca austriaco, si trov\u00f2 a dover cercare di ricompattare le sue truppe disperse. In quel frangente incontr\u00f2 casualmente l'imperatore, che lo destitu\u00ec sul campo. Era in piena disgrazia quando la fortuna volle che gli venisse offerto il trono di Svezia.\nI rapporti con Napoleone.\nI suoi rapporti con Napoleone furono sempre difficili e persino ambigui. Pur ammirandone le grandi capacit\u00e0 militari e nutrendo per lui persino dell'invidia, Bernadotte, rivoluzionario e repubblicano della prim'ora, considerava Napoleone un dittatore e un traditore della rivoluzione, avendo egli preso illegalmente il potere con il colpo di Stato del 18 brumaio e avendo per di pi\u00f9 ricostituito un potere di tipo monarchico. Egli non fece mai mistero di questi suoi sentimenti. Napoleone, invece, lo tratt\u00f2 in modo sorprendentemente benevolo visti gli eventi militari in cui Bernadotte si comport\u00f2 in modo piuttosto scadente e data la palese ostilit\u00e0 di quest'ultimo alla politica imperiale.\nAltri al suo posto probabilmente sarebbero finiti di fronte al plotone di esecuzione o spediti in qualche luogo sperduto. Napoleone gli fece fare invece un'ottima carriera, gratificandolo con il massimo titolo militare (Maresciallo dell'Impero), con quello di Principe di Pontecorvo, acconsentendo a che divenisse Re di Svezia. I motivi di questo comportamento non sono mai stati chiari; tuttavia \u00e8 probabile che abbiano giocato un ruolo determinante i rapporti di parentela. Napoleone, da buon c\u00f2rso qual era, sentiva molto importanti i legami familiari e non si limitava ai soli parenti diretti, ma a tutti coloro che in un modo o nell'altro erano collegati alla sua famiglia.\nBernadotte aveva sposato, infatti, la sorella della moglie di Giuseppe Bonaparte, e ci\u00f2 era sufficiente per farlo diventare membro del clan verso il quale era giusto mostrarsi particolarmente benevolo. Inoltre la moglie di Bernadotte era stata la prima fidanzata di Napoleone e questo fatto probabilmente lo poneva in una situazione imbarazzante. Punire Bernadotte poteva destare nel pubblico l'idea che Napoleone si comportasse cos\u00ec solo per un ritorno di gelosia, per una rivalit\u00e0 amorosa mai sopita (cosa piuttosto improbabile, visto che D\u00e9sir\u00e9e Clary spos\u00f2 Bernadotte oltre due anni dopo che Napoleone aveva sposato Giuseppina di Beauharnais). Ma \u00e8 anche possibile che Napoleone nutrisse ancora dei sentimenti d'affetto per la moglie del suo generale e/o si ritenesse in colpa per il modo in cui l'aveva lasciata pochi mesi dopo il fidanzamento. In questo caso un generoso trattamento nei confronti di Bernadotte poteva essere vissuto da Napoleone come un gesto di \u00abrisarcimento\u00bb nei confronti della ex fidanzata.\nPrincipe di Svezia.\nGli emissari della corte del re Carlo XIII/II di Svezia, dopo una concordata decisione, e ovviamente dopo aver contattato discretamente l'interessato, svilupparono il progetto di fare assumere al Maresciallo di Francia l'incarico di sovrano di Svezia.\nLa motivazione di tale decisione da parte della corte svedese deriv\u00f2 dal fatto che re Carlo XIII, ultimo sovrano regnante della casata Holstein-Gottorp, non aveva eredi.\nUn tale tipo di progetto fu e rimase alquanto inusuale nella storia delle investiture al trono. In verit\u00e0 la decisione fu presa in seguito alla pesantissima crisi politica del casato Holstein-Gottorp, che aveva persino portato a un incruento colpo di Stato, senza risolvere la situazione.\nPerfezionato l'accordo, alla sola condizione di abiurare formalmente il cattolicesimo a favore del luteranesimo (lo scopo era di evitare conflitti religiosi che avevano travagliato per secoli il Regno di Svezia), fu considerato legalmente \"adottato dal Re\" allo scopo d'istituire una continuit\u00e0 nella monarchia.\nIl 21 agosto 1810 gli Stati Generali a \u00d6rebro elessero Bernadotte principe ereditario di Svezia: e cos\u00ec all'et\u00e0 di 47 anni Bernadotte assunse il nome di Carlo Giovanni ed inizi\u00f2 a occuparsi progressivamente dei problemi del Paese.\nTra le sue prime azioni di governo ci fu l'adesione alla politica di Napoleone del Blocco Continentale, poi dal 1811 assunse di fatto l'effettiva direzione del regno come reggente.\nProbabilmente iniziato massone in Francia verso il 1785-1786 nella loggia \"La Tendre Fraternit\u00e9\", oppure in una loggia militare, divent\u00f2 Gran Maestro della Massoneria svedese nel 1811, un anno dopo essere stato eletto principe ereditario.\nIl cambio di schieramento.\nNel 1812 eman\u00f2 un decreto che apr\u00ec i porti della Svezia al commercio con tutte le nazioni, rompendo il blocco.\nDopo l'occupazione della Pomerania svedese da parte delle truppe di Napoleone, il 18 febbraio 1812 Bernadotte offr\u00ec un'alleanza allo zar Alessandro I, accordo che venne siglato il 9 aprile. Lo zar, tra l'altro, si impegn\u00f2 con Bernadotte a favorirne l'ascesa al trono di Norvegia (cosa che in effetti avvenne).\nCon un'attenta analisi della situazione politica e allettato dalla promessa inglese della cessione della Guadalupa, il principe Carlo Giovanni favor\u00ec l'ingresso della Svezia nella sesta coalizione antifrancese nel luglio 1813, non senza per\u00f2 aver tentato tutto il possibile per convincere Napoleone della pericolosit\u00e0 della situazione in cui si stava cacciando.\nAssunse quindi il comando dell'Armata Germanica del Nord con il titolo di Generalissimo sbarcando a Stralsund con 30\u00a0000 soldati svedesi. Il corpo d'armata del generale Friedrich Wilhelm von B\u00fclow, sotto il suo comando (e, pare, anche contro il suo parere) sconfisse il generale Oudinot a Gro\u00dfbeeren il 23 agosto 1813, e anche il maresciallo Ney nella battaglia di Dennewitz del 6 settembre 1813.\nInfine il principe Carlo Giovanni ebbe una parte decisiva nella vittoria degli eserciti coalizzati nella battaglia di Lipsia.\nDisceso con il suo esercito lungo il fiume Elba, si impadron\u00ec della citt\u00e0 di Lipsia e si diresse poi verso l'Holstein, ove costrinse il Re di Danimarca a firmare la pace di Kiel (14 gennaio 1814) con la quale la Norvegia venne ceduta alla Svezia. Si diresse quindi lentamente verso la Francia, ma la pace di Parigi gli risparmi\u00f2 l'attraversamento del Reno, evitandogli di invadere il proprio Paese.\nLa Svezia fu ricompensata per il suo intervento militare contro Napoleone con il riconoscimento dell'annessione della Norvegia.\nQuando Napoleone rientr\u00f2 in Francia dopo il suo esilio all'isola d'Elba, nel 1815 il principe Carlo Giovanni rifiut\u00f2 di aderire alla nuova e ultima coalizione contro Bonaparte, il quale fu sconfitto poi definitivamente presso Waterloo.\nRe di Svezia e di Norvegia.\nIl 5 febbraio 1818 alla morte di Carlo XIII di Svezia, il principe Carlo Giovanni divenne Re di Svezia e di Norvegia (la Norvegia si staccher\u00e0 dalla Svezia nel 1905) prendendo rispettivamente il nome di re Carlo XIV (VIII) Giovanni di Svezia e re Carlo III Giovanni di Norvegia.\nDopo le campagne militari il sovrano decise di dedicarsi solo a misure finalizzate allo sviluppo economico dei due regni, ai quali fu concessa un'ampia autonomia.\nNe beneficiarono la pubblica istruzione, l'agricoltura, l'industria e i commerci. Fu favorita la costruzione del canale di G\u00f6ta (aperto il 26 settembre 1832) che un\u00ec per la prima volta l'oceano Atlantico al mar Baltico.\nRe Carlo XIV (VIII)/III Giovanni assunse il motto \"Folkets k\u00e4rlek min bel\u00f6ning\" (\"L'amore del mio popolo \u00e8 la mia ricompensa\"), fatto che non commosse gli svedesi pi\u00f9 di tanto e ancor meno i norvegesi, che si ritenevano defraudati della libert\u00e0 essendo essi passati dal dominio danese, che durava da 400 anni, a quello svedese. All'amministrazione pubblica fu imposto l'uso del francese, mentre il re si rifiut\u00f2 d'imparare lo svedese e tanto meno il norvegese.\nDi lui si narra l'aneddoto (peraltro mai confermato) che durante tutto il suo regno non abbia mai permesso ad alcun medico di esaminargli il petto. La spiegazione si sarebbe avuta dopo la sua morte, quando in occasione della toeletta funebre fu scoperto un tatuaggio sul petto che diceva: \u00abMorte ai Re\u00bb, tatuaggio che si sarebbe fatto fare all'epoca degli ardori giovanili rivoluzionari .\nLa Real Casa dei Bernadotte \u00e8 il casato regnante in Svezia.\nFamiglia.\nDalla moglie D\u00e9sir\u00e9e Clary Bernadotte ebbe un solo figlio:"}
{"id": "514031", "revid": "1745361", "url": "https://it.wikipedia.org/wiki?curid=514031", "title": "Volinia", "text": "La Volinia (in ucraino \u0412\u043e\u043b\u0438\u043d\u044c, \"Volyn\", in polacco: Wo\u0142y\u0144, in bielorusso \u0412\u0430\u043b\u044b\u043d\u044c, \"Valyn\", in russo \u0412\u043e\u043b\u044b\u043d\u044c, \"Volyn\") comprende le regioni storiche dell'Ucraina occidentale situate tra i fiumi Pryp\"jat' e Bug Occidentale fino alla Galizia e alla Podolia. L'area \u00e8 uno dei pi\u00f9 antichi insediamenti slavi d'Europa. Alcune parti della Volinia storica formano oggi le oblast' di Volinia, di Rivne e di \u017dytomyr, mentre altre parti appartengono alla Polonia come Che\u0142m. Altre grandi citt\u00e0 sono Luc'k, Kovel, Kremenec', Zaslavia e Novohrad-Volyns'kyj.\nStoria.\nL'antica citt\u00e0 di Haly\u010d apparve nella storia nel 981, quando fu conquistata dalla Rus' di Kiev. L'origine della Volinia coincide con quella dei ducati o dei principati di Haly\u010d e Volodymyr. Questi due successori della Rus' di Kiev formarono la Volinia-Halych tra il XII e il XIV secolo.\nDopo la caduta del Granducato di Haly\u010d-Volinia nel 1340, il Regno di Polonia e il Granducato di Lituania si spartirono la regione: la Polonia si annett\u00e9 la Volinia occidentale e la Lituania la Volinia orientale (1352-1366). Dopo il 1569, la Volinia form\u00f2 una provincia della Confederazione Polacco-Lituana; in questo periodo i polacchi e gli ebrei si stabilirono nell'area. Furono costruite chiese cattoliche e furono fondate anche molte chiese ortodosse.\nDopo la terza spartizione della Polonia del 1795, la Gubernija della Volinia fece parte dell'Impero Russo. Alla fine del XIX secolo la Volinia aveva pi\u00f9 di 200.000 abitanti di nazionalit\u00e0 tedesca, molti dei quali erano emigrati dal Regno del Congresso; si stabil\u00ec nella zona anche un esiguo numero di cechi. Sebbene economicamente la regione fosse sviluppata, alla vigilia della Prima guerra mondiale la Volinia era ancora una provincia rurale della Russia occidentale.\nNel 1921, dopo la fine della Guerra Polacco-Sovietica, la Pace di Riga divise la Volinia tra Polonia e URSS. La Polonia prese la parte maggiore e stabil\u00ec il Voivodato di Volinia. La maggior parte della Volinia orientale divent\u00f2 parte dell'oblast' di \u017dytomyr.\nNel periodo 1935-1938, Stalin fece deportare i polacchi della Volinia occidentale (la prima deportazione etnica della storia dell'Unione Sovietica).\nNel 1939, il Patto Molotov-Ribbentrop trasfer\u00ec tutto il territorio della Volinia all'Unione Sovietica. La \"Volksdeutsche Mittelstelle\", un'agenzia nazista, organizz\u00f2 il trasferimento della minoranza tedesca della Volinia nelle aree della Polonia annesse al Terzo Reich; le autorit\u00e0 naziste in seguito li evacuarono. \nLa maggior parte delle persone ebree e polacche divennero vittime delle pulizie etniche attuate dai nazisti e dall'URSS e dei pogrom. Tra il 1942 e il 1944 avvennero molti massacri dei polacchi compiuti dagli ucraini dell'Esercito Insurrezionale Ucraino. La Volinia rimase parte dell'Unione Sovietica fino alla fine della Seconda guerra mondiale. La maggior parte dei polacchi rimasti furono espatriati in Polonia nel 1945. Dalla caduta dell'Unione Sovietica la Volinia fa parte dell'Ucraina indipendente."}
{"id": "514032", "revid": "117805410", "url": "https://it.wikipedia.org/wiki?curid=514032", "title": "Omosessualit\u00e0 e zoroastrismo", "text": "L'omosessualit\u00e0 nello Zoroastrismo \u00e8, come in molte altre religioni, un tema controverso. La dottrina zoroastriana ortodossa tende a condannare moralmente l'omosessualit\u00e0 all'interno della comunit\u00e0, mentre i gruppi zoroastriani socialmente pi\u00f9 progressisti l'accettano.\nNelle Scritture zoroastriane.\nLe scritture sacre dello zoroastrianesimo sono chiamate Avest\u0101. Sono composte da molte parti, scritti nel corso di molti secoli. La parte pi\u00f9 antica, che si ritiene contenere gli scritti di Zarathustra/Zoroastro stesso, \u00e8 composta dalle G\u0101th\u0101.\nAll'interno delle Gatha, Zoroastro non menziona mai l'omosessualit\u00e0, come non cita del resto neppure la sessualit\u00e0 in genere. Gli zoroastriani che respingono le parti pi\u00f9 recenti dell'Avesta considerandole una corruzione dell'insegnamento originale di Zoroastro, ritengono che questo costituisca la prova del fatto che l'omosessualit\u00e0 non \u00e8 peccaminosa.\nComunque, molti zoroastriani accettano l'intera Avesta come la loro guida religiosa, ivi compresa la Vendidad, una raccolta di 22 \"Fargard\", o precetti, relativi alla purit\u00e0 religiosa . La Vendidad dichiara:\nL'interpretazione spesso data a questo passaggio (bench\u00e9 Deva pu\u00f2 assumere sia significato di divinit\u00e0 che di demone) affermerebbe che l'omosessualit\u00e0 \u00e8 una forma di adorazione demoniaca, e conseguentemente peccaminosa. Interpretazioni antiche di questo passaggio suggeriscono che i sodomiti possono essere uccisi senza il permesso del Dast\u016br.\nL'omosessualit\u00e0 e la cultura dello zoroastrismo.\nForse la ragione per cui gli zoroastriani tendono a considerare negativamente l'omosessualit\u00e0 non deriva da una proibizione presente nelle Scritture, ma dalla tradizione. Dato che oggi lo zoroastrismo non accetta le conversioni (per appartenere alla congregazione occorre avere entrambi i genitori che ne sono membri), la riproduzione \u00e8 essenziale per il mantenimento della comunit\u00e0, e l'omosessualit\u00e0, che ovviamente non pu\u00f2 portare alla riproduzione, \u00e8 disapprovata, cos\u00ec come lo \u00e8 il celibato. D'altro canto, le comunit\u00e0 zoroastriane oggi sono assolutamente troppo piccole per permettersi di poter considerare l'omosessualit\u00e0 (o il celibato) quale causa di esclusione dalla tradizione della fede.\nDopo la morte di Freddie Mercury, un Parsi notoriamente bisessuale, il suo funerale fu celebrato secondo la tradizione zoroastriana."}
{"id": "514034", "revid": "11959", "url": "https://it.wikipedia.org/wiki?curid=514034", "title": "Nahraw\u00e0n", "text": ""}
{"id": "514036", "revid": "275619", "url": "https://it.wikipedia.org/wiki?curid=514036", "title": "Kimimaro Kaguya", "text": ""}
{"id": "514038", "revid": "1516087", "url": "https://it.wikipedia.org/wiki?curid=514038", "title": "Palla di neve (I Simpson)", "text": "Il nome Palla di neve (\"Snowball\") si riferisce ai cinque gatti posseduti dalla famiglia Simpson dell'omonima serie televisiva statunitense.\nPalla di neve I.\nPalla di neve appariva nella casa dei Simpson ai tempi dei cortometraggi del \"The Tracey Ullman Show\" e ha preso il nome dal suo colore candido. \u00c8 morto investito dalla Chrysler del fratello del sindaco Quimby: ne accenna, tra l'altro, Marge nella lettera che scrive nella prima puntata dello show (intitolata \"Un Natale da cani\"):\nNell'episodio \"Il sassofono di Lisa\" in un flashback viene mostrato Palla di Neve 1 di colore bianco, anche se nell'episodio La paura fa novanta III (IV stagione) viene visto in una foto commemorativa ed appare col pelo nero. Nello stesso episodio, Bart e Lisa provano a resuscitare il gatto con un incantesimo, ma sbagliando, fanno resuscitare i morti. In questa occasione la sua tomba era situata nel cimitero degli animali.\nPalla di neve II.\nPalla di neve II nonostante il suo nome ha il pelo nero (\u00e8 chiamato \"palla di neve\" in memoria del precedente gatto, che invece era bianco) e indossa un collare rosso. \u00c8 un personaggio praticamente marginale, spunto di qualche gag. Nella puntata \"Un cane-coniglio in famiglia\" (della quattordicesima stagione), il gatto salva Homer dalla casetta sull'albero, devastata da un incendio (a differenza del cane che sal\u00ec per prendersi da mangiare).\nNel nono episodio della quindicesima stagione (\"Robot-Homer\"), Palla di neve II viene investito dalla Mercedes del dottor Hibbert, proprio davanti alla casa dei Simpson. Fra le lacrime della famiglia, \u00e8 sepolto nel giardino sul retro, vicino al suo predecessore.\nPalla di neve III.\nMarge, seguendo il consiglio di un manuale scritto da un rabbino surfista, decide di acquistare alla triste Lisa un nuovo micio. Entra cos\u00ec in casa Palla di neve III (un gatto di color marrone), ma ha vita breve: subito prima di cena muore annegato nell'acquario del salotto (questo perch\u00e9 voleva mangiare un pesciolino). Viene anch'esso sepolto in giardino, vicino agli altri.\nColtrane (Palla di neve IV).\nMarge e Lisa tornano al gattile: l\u00ec la bambina decide di comprare un gatto di nome Coltrane (un gatto di color bianco). Lo porta in camera sua, vuol fargli sentire un brano del suo omonimo, e perci\u00f2 accenna qualche nota al sax. Il gatto, spaventato dal rumore, si getta dalla finestra, ma non atterra sulle zampe e muore. Segue la sua sepoltura.\nPalla di neve II (Palla di neve V).\nCacciata dal gattile (perch\u00e9 l'impiegata del gattile si era arrabbiata dicendo che i gatti erano pi\u00f9 sicuri l\u00ec, che nelle sue mani), Lisa torna a casa e si siede sconsolata sull'uscio. All'improvviso vede avvicinarsi la Gattara, che le lancia uno dei numerosi gatti che si porta addosso quotidianamente. Questo micio \u00e8 praticamente identico al defunto Palla di neve II, ma Lisa, ormai priva di fiducia, non vuole prenderlo con s\u00e9. Il gatto se ne va, attraversa la strada, rischia di essere investito dall'auto di Gil Gunderson, che prontamente devia sbattendo contro un albero. Allora Lisa decide di accogliere il gatto in casa e di chiamarlo proprio \"Palla di neve II\" per ristabilire lo \"status quo\" e far finta che nulla sia mai accaduto (e anche per evitare di comprare una nuova ciotola)."}
{"id": "514041", "revid": "44876", "url": "https://it.wikipedia.org/wiki?curid=514041", "title": "IV Serie 1952-1953", "text": "La Quarta Serie 1952-1953 fu la prima edizione di questa categoria calcistica italiana, e il quinto campionato interregionale disputato nel Belpaese.\nIstituzione.\nIn conseguenza del Lodo Barassi, la riforma dei campionati voluta dalla FIGC, nell'estate del 1952 fu istituita la Lega Nazionale IV Serie che super\u00f2 le tre vecchie leghe interregionali di Promozione. Al nuovo campionato ebbero accesso 70 societ\u00e0 della vecchia quarta serie, e 58 club retrocessi dalla Serie C a sua volta riformata.\nIl regolamento prevedeva otto gironi da sedici squadre ciascuno, ognuno dei quali metteva in palio un posto per le finali nazionali che davano accesso alla Serie C, mentre le ultime quattro posizioni comportavano la retrocessione in Promozione Regionale. Un'ulteriore novit\u00e0 introdotta dalla riforma fu il titolo nazionale abbinato al primato assoluto nella manifestazione.\nPartecipanti.\nGirone D.\nIl girone finale fra le quattro capoliste vide tre squadre a pari merito, rendendo quindi necessario secondo le norme allora vigenti un altro turno supplementare fra queste, al termine del quale prevalsero e . I toscani, giunti primi, oltre alla promozione in C si guadagnarono la finale per il titolo di categoria.\nGirone H.\nIl primo nel girone finale delle quattro capoliste meridionali fu il , seguito da e a condividere il secondo posto; lo spareggio a turno secco di Roma fra le due concorrenti, premi\u00f2 i minerari."}
{"id": "514042", "revid": "15756", "url": "https://it.wikipedia.org/wiki?curid=514042", "title": "Antipapa Clemente III", "text": "Biografia.\nGli anni giovanili.\nNato a Parma da una famiglia imparentata con il ramo dei da Correggio della stirpe di Canossa; un suo fratello era Guiberto, poi conte di Parma, che partecip\u00f2 nel 1100 ad una crociata bandita dall'arcivescovo di Milano Anselmo IV; giovanissimo venne avviato alla carriera ecclesiastica. Nel 1057 fu nominato cancelliere imperiale per l'Italia dall'imperatrice Agnese, carica che conserv\u00f2 fino al 1063.\nIl 6 dicembre 1058, a Siena, partecip\u00f2 all'elezione di papa Niccol\u00f2 II; fu presente anche al sinodo di Sutri del 18 gennaio 1059 in cui l'antipapa Benedetto X fu deposto e anatematizzato a favore di Niccol\u00f2. Guiberto, dopo la morte di papa Niccol\u00f2, avvenuta nel 1061, si alle\u00f2 con la fazione imperiale sostenendo Onorio II contro papa Alessandro II. Avendo per\u00f2 la maggior parte della Chiesa ripudiato Onorio II, riconoscendo Alessandro II, l'imperatrice Agnese depose Guiberto dalla carica di cancelliere.\nEgli mantenne un basso profilo per nove anni, anche se continu\u00f2 a mantenere rapporti con la corte tedesca; infatti nel 1072 il re dei Romani Enrico IV lo nomin\u00f2 arcivescovo dell'allora vacante sede di Ravenna. Sebbene papa Alessandro II fosse riluttante ad avallare la nomina, il cardinale Ildebrando di Soana, suo consigliere, lo convinse ad accettare, forse come compromesso per mantenere la pace. Guiberto fece voto di obbedienza al Papa e si insedi\u00f2 nella sede di Ravenna nel 1073.\nL'opposizione a Gregorio VII.\nPoco dopo Alessandro II mor\u00ec ed il 29 aprile 1073 venne eletto Ildebrando col nome di Gregorio VII. Guiberto partecip\u00f2 al primo sinodo quaresimale indetto da Gregorio a Roma nel 1074. In questo sinodo furono approvate importanti leggi contro la corruzione del clero, ma subito egli si dimostr\u00f2 uno dei maggiori oppositori alle riforme gregoriane.\nL'anno successivo, infatti, Guiberto si rifiut\u00f2 di partecipare al secondo sinodo quaresimale trasgredendo cos\u00ec al voto di obbedienza. La sua assenza rese manifesta la sua opposizione al papa. La causa principale del rifiuto delle riforme era l'insistenza ad esigere la fine del concubinato del clero e della simonia e l'espulsione dalla chiesa dei prelati che avrebbero continuato a mantenere le concubine.\nNello stesso anno, re Enrico IV inizi\u00f2 la sua guerra aperta col papato; nel gennaio 1076 il monarca riun\u00ec un sinodo di vescovi a Worms che decise la deposizione di Gregorio VII. Ad essa ader\u00ec probabilmente anche Guiberto: infatti fu raggiunto, insieme ad altri vescovi del nord Italia, dalla scomunica che Gregorio pronunci\u00f2 al sinodo quaresimale dello stesso anno. Poco dopo i vescovi ed i diaconi dissidenti si riunirono a Pavia sotto la presidenza di Guiberto e scomunicarono a loro volta Gregorio VII. Ci\u00f2 provoc\u00f2 un'ulteriore reazione del papa che, durante il sinodo quaresimale del febbraio 1078, pronunci\u00f2 una scomunica espressamente diretta a Guiberto e al suo maggior sostenitore, l'arcivescovo di Milano Tedaldo da Castiglione.\nL'anti-pontificato.\nDurante i quattro anni successivi, il re e il papa alternarono momenti di scontro e di riconciliazione finch\u00e9, dovendo affrontare una ribellione interna di nobili tedeschi, Enrico IV minacci\u00f2 di destituire Gregorio VII, e port\u00f2 a termine le proprie minacce quando convoc\u00f2 i suoi sostenitori nel concilio di Bressanone (16 giugno del 1080). I vescovi decretarono la deposizione di Gregorio VII e il monarca controfirm\u00f2 l'atto. Il concilio elesse papa Guiberto, ma egli dovette attendere quattro anni prima di essere intronizzato e divenire sommo pontefice a tutti gli effetti. Clemente III non ottenne mai, per\u00f2, ampio riconoscimento al di fuori dei territori controllati direttamente dall'imperatore, dove fu considerato come un suo fantoccio privo di qualsiasi iniziativa politica autonoma.\nDopo aver sconfitto e ferito a morte il capo dei nobili tedeschi ribelli, Rodolfo di Svevia, nella battaglia di Hohenm\u00f6lsen del novembre 1080, Enrico IV pot\u00e9 concentrare tutte le sue forze contro Gregorio VII; nel 1081 marci\u00f2 su Roma, ma non riusc\u00ec a penetrarvi col proprio esercito fino al 1084. Gregorio allora si rifugi\u00f2 in Castel Sant'Angelo rifiutandosi di accogliere Enrico, sebbene quest'ultimo avesse offerto di consegnargli Guiberto come prigioniero se il papa avesse accettato di incoronarlo imperatore.\nGregorio pretese che Enrico, come misura preliminare, apparisse nuovamente come penitente davanti ad un consiglio di vescovi. L'imperatore si disse disposto ad accettare, ma contemporaneamente cerc\u00f2 di impedire la riunione dei vescovi, che comunque si svolse per pronunciare una nuova scomunica nei suoi riguardi. Saputo ci\u00f2, Enrico riusc\u00ec ad entrare in Roma con la forza il 21 marzo 1084. In poco tempo abbatt\u00e9 le difese, assediando Gregorio in Castel Sant'Angelo ed insediando in San Giovanni in Laterano Guiberto, che prese il nome di Clemente III (24 marzo). Il 31 marzo Clemente III incoron\u00f2 Enrico IV imperatore in San Pietro.\nIn seguito, per\u00f2, quando giunse la notizia che Roberto il Guiscardo, Duca di Puglia e Calabria (l'alleato normanno di Gregorio), stava correndo in suo aiuto, Clemente fugg\u00ec da Roma insieme all'imperatore. Gregorio fu in seguito liberato, ma dovette fuggire ugualmente, prima a Montecassino e poi a Salerno, dove mor\u00ec il 25 maggio 1085.\nLa morte di Gregorio VII lasci\u00f2 la chiesa divisa: i suoi sostenitori tennero un concilio a Quedlinburgo dove condannarono Clemente III, mentre i sostenitori di Enrico IV tennero un concilio a Magonza che approv\u00f2 la deposizione di Gregorio e sostenne Clemente. Nel 1087 l'antipapa ritorn\u00f2 a Roma e riusc\u00ec a prevalere contro il nuovo pontefice Vittore III. Nel 1089 convoc\u00f2, in tempo pasquale, un sinodo romano. Ma il 3 luglio dello stesso anno il nuovo papa Urbano II prese possesso dell'Urbe; Clemente III fugg\u00ec a Tivoli. A Roma resistette un forte partito guibertista, che nel giro di due anni riport\u00f2 Clemente III sul Soglio pontificio (1091). Clemente riun\u00ec un concilio a Roma che annull\u00f2 la scomunica di Enrico IV.\nNegli anni seguenti, per\u00f2, il potere dell'imperatore and\u00f2 scemando, mentre crebbe l'autorit\u00e0 di Urbano II. Nel 1094 Clemente dovette fuggire da Roma a causa del tradimento del capitano delle sue milizie, che pass\u00f2 dalla parte di Urbano II. Dopo il ritorno in Germania di Enrico IV, l'influenza di Clemente III fu confinata solo nella provincia ecclesiastica ravennate (la Romagna e il Bolognese) e poche altre zone dell'Italia settentrionale.\nLa morte.\nQuando nel 1099 venne eletto papa Pasquale II, Clemente si rec\u00f2 ad Albano sperando ancora di poter ritornare a Roma, ma fu costretto a ritirarsi ed a riparare a Civita Castellana dove mor\u00ec l'8 settembre 1100.\nI resti di Clemente III, sepolti nella Cattedrale di Civita Castellana, divennero in breve oggetti di culto per la popolazione locale, poich\u00e9 si diffuse la voce che sulla tomba dell'antipapa, a seguito della trasudazione di un misterioso liquido profumato, si verificassero numerosi miracoli. Per contrastare questo culto Papa Pasquale II ne fece disseppellire le spoglie per disperderle nel Tevere.\nI seguaci di Clemente III elessero come suo successore Teodorico che per\u00f2 non rappresent\u00f2 mai una vera minaccia per il papa legittimo."}
{"id": "514043", "revid": "118593144", "url": "https://it.wikipedia.org/wiki?curid=514043", "title": "Vardar", "text": "Il Vardar (in macedone \"B\u0430\u0440\u0434\u0430p\"/Vardar; in greco antico \"\u1f08\u03be\u03b9\u03cc\u03c2\"/Axi\u00f3s; in neogreco \"\u0392\u03b1\u03c1\u03b4\u03ac\u03c1\u03b7\u03c2\"/Vard\u00e1ris o \"A\u03be\u03b9\u03cc\u03c2\"/Axi\u00f3s, da cui l'italiano Assio; in latino \"Axius\") \u00e8 un fiume dell'Europa sud-orientale lungo circa 388\u00a0chilometri.\nGeografia.\nIl suo bacino \u00e8 di circa 25.000\u00a0km\u00b2. Il fiume nasce nei rilievi nord-occidentali della Macedonia del Nord presso la citt\u00e0 di Gostivar e inizialmente scorre verso nord. Poco prima del confine con la Serbia (Kosovo) si dirige dapprima a est e poi verso sud-est mantenendo questa direzione fino al delta nel Mar Egeo poco a ovest di Salonicco in Grecia.\nIl Vardar attraversa Skopje, la capitale della Macedonia del Nord, e la sua vallata costituisce un'importante via di comunicazione nel Paese, \u00e8 infatti percorsa dalla pi\u00f9 importante tratta ferroviaria della regione (la linea Belgrado\u2013Skopje\u2013Salonicco) e dall'autostrada che attraversa il Paese da nord a sud.\nOmaggi.\nLa squadra di calcio macedone del trae il proprio nome da quella del fiume."}
{"id": "514049", "revid": "838137", "url": "https://it.wikipedia.org/wiki?curid=514049", "title": "Sergej Luk'janenko", "text": "Biografia.\nLuk'janenko \u00e8 nato a Karatau, in Kazakistan, parte dell'allora Unione Sovietica. Dopo la scuola superiore si trasfer\u00ec ad Almaty, dove ha studiato psichiatria. Nello stesso istituto, Alma-Ata State Medical Institute, ha svolto poi un periodo di praticantato, per essere assunto (dopo la laurea, 1992) in uno degli ospedali della citt\u00e0 e specializzarsi in psichiatria infantile. Poco dopo ha abbandonato la professione medica, anche a causa delle difficolt\u00e0 economiche, dedicandosi alla scrittura.\nDal 1993 al 1996 ha lavorato presso una rivista locale di fantascienza. Nel 1996 si \u00e8 trasferito a Mosca dove lavora e vive con la sua famiglia.\nVita privata.\nLuk'janenko ha incontrato la sua futura moglie Sonja nel 1990 mentre frequentava l'universit\u00e0, per sposarsi con lei pi\u00f9 tardi lo stesso anno. \u00c8 una collega psichiatra, anch'essa specializzata in psichiatria infantile. Luk'janenko e sua moglie Sonja vivono a Mosca con i loro affezionati animali domestici (alcuni topi e due Yorkshire Terrier).\nCarriera di scrittore.\nAutore di numerosi romanzi, \u00e8 uno dei pi\u00f9 noti e premiati scrittori russi di fantascienza e fantasy. La sua opera pi\u00f9 nota probabilmente \u00e8 la serie dei No\u010dnoj Dozor, i Guardiani che si battono nell'eterno scontro fra il Bene e il Male. \"I guardiani della notte\", primo episodio della saga, \u00e8 diventato un libro \"cult\" in Russia, soprattutto per il pubblico giovanile, probabilmente pi\u00f9 famoso de \"Il Signore degli Anelli\" di Tolkien.\nI primi anni.\nLuk'janenko inizi\u00f2 a scrivere verso la met\u00e0 degli anni ottanta e diede alla luce il suo primo lavoro nel 1988. Il titolo inglese del racconto breve era in origine \"Misconduct\", ma venne pubblicato in seguito come \"Where The Mean Enemy Lurks\". Tuttora non sono pubblicati in lingua italiana.\nPur trovandosi a scrivere in un periodo politicamente movimentato, dove la fantascienza poteva spesso venire considerata uno strumento politico pi\u00f9 che un'arte, Luk'janenko ebbe la fortuna di attirare la benevolenza delle alte sfere, ottenendo il supporto statale che gli consent\u00ec di frequentare seminari e anche pubblicare alcune storie brevi e racconti.\nI lavori di questo suo primo periodo rivelano chiaramente l'influenza del famoso scrittore per l'infanzia russo Vladislav Krapivin, di cui Luk'janenko rimane tuttora un ammiratore. Fra questi possiamo ricordare \"Eight Color of Rainbow\", che condivide con gli altri lavori del primo periodo le tematiche del passaggio all'et\u00e0 adulta, della lealt\u00e0, dell'amicizia. I protagonisti sono sempre adolescenti, come anche l'audience per cui sono scritti.\nL'ascesa.\nNonostante il periodo difficile per la letteratura domestica venutosi a creare con il crollo dell'Unione Sovietica, Luk'janenko ebbe la fortuna di essere gi\u00e0 abbastanza conosciuto nell'ambiente della fantascienza. La circolazione di alcune copie elettroniche dei suoi romanzi e il suo stile personale che combinava trame intricate e azione gli valsero l'affermazione sulla scena letteraria fantascientifica russa.\nDi questo periodo sono le opere \"Nuclear Dream\", una collezione di racconti brevi, e due epopee spaziali, entrambe trilogie: \"Lord from Planet Earth\" e \"Line of Dreams\" (ispirata all'ambientazione del videogioco \"Master of Orion\"). Uno dei suoi libri pi\u00f9 notevoli di questo periodo rimane \"Autumn Visits\", scritto in un difficile periodo di profonda depressione. Bisogna menzionare in questo periodo anche \"Labyrinth of Reflections\", spesso considerato un romanzo cyberpunk, ma da molti considerato pi\u00f9 semplicemente una storia d'amore. Curiosamente a quel tempo Luk'janenko non disponeva ancora di una connessione internet e bas\u00f2 la sua conoscenza cyberpunk soltanto sulla propria esperienza della wan.\nIl cambiamento.\nSi pu\u00f2 considerare il trasferimento a Mosca come la fine del primo periodo di Luk'janenko. Da quel momento in poi, anche grazie ad un ambiente editoriale e letterario pi\u00f9 aperto, Luk'janenko inizi\u00f2 una serie di sperimentazioni letterarie ed un nuovo periodo della sua carriera. Di questo periodo sono lavori come \"Seekers of Heaven\" e la serie \"Genome\" (in realt\u00e0 un compimento di suoi precedenti lavori) e ancora \"The Stars Are Cold Toys\".\nIl successo.\nL'opera che lo consacr\u00f2 definitivamente al successo \u00e8 \"I guardiani della notte\", che segna il ritorno di Luk'janenko al fantasy, genere spesso toccato ma mai approfondito dall'autore. In particolare l'ambientazione \"urban fantasy\" a Mosca \u00e8 particolarmente pittoresca e ricca di figure vivide e personaggi convincenti che gli hanno aperto la strada al successo in patria.\nNel 2004 \"I guardiani della notte\" \u00e8 diventato un film distribuito prima in Russia dalla Gemini e successivamente adattato dalla Fox Searchlight per la distribuzione internazionale. Il film arriva anche in Italia il 24 ottobre 2005. Il film, pur essendo completamente diverso dai romanzi d'origine, \u00e8 stato salutato come \"il nuovo inizio del cinema russo\" e proposto alla selezione dell'Oscar straniero, inoltre ha polverizzato ogni record di incassi fino a imporsi all'attenzione delle majors americane ottenendo la distribuzione in molti Paesi. Il capitolo cinematografico successivo, \"I guardiani del giorno\", \u00e8 uscito in Russia a gennaio 2006, uscito negli Stati Uniti nel giugno, 2007, ed in Italia il 9 novembre 2007.\nNel 2008, dopo l'uscita del quarto libro della saga dei guardiani, \"Gli ultimi guardiani\", lo scrittore sembrava aver dichiarato di voler chiudere definitivamente con il \"Ciclo dei Guardiano\". Queste voci non sono state per\u00f2 confermate, tant'\u00e8 che nel 2012 \u00e8 uscito un altro capitolo, \"Novyi Dozor\" (\"\u041d\u043e\u0432\u044b\u0439 \u0434\u043e\u0437\u043e\u0440\"), che \u00e8 arrivato in Italia nell'ottobre 2015, sempre da Mondadori. Ancora una volta si era detto che questo sarebbe stato l'ultimo, ma ancora una volta le voci sono state smentite: nel 2014 \u00e8 infatti arrivato il 6\u00ba capitolo, \"Shestoi Dozor (\u0428\u0435\u0441\u0442\u043e\u0439 \u0414\u043e\u0437\u043e\u0440)\", ancora inedito in Italia ma che presumibilmente arriver\u00e0 nell'autunno 2016. Questa volta \u00e8 per\u00f2 lo stesso autore a confermare che sar\u00e0 l'ultimo libro e che \u00e8 sempre stato nelle sue intenzioni arrivare a 6 libri per il \"Ciclo dei Guardiani\".\nOpere.\nCiclo dei Guardiani.\nI primi tre volumi sono stati riuniti nella raccolta \"I guardiani della notte - La trilogia\", Mondadori, 2012."}
{"id": "514051", "revid": "2148703", "url": "https://it.wikipedia.org/wiki?curid=514051", "title": "Disputa delle isole Curili", "text": "Disputa delle isole Curili (in russo \u0421\u043f\u043e\u0440 \u043e \u043f\u0440\u0438\u043d\u0430\u0434\u043b\u0435\u0436\u043d\u043e\u0441\u0442\u0438 \u041a\u0443\u0440\u0438\u043b\u044c\u0441\u043a\u0438\u0445 \u043e\u0441\u0442\u0440\u043e\u0432\u043e\u0432, \"Spor o prinadlezhnosti Kuril'skikh ostrovov\"; in giapponese \u5317\u65b9\u9818\u571f\u554f\u984c, \"Hopp\u014dry\u014ddomondai\") \u00e8 il nome italiano della controversia internazionale sorta fra Russia e Giappone alla fine della seconda guerra mondiale, ancora irrisolta.\nPremesse.\nTrattato di Shimoda.\nI primi contatti diplomatici tra Russia e Giappone datano 1855 (Trattato di Shimoda), in cui viene stabilita un'amministrazione congiunta di Sachalin e la suddivisione delle Curili che lascia al Giappone la sovranit\u00e0 sulle quattro isole pi\u00f9 vicine al suo territorio e le restanti alla Russia. Prima di allora non esistevano relazioni diplomatiche tra i due stati che avallassero rivendicazioni dell'una o dell'altra parte sull'arcipelago (all'epoca abitato dagli indigeni Ainu).\nTrattato di San Pietroburgo.\nNel 1875, con il Trattato di San Pietroburgo, le due nazioni si accordano pacificamente per una rinuncia dell'Impero russo alle Curili in cambio della sovranit\u00e0 totale sull'isola di Sachalin.\nTrattato di Portsmouth.\nA seguito della disfatta russa nella guerra tra i due imperi nel 1904-1905, le Curili vengono confermate al Giappone (Trattato di Portsmouth) (che ottiene il possesso della met\u00e0 meridionale di Sachalin e il protettorato sulla Corea), dando il via alla politica giapponese di espansione imperialistica sul continente.\nGli eventi che portarono alla disputa.\nSeconda guerra mondiale: Jalta e Potsdam.\nTra l'agosto e il settembre del 1945, alla fine della Seconda guerra mondiale, tenendo fede agli accordi presi a Jalta (in cui l'URSS si impegnava ad entrare in guerra contro il Giappone entro due o tre mesi dal termine delle ostilit\u00e0 in Europa), l'Armata Rossa occup\u00f2 le isole Curili (Kiril) per assicurarsi definitivamente il controllo sugli stretti di fronte alla base navale di Vladivostok sul Pacifico, potentemente armata e vitale per il controllo dell'area nord del Mar del Giappone e del Pacifico nordoccidentale.\nTrattato di San Francisco.\nPer la mancata risoluzione della questione nel Trattato di San Francisco, che l'Unione Sovietica non firm\u00f2 anche perch\u00e9 il trattato, in violazione degli accordi di Jalta, non riconosceva la sovranit\u00e0 sovietica sull'isola di Sachalin e le Curili, secondo il Giappone sulla questione occorre ancora fare riferimento al Trattato di Shimoda, del 1855, che prevedeva una linea di confine che lasciava al Giappone le quattro isole pi\u00f9 meridionali delle Curili: Kuna\u0161ir, Iturup, \u0160ikotan e Chabomai.\nLe differenti posizioni.\nLa posizione del Giappone \u00e8 che nelle conferenze di Jalta e Potsdam si parla rispettivamente di rinuncia giapponese alle Isole Curili (senza tuttavia menzionare l'accettazione della sovranit\u00e0 sovietica sull'arcipelago) nel primo e dei territori sottratti dal Giappone con la forza.\nIl Giappone (che ha sempre chiamato le quattro isole pi\u00f9 meridionali \"Territori del Nord\") sostiene che le isole in questione tecnicamente non facevano parte delle Curili per ragioni amministrative e che esse non erano mai state sotto sovranit\u00e0 russa prima del 1945, quindi non si pu\u00f2 loro applicare n\u00e9 la definizione di Jalta n\u00e9 quella di Potsdam. La Russia sostiene che queste pretese sono infondate in quanto geograficamente le isole appartengono all'arcipelago menzionato a Jalta e dal trattato non firmato di San Francisco (come dimostrato anche dalle cartine ivi proposte).\nIl Giappone, per secolari problemi di sovrappopolazione considera le isole una potenziale soluzione a questa situazione, dato che la vita nelle isole, dal clima molto rigido, sarebbe oggi molto pi\u00f9 accettabile che in passato.\nTrattative diplomatiche.\nDal 1956, nonostante siano state compiute lunghe trattative diplomatiche, non si riesce a trovare un accordo di pace per porre fine alla disputa. La Russia di recente ha proposto la restituzione di due sole isole (che costituiscono il 6% del territorio conteso) mentre il Giappone le reclama tutte e quattro.\nSviluppi nel ventunesimo secolo.\nNel 2006 un pescatore di granchi giapponese, Mitsuhiro Morita, fu ucciso con un colpo di pistola alla testa da una nave di pattuglia russa a nord-est dell'isola di Hokkaid\u014d. Le conseguenze di questo incidente, tuttavia, furono minime."}
{"id": "514052", "revid": "2519", "url": "https://it.wikipedia.org/wiki?curid=514052", "title": "Axios", "text": ""}
{"id": "514053", "revid": "1318658", "url": "https://it.wikipedia.org/wiki?curid=514053", "title": "Arrondissement di Nogent-sur-Seine", "text": "L\"arrondissement\" di Nogent-sur-Seine \u00e8 un \"arrondissement\" dipartimentale della Francia situato nel dipartimento dell'Aube, nella regione Grand Est.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 82 comuni raggruppati in 6 cantoni:"}
{"id": "514055", "revid": "298055", "url": "https://it.wikipedia.org/wiki?curid=514055", "title": "Bastiano Baldassarre Bucci", "text": ""}
{"id": "514058", "revid": "1318658", "url": "https://it.wikipedia.org/wiki?curid=514058", "title": "Arrondissement di Bar-sur-Aube", "text": "L\"arrondissement\" di Bar-sur-Aube \u00e8 un \"arrondissement\" dipartimentale della Francia situato nel dipartimento dell'Aube, nella regione Grand Est.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 104 comuni raggruppati in 5 cantoni:"}
{"id": "514060", "revid": "1318658", "url": "https://it.wikipedia.org/wiki?curid=514060", "title": "Lago di Ocrida", "text": "Il lago di Ocrida (in lingua macedone: \u041e\u0445\u0440\u0438\u0434\u0441\u043a\u043e \u0415\u0437\u0435\u0440\u043e, \"Ohridsko Ezero\"; in lingua albanese: \"Liqeni i Pogradecit\", pi\u00f9 raramente \"Liqeni i Ohrit \", lago di Pogradec) \u00e8 uno dei maggiori laghi della penisola balcanica ed \u00e8 considerato uno dei pi\u00f9 antichi della Terra.\nIl lago \u00e8 situato ad un'altitudine di 695\u00a0m s.l.m., ha una superficie di 358\u00a0km\u00b2 (370\u00a0km\u00b2 \u00e8 la superficie del lago di Garda) e la massima profondit\u00e0 raggiunge i 420\u00a0m.\nIl lago appartiene per circa due terzi alla Macedonia del Nord e per il resto all'Albania.\nLe citt\u00e0 principali sulla costa macedone sono Ocrida (\"Ohrid\") e Struga mentre il centro pi\u00f9 importante della parte albanese \u00e8 la citt\u00e0 di Pogradec.\nEt\u00e0.\nLa sua origine risale a pi\u00f9 di un milione di anni, il che ne fa il lago pi\u00f9 antico d'Europa. L'et\u00e0 \u00e8 stata determinata con studi effettuati su carote profonde, prelevate alla base dei sedimenti lacustri depostisi sul fondo del lago, prelevate in cinque luoghi del lago nel 2013, per un totale di 2000 metri di carote e pubblicati nel 2014 ad opera di un gruppo internazionale di studiosi.\nAmbiente.\nFauna.\n\u00c8 il lago con il maggior numero di specie endemiche del mondo: 212 fra specie animali e vegetali; tra queste \u00e8 nota la fauna ittica caratterizzata da un elevatissimo tasso di endemismo, che pertanto necessita di particolare tutela. Alcune specie di pesci endemiche del lago sono la trota del lago di Ocrida ed il carpione del lago di Ocrida. Per questo suo interesse naturalistico il lago \u00e8 stato dichiarato patrimonio dell'Umanit\u00e0 dall'UNESCO nel 1979."}
{"id": "514062", "revid": "1226", "url": "https://it.wikipedia.org/wiki?curid=514062", "title": "Nausicani", "text": ""}
{"id": "514063", "revid": "2519", "url": "https://it.wikipedia.org/wiki?curid=514063", "title": "Lago Ohrid", "text": ""}
{"id": "514064", "revid": "2519", "url": "https://it.wikipedia.org/wiki?curid=514064", "title": "Lago di Ohrid", "text": ""}
{"id": "514065", "revid": "125447906", "url": "https://it.wikipedia.org/wiki?curid=514065", "title": "Hibernian Football Club", "text": "L'Hibernian Football Club (talora \"Hibs\" o \"Hibees\") \u00e8 un club calcistico scozzese di Edimburgo, militante in Scottish Premiership.\nBasata nel distretto cittadino di Leith, rappresenta insieme ai concittadini la capitale scozzese in massima divisione nazionale.\nCampione di Scozia quattro volte (1902, 1948, 1951 e 1952) \u00e8 assieme alla citata e all', la terza squadra del Paese per campionati nazionali vinti.\nVanta anche la vittoria in tre Coppe di Scozia e altrettante Coppe di Lega scozzesi.\nStoria.\nL'Hibernian fu fondato nel 1875 da appassionati di calcio di origine irlandese (\"Hibernia\" essendo l'antico nome latino dell'isola di Irlanda) tra cui si ricordano Canon Edward Joseph Hannan e Michael Whelahan. La squadra originariamente gioc\u00f2 nel campo vicino Meadows, a sud della citt\u00e0 vecchia di Edimburgo, per poi trasferirsi nella sua sede corrente, Easter Road a Leith, nel 1880. Fu la prima importante societ\u00e0 calcistica formata da immigranti irlandesi cattolici, da cui il nome Hibernians, come il corrispondente latino di Irlanda. La denominazione iniziale prevedeva infatti anche \"Irishmen Football Club\" (\"Squadra di calcio degli irlandesi\"). Come l'Hibernian di Edimburgo furono fondati anche altre societ\u00e0 di immigrati irlandesi-cattolici come il Dundee Hibernian (oggi Dundee United) ed il Glasgow Hibernian (oggi ). Oggi l'Hibernian \u00e8 molto meno legato alle sue origine irlandesi e cattoliche ed i suoi tifosi sono pi\u00f9 uniti dalle origini geografiche (per lo pi\u00f9 la zona est di Edimburgo).\nNel 1887 l'Hibernian vinse la Scottish Cup, suo primo trofeo ufficiale, e in seguito (13 agosto 1887) sconfisse il Preston North End in una partita denominata \"World championship decider\", tra le squadre vincitrici della coppa nazionale di Scozia e di Inghilterra. Nella stagione 1893-94 esord\u00ec in Scottish Division Two, seconda serie del campionato scozzese, e un anno dopo ottenne la promozione in Scottish Division One.\nDopo una seconda Coppa di Scozia, l'Hibernian vinse per la prima volta il campionato nella stagione 1902-03. Nei decenni successivi non conquist\u00f2 altri trofei: raggiunse per tre volte la finale in coppa, mentre in campionato non and\u00f2 oltre il terzo posto, facendo pure una parentesi in Scottish Division Two agli inizi degli anni '30.\nNel dopoguerra l'Hibernian ebbe il suo periodo migliore: conquist\u00f2 per tre volte il campionato scozzese nel 1948, 1951 e 1952 e per altre tre volte arriv\u00f2 secondo in classifica (di cui una a pari punti coi Rangers, che vinsero grazie al quoziente reti). Non vinse invece la coppa nazionale, con altre due sconfitte in finale.\nNel 1967 gli \"Hibs\" disputarono l'unica edizione del campionato dell'United Soccer Association, lega che poteva fregiarsi del titolo di campionato di Prima Divisione su riconoscimento della FIFA: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League; la squadra di Toronto fu rappresentata per l'appunto dall'Hibernian. La squadra, nelle veci del Toronto City Soccer Club, non super\u00f2 le qualificazioni per i \"play-off\", chiudendo la stagione al terzo posto della Eastern Division.\nTorn\u00f2 a vincere un trofeo nel 1973, quando conquist\u00f2 la Scottish League Cup. Nei successivi due campionati si classific\u00f2 secondo (nel 1973-74 dietro al Celtic e nel 1974-75 dietro ai Rangers). Cinque anni dopo, tuttavia, retrocesse in First Division, dalla quale risal\u00ec subito. Vinse nuovamente la Scottish League Cup nel 1992, retrocesse dalla Premier Division nel 1998 e l'anno successivo ottenne la promozione nella nuova Scottish Premier League.\nDopo la terza Coppa di Lega (2007) si registrarono poche gioie per i colori dell'Hibernian; fu positiva la stagione 2009-10 in cui gli \"Hibs\", sotto la guida di John Hughes e grazie alle prestazioni di giocatori importanti, come Anthony Stokes, Derek Riordan e Liam Miller, raggiunsero il 4\u00ba posto in campionato, valevole per la qualificazione in Europa League.\nGi\u00e0 dall'anno successivo per\u00f2 iniziarono i problemi della squadra, con l'esonero di Hughes e l'arrivo di Colin Calderwood, dopo l'eliminazione in Europa ed un pessimo inizio di campionato. Neanche in ambito cittadino le cose andarono bene per gli \"Hibs\": dai tre incontri giocati contro gli Hearts arriv\u00f2 solo un pareggio. A fine stagione la classifica vide i verdi di Edimburgo classificarsi 10\u00b0. Ancora peggio andarono le cose nella stagione 2011-12: Calderwood fu esonerato a novembre ed al suo posto venne chiamato Pat Fenlon, ex allenatore dei Bohemians, quando gli \"Hibs\" erano penultimi in SPL, con un solo punto di vantaggio sul Dunfermline, ultimo in classifica. Una serie di buoni risultati per\u00f2, tra cui il successo per 4-0 proprio contro il Dunfermline, fecero raggiungere la salvezza con una giornata d'anticipo. Gli \"Hibs\" arrivano anche in finale in Scottish FA Cup, ma vengono sconfitti 5-1 dai rivali Hearts.\nLa Scottish Premier League 2012-2013 inizia bene per i colori bianco-verdi, e la squadra arriva a occupare il secondo posto alle spalle dell'inarrivabile ; ma la crisi d risultati di fine stagione comporta il mancato aggancio della Top Six. A fine campionato gli Hibs arrivano al 7\u00ba posto. In Scottish FA Cup l'Hibernian raggiunge ancora la finale, dove perde 3-0 contro il Celtic; sono cos\u00ec 111 gli anni passati dall'ultima vittoria della squadra di Edimburgo della coppa nazionale, nonch\u00e9 dieci sconfitte consecutive in altrettante finali. Anche in questa stagione si mettono in mostra alcuni giocatori: in primis Leigh Griffiths, oltre ai giovani Alex Harris e Ross Caldwell, autore del gol vittoria nell'ultimo derby contro gli Hearts.\nDisastrosa la stagione 2013-14: nonostante una buona campagna acquisti (arrivano Liam Craig dal St Johnstone e James Collins dallo Swindon) e una buona partenza in campionato, la squadra subisce varie battute d'arresto, tra le quali la sconfitta nel derby contro gli Hearts, nella Scottish League Cup, che costa l'esonero di Fenlon. L'arrivo al suo posto di Terry Butcher fa pensare a una ripresa, ma arriva una impressionante serie di gare senza vittorie (12 incontri) che costringe gli Hibs ai play-out contro l'Hamilton; all'andata gli uomini di Butcher vincono 2-0 fuori casa, ma vanificano tutto al ritorno, perdendo con lo stesso punteggio i tempi regolamentari, per poi soccombere nella lotteria dei rigori e comportando la retrocessione della squadra, come non accadeva dal 1998.\nIn seguito a tale disastro, Butcher \u00e8 stato sostituito da Alan Stubbs, pronto ad affrontare una Scottish Championship tra le pi\u00f9 difficili di sempre, con la contemporanea presenza anche dei Rangers e degli Hearts: nella stagione 2014-15, nonostante l'ottimo secondo posto alle spalle degli Hearts (vincitori del campionato gi\u00e0 a marzo) e davanti ai Rangers, la compagine di Edimburgo viene battuta nella semifinale play-off proprio dalla squadra di Glasgow e quindi costretta a disputare la stagione successiva ancora in Championship. Anche nella stagione 2015-16 arriva una sconfitta nella semifinale play-off, stavolta contro il Falkirk. Giunta in finale di Coppa di Lega, viene sconfitta per 2-1 ai tempi supplementari dal Ross County. Arriva comunque una gioia dalla finale di Coppa di Scozia, dove gli Hibs battono per 3-2 i Rangers, spezzando il tab\u00f9 delle finali perse e sollevando finalmente un trofeo che mancava in bacheca da ben 114 anni. Quella contro i Rangers \u00e8 anche la prima finale di Coppa nazionale tra due squadre provenienti dalla Championship.\nNella stagione 2016-2017 l'Hibernian vince il campionato e torna in Premiership dopo tre anni, mentre in Coppa di Scozia, dopo aver battuto Bonnyrigg Rose, Hearts ed Ayr United, esce in semifinale contro l'Aberdeen. Il successivo campionato in massima serie \u00e8 positivo e gli Hibs si classificano al quarto posto, ottenendo l'accesso in Europa League; in Coppa di Scozia perdono al quarto turno contro gli Hearts, vincitore dopo le due sconfitte nei derby delle due precedenti edizioni. \nNelle qualificazioni di UEFA Europa League 2018-2019, il club scozzese batte in entrambi i match (andata e ritorno), la compagine faroese del NSI Runavik con un complessivo finale di 12-5; si tratta del doppio incrocio col maggior numero di gol nella storia del torneo.\nNel turno seguente il club si impone anche sui greci dell', prima di venire eliminato dai norvegesi del . In Premiership l'Hibernian disputa un buon inizio di stagione che lo porta al secondo posto dietro agli Hearts, in seguito registra un periodo di flessione durante il quale scivola a met\u00e0 classifica e infine, con una graduale ripresa, riesce a raggiungere il quinto posto a fine campionato. Nel campionato successivo, interrotto per la pandemia di COVID-19, si classifica settimo, sfavorito da una peggiore media punti rispetto al St. Johnstone. In Scottish Cup raggiunge le semifinali.\nIn Premiership 2020-2021 l'Hibernian parte tenendo il passo dei Rangers, coi quali condivide il primo posto in classifica fino alla quinta giornata. Successivamente perde contatto dalla capolista ed \u00e8 raggiunto e superato dal Celtic, quindi si assesta in terza posizione, a lungo contesa con l'Aberdeen fino allo scontro diretto decisivo nello split di fine stagione, che vede l'Hibernian imporsi in casa degli avversari e assicurarsi il terzo posto. In Coppa di Scozia incappa in un'altra sconfitta in finale, contro il St. Johnstone (0-1).\nColori e simboli.\nI colori sociali dell'Hibernian sono il verde e il bianco, indossati ed utilizzati dal club sin dalla fondazione nel 1875. Storicamente i pantaloncini sono stati bianchi, ma ultimamente non \u00e8 raro che siano verdi. La maglia invece \u00e8 tradizionalmente verde con maniche bianche e colletto bianco. I calzettoni infine sono verdi con qualche risvolto bianco.\nIn trasferta invece i colori utilizzati sono stati molti, dal verde menta (tuttora utilizzato), giallo, viola, nero, bianco nonch\u00e9 un verde scuro. Nei primissimi anni della sua storia, l'Hibernian utilizz\u00f2 una divisa a strisce orizzontali, del tutto identica a quella del Celtic e delle squadre in genere vicine al pubblico irlandese. Fu dal 1879 che gli \"Hibs\" adottarono la divisa tutta verde, alla quale furono aggiunte soltanto nel 1938 le maniche bianche, probabilmente seguendo l'esempio dell'Arsenal che aggiunse le maniche bianche proprio in quegli anni. Nel 2004 furono adottati dei pantaloncini verdi per celebrare la ricorrenza di una prestigiosa vittoria per 2-0 della squadra avvenuto nell'ottobre del 1964 contro il : in quell'occasione furono costretti ad indossare pantaloncini verdi infatti per evitare confusione con la tenuta monocromatica bianca degli spagnoli.\nDal 2004, eccetto per una stagione, l'Hibernian ha sempre indossato i pantaloncini verdi.\nLo stemma del club \u00e8 cambiato frequentemente nel corso degli anni, riflettendo il continuo dibattito sull'identit\u00e0 del club, in merito al continuare ad esporre e mantenere la sua eredit\u00e0 alla cultura irlandese o evitare i problemi di settarismo che si sono verificati per molto tempo a Glasgow tra Celtic e Rangers.\nL'arpa, simbolo irlandese per eccellenza, fu prima rimossa negli anni 1950, poi reintrodotta nel 2000 quando il logo fu ridisegnato e rinnovato. Il direttore del Museo del Calcio Scozzese, Ged O'Brien, disse nel 2001 che l'attuale composizione del logo degli \"Hibs\" era molto azzeccata e si rifaceva ai molti aspetti storici e culturali dai quali gli Hibernians avevano attinto - \"it has Leith, Edinburgh and Ireland in it\" (\"contiene Leith, Edimburgo e l'Irlanda\")\nStadio.\nLo stadio degli incontri casalinghi dell'Hibernian \u00e8 l'Easter Road, situato nel distretto di Leith. Costruito nel 1893, ha una capienza attuale di 20.421 persone.\nGli Hibs nella cultura di massa.\nLa squadra ricorre spesso nei romanzi dello scrittore Irvine Welsh, visto che quasi tutti i loro personaggi principali ne sono tifosi, come anche lo stesso autore.\nAd esempio in \"Trainspotting\", la squadra ricorre spesso nei dialoghi dei personaggi e, nella riproduzione cinematografica di Danny Boyle, vediamo la bandiera degli Hibs sul muro della camera di Mark Renton. Inoltre in una partita di calcetto all'inizio del film, si nota Frank Begbie, indossare proprio una maglietta dell'Hibernian, cos\u00ec come lo stesso Renton.\nIn un altro romanzo di Welsh, \"The Acid House\", il protagonista di una delle storie \u00e8 Coco Bryce, facente parte del gruppo di tifosi Capital City Service (CCS); nella scena finale dell'episodio, Coco torner\u00e0 in s\u00e9 da una brutta esperienza causata dagli acidi di cui era accanito consumatore, proprio in un pub in cui tifosi degli Hibs, cantando e bevendo, si preparavano al derby con gli Hearts.\nIn \"Colla\" tre dei quattro protagonisti sono tifosi sfegatati degli Hibs. In uno degli episodi centrali del romanzo, i ragazzi con tutta la loro banda si recano allo stadio mischiandosi intenzionalmente alla tifoseria rivale e causando una rissa interrotta solo dall'arrivo della polizia.\nAnche in \"Tolleranza zero\", il personaggio principale, Roy Strang, diventa membro dei CCS, incontrando altri personaggi ricorrenti nei romanzi di Welsh (Lexo Setterington e Ghostie Gorman).\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2021-2022.\n\"Aggiornata al 3 febbraio 2022.\"\nRosa 2020-2021.\n\"Aggiornata al 1\u00ba febbraio 2021.\"\nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 coi concittadini degli Hearts, contro cui l'Hibernian disputa il derby di Edimburgo, uno dei pi\u00f9 antichi in assoluto essendo la prima partita risalente al 1875."}
{"id": "514079", "revid": "1318658", "url": "https://it.wikipedia.org/wiki?curid=514079", "title": "Arrondissement di Carcassonne", "text": "L\"arrondissement\" di Carcassonne \u00e8 un \"arrondissement\" dipartimentale della Francia situato nel dipartimento dell'Aude, nella regione Occitania.\nStoria.\nFu creato nel 1800 sulla base dei preesistenti distretti. Nel 1926 integr\u00f2 l'arrondissement soppresso di Castelnaudary.\nComposizione.\nL\"arrondissement\" \u00e8 composto da 207 comuni raggruppati in 18 cantoni:"}
{"id": "514080", "revid": "767487", "url": "https://it.wikipedia.org/wiki?curid=514080", "title": "Cesare Benedetti (calciatore 1920-2002)", "text": "Carriera.\nCalciatore.\nClub.\nViene spesso confuso con il suo omonimo Cesare Benedetti (I) con il quale condivide sia l'anno di nascita che la militanza nella Roma in anni ravvicinati. Viene pertanto distinto come Cesare Benedetti (II).\nNel 1932 inizi\u00f2 la sua carriera di calciatore nelle giovanili della squadra della sua citt\u00e0 natale, il , esordendo a 16 anni in prima squadra nella partita Treviso-Udinese (2-0) del 26 settembre 1937.\nDurante il servizio militare obbligatorio, il Presidente Renato Dall'Ara lo fece trasferire al 35\u00ba Reggimento con l'intento di formare la mediana del Bologna con Vittorio Malagoli ed Aurelio Marchese. Poco tempo dopo, per\u00f2, il Reggimento al quale Benedetti apparteneva venne trasferito in Calabria, impedendogli di giocare con quella squadra.\nA pochi giorni dall'invio sul fronte africano, Benedetti fu poi trasferito all'81\u00ba Reggimento grazie all'interessamento del Presidente Edgardo Bazzini della Roma, nella quale milit\u00f2 nella stagione 1942-1943 senza per\u00f2 essere mai schierato in partite ufficiali in prima squadra.\nDopo la sospensione del campionato italiano di calcio a causa delle vicende belliche, torn\u00f2 a giocare a Roma l'anomalo campionato 1945-1946 (6 presenze complessive), e al termine venne acquistato dalla con cui ottenne la storica promozione in serie A nel 1946-1947 e disput\u00f2 in massima serie da titolare (25 presenze all'attivo) l'annata seguente.\nNel dicembre 1948 torn\u00f2, quindi, a Treviso dove chiuse la carriera disputando il campionato di 1948-1949.\nHa complessivamente totalizzato 25 presenze nella Serie A a girone unico, e 31 presenze in Serie B.\nPittore.\nLa carriera pittorica di Ben\u00e9 ebbe inizio nel 1949, dopo aver appeso le scarpe da calcio al chiodo.\nNel suo lungo percorso artistico, ha conosciuto tanti artisti suoi contemporanei che gli hanno dimostrato stima e ammirazione per la sua professionalit\u00e0 e seriet\u00e0.\n\u00c8 stato uno dei pochi artisti ammessi alla corte dei Grimaldi, Principi di Monaco, suoi illustri mecenati, dove ha eseguito vari ritratti, tra i quali quello della Principessa Grace, del Principe Ranieri III, della Principessa Carolina e di molti altri dignitari.\nSue tele si trovano in varie parti del mondo, Stati Uniti, Canada, Francia, Svizzera presso collezioni private, compreso il ritratto di Caroline Kennedy all'et\u00e0 di 4 anni.\nNell'ambito ecclesiastico, ha eseguito il ritratto di Giovanni XXIII, Papa Pacelli (Pio XII), Papa Montini (Paolo VI) e per ultimo nel 1979 in Vaticano, Karol Wojtyla (Giovanni Paolo II), guadagnandosi il soprannome di pittore dei Papi.\nIl ritratto di Giovanni Paolo II, in particolare, \u00e8 una meravigliosa opera alta due metri gi\u00e0 esposta, tra l'altro, nella sala del Capitolo del Duomo di Treviso e presso la Chiesa di S. Agnese di Treviso.\nMa la sua arte non si fermava ai ritratti, infatti, a Ben\u00e9 piaceva rappresentare anche la natura ed in particolare i cavalli, di cui ha eseguito numerosi quadri ad olio e a carboncino. Amava talmente tanto questi animali da reinterpretare la famosa opera di Gericault, \"Derby di Epsom\", raffigurando i cavalli in corsa ma senza i fantini e le selle che considerava come catene alla loro naturale libert\u00e0.\nBen\u00e9 \u00e8 stato il primo artista ad allestire, nel 1989, una mostra pittorica presso la restaurata Ca' dei Carraresi a Treviso.\nNel 2007 alcune delle opere pi\u00f9 importanti sono state esposte presso la casa natia del pittore, eccezionalmente aperta al pubblico.\nNel 2009 una delle sue opere, facente parte di una trilogia e raffigurante una Baccante, \u00e8 stata scelta per accogliere le autorit\u00e0 alla Riunione Internazionale dei Ministri dell'Agricoltura G8."}
{"id": "514081", "revid": "1573940", "url": "https://it.wikipedia.org/wiki?curid=514081", "title": "Upupa", "text": "Upupa (pron. \u00f9pupa) \u00e8 un genere di uccelli bucerotiformi, l'unico ascritto alla famiglia Upupidae .\nDescrizione.\nUna delle caratteristiche fondamentali dell'upupa \u00e8 il volo, uno sfarfallio lento che la rende riconoscibile anche a distanze notevoli.\nL'upupa \u00e8 un insettivoro, per questo motivo ha il becco lungo e sottile per mangiare gli insetti. \u00c8 un uccello che si trova maggiormente negli ambienti di fiume.\nTassonomia.\nL'upupa viene tradizionalmente classificata nell'ordine dei Coraciformi, la famiglia degli Upupidae (che assieme alle upupe boscherecce della famiglia Phoeniculidae andava a formare un clade ben distinto, in virt\u00f9 di numerose analogie morfologiche (fra cui la peculiare forma delle staffe), attualmente questi animali vengono ritenuti pi\u00f9 affini ai Bucerotiformi, mentre la classificazione fra i Coraciformi viene considerata desueta. Nella tassonomia degli uccelli di Sibley-Ahlquist, l'upupa e le specie affini vengono addirittura classificate in un proprio ordine, gli Upupiformes.\nIn precedenza, al genere era ascritta una sola specie, \"Upupa epops\" e diverse sottospecie. Alcune di queste sono state successivamente elevate al rango di specie a s\u00e9 stanti, e pertanto le specie riconosciute sono attualmente 3:\nUna quarta specie, \"Upupa antaios\" , \u00e8 attualmente estinta, vissuta sull'isola di Sant'Elena, si estinse durante il XVI secolo, probabilmente a causa della caccia e della competizione da parte delle specie introdotte dall'uomo.\nL'istituzione del genere \"Upupa\" risale alla prima classificazione effettuata da Linneo nel \"Systema Naturae\". Inizialmente, assieme all'upupa venivano ascritte al genere altre tre specie, poi riclassificate poich\u00e9 non legate all'upupa da altri caratteri che non fossero il lungo becco ricurvo:\nIl nome \"upupa\", corrispondente al nome comune di questo uccello in lingua latina, rappresenta un'onomatopea, in quanto deriva dal verso emesso da questo animale."}
{"id": "514083", "revid": "125074719", "url": "https://it.wikipedia.org/wiki?curid=514083", "title": "Pluralia tantum", "text": "I nomina pluralia tantum (in latino 'nomi solamente plurali'), o semplicemente pluralia tantum, sono sostantivi che hanno solo la forma plurale, la quale per\u00f2 indica un solo oggetto. \nI \"pluralia tantum\" non sono soltanto propri e caratteristici del latino: in italiano, esempi ne sono le voci \"occhiali\" (plurale sostantivato dell\u02bcaggettivo \"occhiale\"), \"viveri\" (\u2018alimenti, vettovaglie\u2019), \"traveggole\" (solo nella locuzione \"avere le traveggole\" \u2018vedere una cosa per un\u2019altra\u02bc; nel significato figurato \u2018sbagliarsi, fraintendere\u2019); usate specialmente al plurale sono invece le forme \"forbici\" e \"abbaglianti\" (al singolare: \u00absi \u00e8 fulminato un \"abbagliante\"\u00bb), le quali, come le voci viste sopra, designano un oggetto (gli \"occhiali\") o ciascuna parte di una coppia o unit\u00e0 (gli \"abbaglianti\"), oppure un complesso di elementi (i \"viveri\").\nOpposti ai \"nomina pluralia tantum\" sono i \"nomina singularia tantum\", con solo il singolare.\nPluralia tantum della I declinazione.\nTra i nomi di citt\u00e0 si ricordano:\nPluralia tantum della II declinazione.\nTra i nomi di citt\u00e0 si ricordano:\nPluralia tantum della III declinazione.\nSono \"pluralia tantum\" alcuni nomi geografici:\ni nomi di feste:\ned altri:\nUso.\nCon i \"nomina pluralia tantum\" \u00e8 necessario utilizzare il predicato, la copula e il nome del predicato ed eventuali aggettivi nella forma plurale, ad esempio:\nL'apposizione, invece, resta al singolare:"}
{"id": "514084", "revid": "187240", "url": "https://it.wikipedia.org/wiki?curid=514084", "title": "Prosodia", "text": "La prosodia (dal latino \"prosodia(m)\", termine che deriva dal greco \"prosodia\", composto di \"pros-\", \"verso\" e \"od\u00e8\", \"canto\") \u00e8 la parte della linguistica che studia l'intonazione, il ritmo (isocronia), la durata (quantit\u00e0) e l'accento del linguaggio parlato.\nDescrizione.\nLe caratteristiche prosodiche di un'unit\u00e0 di linguaggio parlato (sia essa una sillaba, una parola o una frase) sono dette tratti soprasegmentali, perch\u00e9 simultanee ai segmenti in cui pu\u00f2 essere divisa quell'unit\u00e0; idealmente le si pu\u00f2 infatti rappresentare come 'sovrapposte' ad essi. Alcuni di questi tratti sono la lunghezza della sillaba, il tono, l'accento.\nLe unit\u00e0 prosodiche non corrispondono a unit\u00e0 grammaticali, anche se possono dirci qualcosa su come il nostro cervello analizza il parlato. I sintagmi e i periodi sono invece concetti grammaticali, i quali tuttavia possono avere \u2013\na pi\u00f9 livelli \u2013 equivalenti prosodici (unit\u00e0 prosodiche o intonazionali).\nQueste unit\u00e0 sono caratterizzate da diversi segni fonetici, come una forma coerente di tono e il graduale abbassamento del tono e l'allungamento delle vocali lungo la durata di un'unit\u00e0: fino a quando il tono e la velocit\u00e0 si stabilizzano per ricominciare con l'unit\u00e0 successiva \u2013 sembra che respirazione, inspirazione ed espirazione avvengano solo a queste condizioni.\nDiverse scuole di linguistica descrivono le unit\u00e0 prosodiche in modo leggermente diverso. Una comune distinzione \u00e8 tra prosodia \"continuata\", che nell'ortografia inglese si potrebbe segnalare con una virgola, e prosodia \"finale\", che potremmo indicare con un punto: questo \u00e8 l'uso comune dei simboli IPA per le pause prosodiche \"minori\" e \"maggiori\".\nLa prosodia come studio della quantit\u00e0 (vocalica e sillabica).\nGli antichi ed i moderni studiosi delle lingue classiche (il latino e il greco antico) davano al termine \"prosodia\" un significato pi\u00f9 ristretto: quello di studio della quantit\u00e0 (oppure 'lunghezza' o 'durata') delle vocali e delle sillabe (lunghe e brevi). Oggetto della disciplina, nella fattispecie, \u00e8 dunque un solo tratto soprasegmentale: la durata."}
{"id": "514088", "revid": "6340", "url": "https://it.wikipedia.org/wiki?curid=514088", "title": "Eliu\u00f0nir", "text": ""}
{"id": "514091", "revid": "18138", "url": "https://it.wikipedia.org/wiki?curid=514091", "title": "FFX-2", "text": ""}
{"id": "514092", "revid": "599013", "url": "https://it.wikipedia.org/wiki?curid=514092", "title": "Ffx", "text": ""}
{"id": "514105", "revid": "1889177", "url": "https://it.wikipedia.org/wiki?curid=514105", "title": "Harem", "text": "Il termine harem (, o haramlik, propriamente \"luogo inviolabile\" o \"proibito\") indica il gineceo: il \"luogo riservato\" destinato alla vita privata delle donne nel mondo islamico medievale e moderno.\nDescrizione.\nLe disposizioni relative alle donne, frutto di una tradizione antica precedente l'islam e talvolta di una contaminazione derivante dall'acculturazione con i costumi bizantini, hanno presto comportato nell'ambito della cultura islamica che le donne vivessero, all'interno della casa, in uno spazio loro riservato, a cui aveva diritto d'accesso solo l'uomo che per et\u00e0, grado di parentela o impossibilit\u00e0 fisica (impotenti o eunuchi) non potesse aver rapporti sessuali con la donna.\nLuoghi riservati alle donne erano anche identificati negli edifici pubblici, cosicch\u00e9 alle donne era ad esempio destinato, se possibile, uno spazio soprastante il luogo di preghiera (\"mu\u1e63alla\") nella moschea, ovvero era loro ritagliato un orario differenziato di accesso rispetto agli uomini che dovevano assolvere l'obbligo canonico della \"\u1e63al\u0101t\". Del pari, nei bagni pubblici (\"\u1e25amm\u0101m\"), le donne potevano accedere in orari diversi da quelli degli uomini (sovente il pomeriggio), oppure in giorni alterni rispetto al sesso maschile.\nGli \"harem\" diventarono un'istituzione dagli accentuati riflessi sociali e politici quando erano costituiti dai sovrani dei vari Stati musulmani. Costoro, che avevano l'obbligo di mantenimento dei ginecei dei loro predecessori, amarono ingrandire il pi\u00f9 possibile i loro \"harem\", non solo come ostentazione della loro ricchezza e potenza o della propria personale soddisfazione sessuale, ma anche per poter pi\u00f9 facilmente scegliere, fra i tanti figli che le tante concubine generavano loro, quello che a loro arbitrio appariva il pi\u00f9 dotato e pi\u00f9 meritevole alla successione.\nA sorvegliare gli \"harem\" erano destinati gli eunuchi che, per il loro altissimo valore pecuniario, costituivano un altro simbolo di ricchezza e di potere. Essi garantivano un controllo dei luoghi senza che ci\u00f2 comportasse alcun rischio per i loro gelosi padroni.\nIl ricorso agli eunuchi \u00e8 praticamente scomparso nelle aree di cultura islamica, ma esso \u00e8 rimasto in vigore fino a tempi recenti per quanto riguardava il servizio di sorveglianza e di cura della Ka\u02bfba di Mecca e la Moschea del Profeta a Medina, in cui essi pulivano il locale, consentendone l'accesso agli ospiti pi\u00f9 illustri appositamente autorizzati, utilizzando castrati di origine africana.\nAnche l'ampiezza dei ginecei si \u00e8 drasticamente ridotta, permanendo di fatto quasi solo nelle aree dei Emirati del golfo Persico e dell'Insulindia. Questa anche in considerazione del fatto che in non pochi Paesi musulmani la poligamia, nella forma della poliginia, \u00e8 stata interdetta dalle leggi civili, ancorch\u00e9 nel Corano essa sia invece autorizzata, pur con limiti quantitativi e qualitativi."}
{"id": "514110", "revid": "110157", "url": "https://it.wikipedia.org/wiki?curid=514110", "title": "Aefligen", "text": "Aefligen (toponimo tedesco) \u00e8 un comune svizzero di 1\u00a0091 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nAefligen \u00e8 servito dall'omonima stazione sulla ferrovia Emmentalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "514113", "revid": "33751", "url": "https://it.wikipedia.org/wiki?curid=514113", "title": "Stadio da Luz", "text": "Lo stadio da Luz (, pronuncia IPA //), nome con cui \u00e8 noto l'Est\u00e1dio do Sport Lisboa e Benfica (in italiano \"stadio dello Sport di Lisbona e Benfica\"), \u00e8 il principale stadio di calcio della citt\u00e0 di Lisbona, in Portogallo. Ospita le partite del Benfica. Dai tifosi del Benfica \u00e8 chiamato anche \"A Catedral\" (\"la Cattedrale\").\nInaugurato nel 2003 in sostituzione del vecchio impianto, oltre ad ospitare le partite del Benfica \u00e8 stato teatro di alcuni incontri del , tra cui la finale tra e , vinta per 1-0 per gli ellenici. Il precedente stadio del Benfica fu demolito e fu sostituito da un nuovo impianto di posti. L'architetto Damon Lavelle progett\u00f2 uno stadio che usasse il pi\u00f9 possibile la luce naturale. La UEFA classifica il \"da Luz\" tra gli stadi di categoria 4 (in precedenza \"Elite\"), riconoscimento che consente allo stadio di ospitare le finali delle coppe europee.\nHa ospitato la finale della UEFA Champions League in due occasioni, nel 2013-2014 e nel 2019-2020, in quest'ultimo caso a seguito dello slittamento al 2021 della finale programmata inizialmente allo stadio olimpico Atat\u00fcrk e rinviata a causa della pandemia di COVID-19.\nStoria.\nProgettato dall'impresa australiana Populous, lo stadio sostitu\u00ec il vecchio stadio da Luz, inaugurato il 1\u00b0 dicembre 1954 e sede delle partite del Benfica per quasi un cinquantennio. Il nome deriva dalla chiesa di Nossa Senhora da Luz, situata nei pressi dello stadio. Con una capacit\u00e0 di 65 647 spettatori (64 642 posti a sedere), si colloca al ventunesimo posto per capienza tra gli stadi europei. \nFu inaugurato il 25 ottobre 2003 con l'amichevole tra e , vinta dai padroni di casa per 2-1.\nNell'estate del 2004 ospit\u00f2 alcune partite del campionato europeo di calcio, tra cui la finale, vinta dalla contro il . \nIl 9 novembre 2009 l'impianto oltrepass\u00f2 i 6 milioni di spettatori come affluenza complessiva. \nIl 25 ottobre 2013, in occasione del decennale dell'inaugurazione, fu oltrepassata quota 11 milioni di spettatori. Il 14 gennaio 2017 fu toccata quota 15 milioni di spettatori, record per il campionato poroghese.\nUEFA Champions League.\nUEFA Champions League 2019-2020.\nFinale.\n - 0-1 (23 agosto)"}
{"id": "514115", "revid": "729019", "url": "https://it.wikipedia.org/wiki?curid=514115", "title": "Nervo olfattivo", "text": "Il nervo olfattivo corrisponde al I nervo cranico ed \u00e8 esclusivamente di tipo sensitivo. \u00c8 anche l'unico nervo cranico a dirigersi direttamente verso la corteccia telencefalica.\nLa sua funzione \u00e8 quella di recepire gli stimoli olfattivi che giungono nelle cavit\u00e0 nasali e trasportarli all'encefalo sotto forma di impulsi elettrici. \u00c8 uno dei pi\u00f9 corti nervi sensoriali.\nDecorso.\nLa sua origine reale \u00e8 a livello delle cellule olfattive della mucosa superiore delle fosse nasali, sotto la lamina cribrosa dell'osso etmoide. Le sue fibre si raccolgono poi in fascetti di fibre amieliniche che si dividono in due gruppi: uno mediale e uno laterale. Quello mediale proviene dalla mucosa olfattiva che riveste il setto nasale; quello laterale dalla mucosa del cornetto nasale superiore. Attraversano entrambi la lamina cribrosa dell'osso etmoide per portarsi al bulbo olfattivo accolto nell'omonima doccia dell'encefalo nella fossa cranica anteriore.\nI due bulbi posteriormente presentano i tratti olfattivi che presentano nella loro regione centrale il nucleo olfattivo anteriore, raggruppamento neuronale di cellule nervose che inviano fibre al bulbo sia ipsi- che controlaterale, per incrementare l'attivit\u00e0 neuronale. Tramite il tratto olfattivo, le fibre giungono al bivio tra strie laterali e commessura anteriore, dove si incrociano le fibre afferenti controlaterali. La stria laterale si direziona alla corteccia olfattiva primaria, detta piriforme, e all'amigdala. La posizione molto ravvicinata dell'area corticale permette agli stimoli olfattivi di essere percepiti con estrema rapidit\u00e0 e precisione.\nLa sua inclusione all'interno del sistema limbico permette agli stimoli olfattivi di essere particolarmente efficaci nell'evocazione di particolari ricordi ed emozioni correlati ad essi.\nAnnesso al nervo olfattivo vi \u00e8 il nervo terminale la cui funzione \u00e8 ancora incerta. Sicuramente non \u00e8 implicato nella sensibilit\u00e0 olfattiva e lungo il suo decorso sono disseminate svariate cellule gangliari.\nMicroscopica.\nA livello della mucosa superiore delle fosse nasali sono presenti:\nA livello del bulbo olfattivo sono presenti:"}
{"id": "514116", "revid": "124516015", "url": "https://it.wikipedia.org/wiki?curid=514116", "title": "Monte Vettore", "text": "Il Monte Vettore (dal latino \"victor\", \u00abvincitore\u00bb, in quanto \"supera gli altri monti della Catena Sibillina\") \u00e8 il rilievo montuoso pi\u00f9 alto del massiccio dei Monti Sibillini, con i suoi 2.476 metri di altitudine, compreso all'interno del Parco Nazionale dei Monti Sibillini, appartenente al comune di Arquata del Tronto, provincia di Ascoli Piceno, formando un gruppo montuoso composto da pi\u00f9 cime: prossimo alla cima \u00e8 presente un circo glaciale che ospita il cosiddetto Lago di Pilato.\nDescrizione.\nSituato nell'appennino umbro-marchigiano al confine tra Umbria e Marche, presenta in tutto tre versanti: quello umbro occidentale che scende fino ai Piani di Castelluccio, quelli marchigiani meridionale di Arquata del Tronto e orientale di Montegallo a maggior dislivello, mentre a nord la linea di cresta si collega alle altre cime dei Monti Sibillini. La sua vetta, che si trova nel territorio della regione Marche, \u00e8 la pi\u00f9 alta e la pi\u00f9 meridionale di un arco montuoso che ha una caratteristica forma ad \"U\" e che comprende, seguendo l'arco da ovest a est, Quarto San Lorenzo, Cima del Redentore (2.448\u00a0m), Pizzo del Diavolo (2.410\u00a0m), Cima del Lago (2.423\u00a0m), il Vettore stesso, Monte Vettoretto (2.032\u00a0m) e Monte Torrone (2.102\u00a0m).\nLa facciata esterna dell'arco montuoso domina invece il Pian Grande di Castelluccio di Norcia, una vallata ricca di coltivazioni di lenticchia, legume caratteristico del luogo. Sulle pendici sud del monte si trova, a quota 2.238 m s.l.m., il rifugio Tito Zilioli gestito dal C.A.I., che attualmente, dopo essere stato dichiarato inagibile a seguito del sisma del centro Italia, \u00e8 stato riaperto ed \u00e8 fruibile. Dalla vetta del monte si possono ammirare in giornate limpide il Gran Sasso e i Monti della Laga a sud-est, il Terminillo a sud-ovest, il Sirente-Velino a sud-ovest, i Monti Gemelli, il litorale marchigiano e l'Adriatico ad est.\nSulla pendice nord del monte, nella conca naturale abbracciata dall'arco montuoso, a 1.941 metri di quota si trova il Lago di Pilato. Sebbene le sue dimensioni non superino i 500 metri di diametro, il Lago \u00e8 di grande interesse tra i naturalisti e i biologi, ospitando tuttora un endemismo peculiare, una specie autoctona di gambero, il Chirocefalo del Marchesoni, dal colore rossastro, che raggiunge una lunghezza di 9\u201312\u00a0mm e si muove nuotando all'indietro con il ventre rivolto verso l'alto. Fu scoperto dal Prof. Marchesoni durante il corso di studi e ricerche.\nGeologia.\nNel 2016 la struttura geologica e fisica \u00e8 stata lievemente modificata dal sisma del centro Italia.\nSismologia.\nIl monte d\u00e0 il nome ad una faglia geologica (struttura sismogenetica). La faglia \u00e8 responsabile di una serie di movimenti tellurici in Lazio: rimarchevole quello del terremoto che nel 443 d.C. colp\u00ec Roma, \"spaccando\" il Colosseo e \"diverse tra le prime chiese cristiane della citt\u00e0, inclusa la Basilica di San Paolo Fuori le Mura (...) Anche la Basilica di San Pietro fu danneggiata nel 443 d.C. Gli effetti del terremoto di allora sulla citt\u00e0 di Roma sono stati ampiamente documentati, ma nei territori pi\u00f9 vicini al monte Vettore invece, non si trova alcuna traccia storica o resoconto delle scosse, anche se gi\u00e0 all\u2019epoca la zona era abitata. Un altro (tra i tanti) evento sismico molto rilevante \u00e8 stato quello avvenuto nel 2016-2017 (Terremoto del Centro Italia): la sequenza dovuta all\u2019attivazione della Faglia del Vettore-Bove ha causato la distruzione di un elevato numero di centri abitati (Accumoli, Amatrice, Arquata del Tronto, Castelsantangelo sul Nera, Norcia, Visso, Ussita e tanti altri) e la morte di 299 persone nella notte del sisma del 24 agosto 2016, con epicentro localizzato tra Accumoli ed Amatrice (Lazio)\u201d.\nAccesso alla vetta.\nEscursionismo.\n\u00c8 possibile raggiungere a piedi la vetta del Vettore mediante due percorsi escursionistici: tramite il sentiero 101 partendo dal valico di Forca di Presta, oppure dalla chiesa di Santa Maria in Pantano, nei pressi della frazione Colle di Montegallo, tramite il sentiero 131.\nAlpinismo.\nIl Monte Vettore offre alcune attrattive agli alpinisti per la presenza di una grande parete rivolta a sud-est. La prima via aperta sulla parete del Vettore \u00e8 la \"Marsili-Trentini-Cicchetti\" che risale al 1928 (1000 m, III+), discontinua, ma di sicuro interesse storico e paesaggistico; a questa \u00e8 seguita la \"Bachetti-Spinelli\" che sale ancora pi\u00f9 direttamente e senza un percorso obbligato fino alla vetta (1000 m, III); tali itinerari sono interessanti anche nella stagione fredda offrendo salite molto impegnative. Al Soglio dell'Aquila \u00e8 presente una via classica, la \"Florio-Capponi\" lungo lo spigolo sud-est (200 m, IV).\nLeggende.\nIn una conca esposta a nord-est tra le maggiori cime del complesso del Monte Vettore \u00e8 posto il Lago di Pilato: secondo una leggenda il rosso delle acque del lago al tramonto in alcune giornate richiamerebbe il corpo di Ponzio Pilato, finito nel lago dopo essere stato gettato su un carro di buoi in fuga. \nIl Monte presenta anche una fascia trasversale di ghiaia che \u00e8 detta \"Strada delle Fate\": la leggenda popolare, nota sia agli studiosi delle tradizioni popolari sia ai valligiani, narra che una volta, le fate abbiano indugiato a lungo nelle danze con i giovani di Pretare e per non essere sorprese all'alba, fuggirono con tanta precipitazione da lasciare le loro impronte sulla montagna, creando cos\u00ec la loro strada. A Pretare, paese che appartiene al comune di Arquata del Tronto, posto alle falde del Monte Vettore, nel giorno della ricorrenza san Rocco si fa rivivere quest'antica ed originale leggenda: un gruppo di giovani donne, vestite da fate, raggiunge lentamente il centro del paese da una strada di campagna, e arrivate alla piazza danno inizio alle danze.\nDalla mitologia apprendiamo che i monti Sibillini furono considerati luoghi abitati da divinit\u00e0 buone e cattive: le caverne misteriose presenti erano considerate accesso al regno dell'oltretomba, come quella di cui ci parla Virgilio nel sesto canto dell'Eneide."}
{"id": "514117", "revid": "729019", "url": "https://it.wikipedia.org/wiki?curid=514117", "title": "Nervo oculomotore", "text": "Il nervo oculomotore costituisce il III paio di nervi cranici e con l'abducente e il trocleare contribuisce all'innervazione della muscolatura estrinseca dell'occhio.\n\u00c8 un nervo misto, composto da fibre effettrici viscerali che conducono impulsi ai due muscoli intrinseci dell'occhio (lo sfintere dell'iride e il muscolo ciliare importanti per il riflesso pupillare e di accomodazione del cristallino), e da fibre motrici somatiche, deputate alla innervazione dei muscoli estrinseci dell'occhio (il retto superiore, il retto mediale, il retto inferiore e l'obliquo inferiore nonch\u00e9 del muscolo elevatore della palpebra superiore).\nNel suo decorso accoglie anche fibre sensitive che nascono dal ganglio trigeminale di Gasser e che appartengono alla branca oftalmica del trigemino.\nDecorso.\nHa la sua origine reale nel mesencefalo, nei due nuclei motori somatici, quello impari e quello pari, situati in prima posizione e deputati all\u2019innervazione dei suddetti muscoli striati e dal nucleo parasimpatico mesencefalico detto nucleo di Edinger-Westphal, da cui originano le fibre pregangliari per i muscoli intrinseci dell'occhio. Ha la sua origine apparente sulla faccia anteriore del mesencefalo, medialmente al peduncolo cerebrale nella fossa intrapeduncolare, da cui emerge dopo che le sue fibre si sono in parte incrociate.\nDalla sua emergenza entra nel seno cavernoso della dura madre e, percorrendolo lateralmente, giunge alla fessura orbitale superiore attraversandola e dividendosi nei suoi due rami: il \"ramo superiore\" e il \"ramo inferiore\".\nIl \"ramo superiore\" innerva il muscolo retto superiore dell'occhio e l\u2019elevatore della palpebra; l\"'inferiore\" invece i muscoli retto mediale, retto inferiore e obliquo inferiore. Dal ramo nervoso che si dirige verso quest'ultimo muscolo origina la \"radice breve del ganglio ciliare\" trasportando le fibre pregangliari provenienti dal nucleo di Edinger-Westphal.\nNucleo del nervo oculomotore.\nIl nucleo del nervo oculomotore presenta sia una componente motrice somatica che una effetrice viscerale: la prima \u00e8 deputata all'innervazione di tutti i muscoli estrinseci dell'occhio a parte il retto laterale (di competenza del nervo abducente) e obliquo superiore (di competenza del nervo trocleare); la seconda innerva i muscolo intrinseci dell'occhio coinvolti nei processi di contrazione o dilatazione della pupilla e dell'accomodazione.\nComponente motrice somatica.\nTale componente \u00e8 formata da un complesso di nuclei posti nel tegmento del mesencefalo, ventralmente all'acquedotto di Silvio e a livello dei collicoli superiori. Le fibre emergono ai lati della fossa interpenducolare, dopo aver attraversato il tegmento del mesencefalo e il nucleo rosso.\n\u00c8 deputato all'innervazione di quasi tutti i muscoli estrinseci dell'occhio. L'innervazione del muscolo elevatore della palpebra superiore \u00e8 deputata al \"nucleo centrale caudale\", un nucleo impari e mediano posto dorsalmente e caudalmente rispetto agli altri.\nIn questo nucleo, la maggior parte dei neuroni invia assoni verso l'uno o l'altro muscolo, mentre una parte innerva entrambi i muscoli garantendo la chiusura contemporanea di entrambe le palpebre.\nIl nervo oculomotore e il suo nucleo, quindi, sono implicati nella coordinazione dei movimenti dell'occhio. Nel fare questo ricevono proiezioni dal \"nucleo interstiziale di Cajal\" e dal \"nucleo interstiziale rostrale del fascicolo longitudinale mediale\" (posto nel polo superiore del nucleo rosso). Quest'ultimo \u00e8 a sua volta collegato ai campi oculari frontali, ai collicoli superiori e ai nuclei vestibolari capaci di proiettare direttamente nel nervo oculomotore stesso.\nIl legame con i nuclei vestibolari \u00e8 fondamentale per garantire uno spostamento degli occhi opposto a quello della testa permettendo di mantenere lo sguardo fisso su un oggetto anche con la testa in rotazione.\nComponente effettrice viscerale.\nLa componente effetrice viscerale \u00e8 formata dal \"nucleo accessorio\" (o\"viscerale\" o \"pupillare di Edinger-Westphal\"), un raggruppamento di neuroni parasimpatici pregangliari in vicinanze al nucleo motore somatico. Gli assoni di tali neuroni percorrono il nervo oculomotore per trarre sinapsi con neuroni che innervano il muscolo sfintere della pupilla e il muscolo ciliare nel ganglio ciliare. I due muscoli permettono di controllare la dilatazione della pupilla e la convessit\u00e0 del cristallino e costituiscono ambedue movimenti riflessi.\nNei nuclei di Edinger-Westphal arrivano fibre dai nuclei pretettali (a loro volta raggiunti da fibre del tratto ottico accessorio che trasmettono sensibilit\u00e0 visiva) da cui nascono le fibre parasimpatiche pregangliari che raggiungono il ganglio ciliare per continuare nei neuroni postgangliari che innervano il muscolo sfintere della pupilla. L'ampiezza della pupilla non \u00e8 data solamente da questo muscolo, ma dall'equilibrio fra l'azione di questo e del muscolo dilatatore della pupilla che \u00e8 di dipendenza simpatica. Ad ogni modo il riflesso pupillare alla luce \u00e8 \"consensuale\" in quanto ogni nucleo pretettale \u00e8 raggiunto da fibre del tratto ottico laterale e controlaterale determinando quindi una contrazione di entrambe le pupille anche se \u00e8 solo un occhio ad essere esposto alla luce (un occhio cieco se illuminato non risponde con la contrazione, ma lo fa consensualmente se si espone l'altro occhio sano).\nI neuroni parasimpatici pregangliari dei nuclei di Edinger-Westphal sono connessi anche con le vie nocicettive che possono inviare segnali inibitori favorendo la dilatazione della pupilla in caso di stimolazione dolorosa.\nPatologia.\nIn caso di oftalmoplegia oculomotoria, cio\u00e8 una lesione completa del nervo oculomotore, si determina una paralisi dei muscoli innervati determinando, nell'occhio colpito: l'abbassamento della palpebra (ptosi), il globo oculare orientato in basso e lateralmente e la pupilla perennemente dilatata a causa della prevalenza incontrastata sia dei muscoli retto laterale e obliquo superiore, sia del muscolo dilatatore della pupilla che, non essendo di competenza oculomotrice, tiene la pupilla aperta al massimo."}
{"id": "514118", "revid": "729019", "url": "https://it.wikipedia.org/wiki?curid=514118", "title": "Nervo trocleare", "text": "Il nervo trocleare o nervo patetico costituisce il IV paio di nervi cranici. \u00c8 un nervo motorio, \u00e8 il pi\u00f9 sottile dei dodici ed \u00e8 l'unico che esca dorsalmente dal tronco cerebrale, attraversando l'orbita con il manicotto durale.\nEsso \u00e8 un nervo motorio che innerva il muscolo obliquo superiore dell'occhio, il quale provvede a ruotare l'occhio verso il basso ed esternamente. Il suo nucleo originario si trova davanti all'acquedotto di Silvio, all'altezza del tubercolo quadrigemino inferiore del tetto del mesencefalo.\nDecorso.\nLe fibre iniziali scorrono dietro all'acquedotto di Silvio, si incrociano ed escono dorsalmente dal tronco cerebrale sotto il mesencefalo. Esso scorre poi lungo il margine superiore del ponte cerebellare e di fronte al \"crus cerebri\". Emerge tra l'arteria cerebrale posteriore e l'arteria cerebellare superiore e continua con il nervo oculomotore. Passa lateralmente al processo clinoideo posteriore, attraversando la dura madre tra il margine libero e fisso del tentorio e continuando lungo la parete laterale interna del seno cavernoso e riceve anastomosi contenenti fibre sensitive propriocettive dalla branca oftalmica del trigemino. Si dirige obliquamente verso l'alto e, prima di arrivare alla fessura orbitaria superiore, incrocia il nervo oculomotore. Arriva nella cavit\u00e0 orbitaria passando sopra l'anello tendineo e attraversando la fessura orbitaria superiore viene circondato da un manicotto durale. Continua infine sulla linea mediana fino a innervare il muscolo obliquo superiore dell'occhio.\nNucleo del nervo trocleare.\nIl nucleo del nervo trocleare \u00e8 posto nel mesencefalo, vicino ai collicoli inferiori, vicino al piano mediano e in posizione ventrale rispetto all'acquedotto di Silvio. \u00c8 molto vicino al fascicolo longitudinale mediale ed \u00e8 in rapporto in alto con il nucleo del nervo oculomotore, con cui \u00e8 in asse. Le fibre del nervo trocleare si incrociano prima della loro emergenza, che avviene dorsalmente al tronco encefalico cosa unica fra i nervi cranici. Il nucleo del nervo trocleare \u00e8 composto solamente da una componente motrice somatica.\nPresenta piccoli neuroni colinergici che innervano il muscolo obliquo superiore del lato opposto.\nIl nucleo \u00e8 coinvolto nei movimenti coordinati verticali dello sguardo grazie alla coordinazione che arriva dal \"nucleo interstiziale rostrale del fascicolo longitudinale mediale\" (nel polo superiore del nucleo rosso) con la partecipazione del \"nucleo interstiziale di Cajal\".\nPatologia.\nLa paralisi del muscolo obliquo superiore pu\u00f2 portare a strabismo non evidente e la diplopia si presenta solo quando si guarda sotto il piano orizzontale in quanto il retto inferiore non \u00e8 bilanciato dall'obliquo."}
{"id": "514119", "revid": "104265", "url": "https://it.wikipedia.org/wiki?curid=514119", "title": "Illusione ipnagogica", "text": "Le illusioni o allucinazioni ipnagogiche sono esperienze intense e vivide che si verificano all'inizio di un periodo di sonno e avvengono spesso in aggiunta delle paralisi ipnagogiche.\nQuesta fase dura da qualche secondo a diversi minuti in cui alcuni o tutti i sensi, ma in particolar modo vista, udito e tatto, possono risultare coinvolti e frequentemente \u00e8 molto difficoltoso per il soggetto distinguere l'allucinazione dalla realt\u00e0. Alcune volte le allucinazioni ipnagogiche possono costituire un'esperienza piuttosto spaventosa, specialmente perch\u00e9 l'illusione consiste in soggetti terrificanti; nel momento in cui si vive l'esperienza l'approccio migliore consiste nel riflettere che tutto ci\u00f2 che si sta manifestando non \u00e8 reale e calmare il proprio panico di fronte a queste illusioni (visive, tattili e uditive) in quanto si alimentano dalle stesse paure del soggetto dormiente, poi scompaiono lasciando il posto a un sonno ristoratore.\nVa aggiunto, tuttavia, che proprio in virt\u00f9 dello stato di coscienza del cervello durante una paralisi, il soggetto che sperimenta questo genere di disturbo, pu\u00f2 'imparare' col tempo a riconoscere l'allucinazione come parte integrante della paralisi. La 'familiarit\u00e0' con la paralisi permetter\u00e0 al 'disturbato' di affrontare nel tempo il disturbo con un maggior senso di serenit\u00e0.\nBibliografia.\nOliver Sacks,\" Allucinazioni\", Adelphi, 2003 "}
{"id": "514121", "revid": "1155", "url": "https://it.wikipedia.org/wiki?curid=514121", "title": "Specie di Poeciliidae", "text": "Di seguito l'elenco completo, aggiornato al 2020, delle 349 specie di Poeciliidae attualmente conosciute."}
{"id": "514122", "revid": "31886", "url": "https://it.wikipedia.org/wiki?curid=514122", "title": "Ersigen", "text": "Ersigen (toponimo tedesco) \u00e8 un comune svizzero di 2\u00a0068 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\n 2016 ha inglobato i comuni soppressi di Nieder\u00f6sch e Ober\u00f6sch.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLa frazione Rudswil \u00e8 una localit\u00e0 termale sviluppatosa nei primi anni del XX secolo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "514123", "revid": "124905218", "url": "https://it.wikipedia.org/wiki?curid=514123", "title": "Nervo trigemino", "text": "Il nervo trigemino \u00e8 il V paio di nervi cranici.\n\u00c8 un nervo misto (sensitivo e motorio) somatico costituito prevalentemente da fibre sensitive somatiche e da un piccolo contingente di fibre motorie. Queste due componenti emergono direttamente dal nevrasse come due radici distinte: la radice sensitiva, pi\u00f9 voluminosa, laterale rispetto a quella motrice ed appiattita in senso anteroposteriore, mette capo al ganglio semilunare del Gasser; la radice motrice, pi\u00f9 piccola, mediale rispetto a quella sensitiva, passa al di sotto del ganglio medesimo e si unisce alla terza branca trigeminale.\nGanglio semilunare del Gasser.\nIl ganglio del Gasser rappresenta l'origine reale delle fibre sensitive somatiche del nervo trigemino. \u00c8 posto nella fossa cranica media presso l'apice della piramide del temporale in un ripiegamento della dura madre chiamato cavo del Meckel.\nDal Gasser le fibre sensitive afferiscono al tronco encefalico nei tre nuclei del trigemino: mesencefalico, pontino e discendente.\nIl Gasser d\u00e0 origine alle tre branche trigeminali, il nervo oftalmico (V1), il nervo mascellare (V2) e il nervo mandibolare (V3). In realt\u00e0 gi\u00e0 all'interno del cavo del Meckel le fibre della radice del trigemino si dividono nelle tre branche, per tal motivo il Gasser dovrebbe essere considerato l'insieme di tre gangli distinti.\nNucleo masticatorio.\nIl nucleo masticatorio rappresenta l'origine della componente motrice somatica della piccola radice, per l'innervazione dei muscoli masticatori. \u00c8 posizionato ventralmente nella regione craniale del ponte, in rapporto con il locus coeruleus del pavimento del IV ventricolo cerebrale. Riceve fibre provenienti dai fasci piramidali, essendo un nucleo motorio volontario, oltre che dal nucleo rosso e dal fascicolo longitudinale mediale. La sua attivit\u00e0 \u00e8 fortemente influenzata dal nucleo mesencefalico (propriocezione dello stato di contrazione dei muscoli mandibolari e dello stress sui legamenti parodontali) che cos\u00ec agevola il processo di masticazione determinando ampiezza e intesit\u00e0 degli atti masticatori.\nDecorso.\nIl nervo trigemino emerge dalla faccia anteriore del ponte (origine apparente), lateralmente, vicino al peduncolo cerebellare medio. La radice sensitiva \u00e8 pi\u00f9 voluminosa e appiattita ed \u00e8 posta lateralmente; la radice motrice, piccola e cilindrica, si pone medialmente. Le due radici, dirette in avanti e in alto, superano l'apice della rocca petrosa dell'osso temporale, perforano la dura madre ed entrano nella cavit\u00e0 del Meckel della dura madre. La radice sensitiva penetra nella concavit\u00e0 della faccia posteriore del ganglio semilunare del Gasser, mentre la radice motrice, passando al di sotto del ganglio medesimo, si unisce alla terza branca trigeminale.\nBranche del nervo trigemino.\nNervo oftalmico.\nIl nervo oftalmico \u00e8 un nervo sensitivo e rappresenta la branca di minore dimensione del nervo trigemino. Emerge dal margine anteriore convesso del ganglio semilunare del Gasser, in posizione mediale. Decorre con direzione anteriore, inizialmente accolto in un prolungamento della cavit\u00e0 del Meckel e, successivamente, nella parete laterale del seno cavernoso della dura madre, dove \u00e8 localizzato al di sotto del nervo trocleare, il quarto nervo cranico. Raggiunge la fessura orbitale superiore dello sfenoide, dove si divide nei suoi rami terminali:\nNervo naso-ciliare.\nIl nervo naso-ciliare origina dal nervo oftalmico in corrispondenza della fessura orbitale superiore dello sfenoide, che poi attraversa all'interno dell'anello tendineo comune dei muscoli dell'occhio. All'interno della cavit\u00e0 orbitale si dispone dapprima lateralmente al nervo ottico. Incrocia quest'ultimo superiormente, disponendovisi sul lato mediale. Decorre con direzione anteriore fino all'apertura orbitaria, dove si risolve nei suoi rami terminali:\nI rami collaterali del nervo naso-ciliare sono:\nNervo frontale.\n\u00c8 il ramo pi\u00f9 voluminoso del nervo oftalmico. Entra nella cavit\u00e0 orbitaria, dove si dispone sulla parete superiore, tramite la fessura orbitaria superiore dello sfenoide al di fuori dell'anello tendineo comune dei muscoli dell'occhio. I rami terminali sono:\nNervo lacrimale.\n\u00c8 il minore dei rami terminali del nervo oftalmico. Penetra nella fessura orbitale superiore dello sfenoide fuori dall'anello tendineo comune dei muscoli dell'occhio. Decorre in direzione anteriore lungo la parete anteriore della cavit\u00e0 orbitale. Reca fibre postgangliari parasimpatiche del ganglio sfeno-palatino (del Meckel) ricevute tramite anastomosi dal \"nervo zigomatico\" che veicola a sua volta fibre somato-effettrici del nervo facciale alla ghiandola lacrimale. Innerva la cute della regione sovrastante la ghiandola.\nNervo mascellare.\n\u00c8 un nervo sensitivo, pi\u00f9 voluminoso del nervo oftalmico. Con direzione postero-anteriore, il nervo mascellare si immette in un prolungamento della cavit\u00e0 di Meckel della dura madre. Raggiunge la fossa pterigo-mascellare impegnando il foro rotondo dello sfenoide. Al di fuori del cranio si dirige anteriormente, raggiunge la fessura orbitale inferiore e, entrato nella cavit\u00e0 orbitale, si dispone nella parete inferiore. Si continua con il \"nervo infraorbitale\", suo ramo terminale, nel solco infraorbitale. Il nervo infraorbitale fornisce come rami collaterali i \"nervi alveolari supero-anteriori\" e si immette all'interno del canale infraorbitale. Fuoriesce dal medesimo canale impegnando il foro infraorbitale dividendosi in rami ascendenti (per la cute e la congiuntiva della palpebra inferiore), mediali (per la cute dell'ala del naso e la tonaca mucosa del vestibolo della fossa nasale) e discendenti (per la cute e la mucosa del labbro superiore e della contigua mucosa gengivale). Emette quattro rami collaterali.\nNervo meningeo medio.\nOriginato dal decorso intracranico del nervo mascellare, raggiunge ed innerva la dura madre encefalica accompagnato dall'arteria meningea media.\nNervo zigomatico.\nOrigina dalla fossa pterigo-mascellare. Raggiunge la parete laterale della cavit\u00e0 orbitale passando per la fessura orbitale inferiore dello sfenoide e cede fibre postgangliari parasimpatiche per l'innervazione eccitosecretrice della ghiandola lacrimale al \"nervo lacrimale\" dell'oftalmico. All'interno del canale zigomatico si divide in due rami terminali: il \"nervo zigomatico-temporale\" per l'innervazione sensitiva della cute della parte anteriore della regione temporale e il \"nervo zigomatico-facciale\" per l'innervazione sensitiva della cute della regione zigomatica.\nNervi sfeno-palatini.\nI nervi sfeno-palatini mettono capo al ganglio sfeno-palatino (del Meckel) per proseguire nei \"nervi nasali postero-superiori\" e \"nervi palatini\".\nNervi alveolari supero-posteriori.\nOriginati nella fossa pterigo-palatina dal nervo mascellare, i nervi alveolari supero-posteriori affondano nei canalicoli ossei della tuberosit\u00e0 dell'osso mascellare. Terminano anastomizzandosi con i \"nervi alveolari supero-anteriori\", collaterali del nervo infraorbitale, con i quali formano il plesso alveolare superiore.\nNervo mandibolare.\n\u00c8 la maggiore delle tre branche del nervo trigemino. \u00c8 un nervo misto. Origina dal margine anteriore del ganglio semilunare del Gasser, lateralmente rispetto al nervo oftalmico e al nervo mascellare, e si completa con l'unione della radice motrice del nervo trigemino. Percorre un diverticolo della cavit\u00e0 del Meckel fino a raggiungere il foro ovale dello sfenoide, grazie al quale raggiunge la fossa infratemporale. Nella stessa fossa infratemporale fornisce un ramo collaterale, il \"nervo spinoso\", che, attraversando il foro spinoso dello sfenoide, raggiunge e si distribuisce alla dura madre, dopodich\u00e9 si divide in due tronchi:\nNervi temporali profondi.\nIn numero di tre, sono rappresentati dai nervi \"temporale profondo anteriore\" (originato dalla divisione del \"nervo temporo-buccinatore\" del tronco anteriore del nervo mandibolare), \"temporale profondo medio\" e \"temporale profondo posteriore\" (originato dalla divisione del \"nervo temporo-masseterino\" del tronco anteriore). Sono nervi esclusivamente motori. Percorrono la faccia inferiore della grande ala dello sfenoide fino a raggiungere la cresta infratemporale della stessa. Risalgono successivamente sulla faccia laterale del cranio, disposti profondamente al muscolo temporale al quale distribuiscono le proprie fibre motrici.\nNervo buccinatore.\nIl nervo buccinatore o buccale accoglie prevalentemente fibre sensitive alle quale si aggiungono fibre postgangliari parasimpatiche provenienti dal ganglio otico (dell'Arnold) per l'innervazione eccitosecretrice delle ghiandole geniene e labiali. Origina dalla scomposizione del \"nervo temporo-buccinatore\" del tronco anteriore, si porta in avanti ponendosi sulla faccia laterale del muscolo buccinatore. Si risolve in numerose fibre che si distribuiscono al muscolo buccinatore medesimo per l'innervazione motrice somatica e alla cute della guancia per l'innervazione sensitiva somatica; numerose fibre, perforando il muscolo buccinatore, si portano in profondit\u00e0 per l'innervazione eccitosecretrice delle ghiandole geniene e labiali. Si \u00e8 precedentemente detto che il nervo buccinatore si distribuisce al muscolo omonimo per la sua innervazione motoria; in realt\u00e0 tali fibre non appartengono al nervo buccinatore e non sono quindi di origine trigeminale: esse derivano dall'anastomosi del nervo buccinatore con rami provenienti dal facciale, nervo deputato all'innervazione della muscolatura mimica, della quale il muscolo buccinatore fa parte.\nNervo masseterino.\n\u00c8 un nervo prevalentemente motore, originato dalla divisione del \"nervo temporo-masseterino\" del tronco anteriore del nervo mandibolare. Con direzione laterale, passa per l'incisura del ramo della mandibola portandosi quindi sulla faccia profonda del muscolo massetere, al quale distribuisce le proprie fibre motrici somatiche. Cede un ramuscolo sensitivo per l'innervazione anteriore dell'articolazione temporomandibolare.\nNervo pterigoideo esterno.\nOrigina dal tronco anteriore del nervo mandibolare. Distribuisce le proprie fibre motrici somatiche al muscolo pterigoideo esterno.\nNervo auricolo-temporale.\nIl nervo auricolo-temporale accoglie fibre sensitive somatiche e fibre postgangliari parasimpatiche del ganglio otico (dell'Arnold) per l'innervazione eccitosecretrice della ghiandola parotide, ci\u00f2 \u00e8 reso possibile dall'arricchimento dell'ultimo di fibre visceroeffetrici date dal nervo glossofaringeo. Il nervo auricolo-temporale origina dal tronco posteriore con due radici, che si riuniscono a formare un occhiello percorso dall'arteria meningea media. Si porta in dietro, incrocia medialmente il collo del condilo della mandibola e giunge e penetra nella ghiandola parotide, alla quale distribuisce le fibre postgangliari parasimpatiche. Le fibre sensitive somatiche piegano verso l'alto e, accompagnate dall'arteria temporale superficiale, passano davanti al meato acustico esterno e raggiungono la cute della regione temporale, distribuendovisi.\nNervo linguale.\n\u00c8 un voluminoso nervo originato dal tronco posteriore del nervo mandibolare. Accoglie fibre sensitive somatiche, fibre sensitive specifiche del senso del gusto per i calici gustativi della regione anteriore della lingua, giunte tramite anastomosi con la \"corda del timpano\", collaterale del nervo facciale e fibre parasimpatiche pregangliari per i gangli sottomandibolare e sottolinguale ricevute in seguito ad anastomosi con la \"corda del timpano\". Dalla sua origine, il nervo linguale decorre in avanti, descrivendo una concavit\u00e0 aperta superiormente, tra il muscolo pterigoideo esterno e il muscolo pterigoideo interno e successivamente tra il muscolo pterigoideo interno e la faccia mediale del ramo della mandibola. Giunge nella loggia sottolinguale, disponendosi tra i muscoli io-glosso e genio-glosso (situati medialmente) e la ghiandola sottolinguale (situata lateralmente), ricoperto in superficie solo dalla mucosa del pavimento della bocca. Si dirige in avanti, all'apice della lingua, tra il muscolo longitudinale inferiore e il muscolo genio-glosso, risolvendosi in rami terminali. Nel suo decorso in posizione laterale alla lingua il nervo linguale emette esili rami collaterali per i gangli sottomandibolare e sottolinguale e infine emette il \"nervo sottolinguale\" che si distribuisce alla mucosa del pavimento della bocca e la superficie linguale della gengiva dei denti inferiori.\nNervo alveolare inferiore.\n\u00c8 un nervo misto: presenta fibre sensitive somatiche e motrici somatiche. Presenta un decorso parallelo a quello del nervo linguale, descrivendo come quest'ultimo una concavit\u00e0 aperta antero-superiormente. Giunto tra il muscolo pterigoideo interno e la faccia mediale del ramo della mandibola, il nervo alveolare inferiore fornisce come ramo collaterale in \"nervo milo-ioideo \"per l'innervazione del muscolo milo-ioideo e del ventre anteriore del muscolo digastrico, per poi immettersi nel canale della mandibola. All'interno di quest'ultimo emette come rami collaterali i \"nervi dentali infero-posteriori\" che, insieme ai \"nervi dentali infero-anteriori\" (terminali del \"nervo incisivo\"), costituiscono il plesso per l'emiarcata gengivo-dentale inferiore. Il nervo alveolare inferiore giunge al foro mentale, dividendosi nei suoi rami terminali:\nNervo pterigoideo interno.\n\u00c8 un nervo esclusivamente motore del tronco posteriore. Con decorso supero-inferiore e medio-laterale raggiunge il muscolo pterigoideo interno, al quale si distribuisce.\nNervo del muscolo tensore del velo palatino.\n\u00c8 un nervo motore del tronco posteriore. Innerva il muscolo tensore del velo palatino.\nNervo del muscolo tensore del timpano.\n\u00c8 un nervo motore del tronco posteriore. Innerva il muscolo tensore del timpano."}
{"id": "514124", "revid": "1652635", "url": "https://it.wikipedia.org/wiki?curid=514124", "title": "Coturnix coturnix", "text": "La quaglia comune (Coturnix coturnix ()) \u00e8 un animale della famiglia dei Fasianidi. \nDescrizione.\nDimensioni.\nMisura 16\u201320\u00a0cm di lunghezza per 70-140 g di peso nei maschi e 70-155 g nelle femmine; l'apertura alare \u00e8 di 32\u201335\u00a0cm.\nAspetto.\n\u00c8 indubbiamente il galliforme pi\u00f9 piccolo d'Europa, a tal punto che le sue ridotte dimensioni la fanno spesso scambiare, a prima vista, con i pulcini in grado di volare di altri galliformi, quali le pernici. Questa prima impressione, tuttavia, viene rapidamente contraddetta dal fatto che le ali appaiono appuntite (grazie ad un effetto creato dalle remiganti primarie, lunghe e strette), mentre gli altri galliformi presentano ali dalla forma molto pi\u00f9 arrotondata, ben diversa da quelle della quaglia. Questo piccolo uccello di colore brunastro scuro non presenta alcun carattere del piumaggio degno di nota, fatta eccezione per le striature biancastre dei fianchi e il disegno facciale nero del maschio. La parte superiore \u00e8 marrone con striature nere e giallo-crema che formano due bande pi\u00f9 o meno chiare. Le parti inferiori sono color crema e la gola \u00e8 biancastra incorniciata da bande scure. Tre strisce giallastre ricoprono la sommit\u00e0 della testa. La coda, estremamente breve, accentua l'impressione della sua sagoma massiccia.\nVoce.\nIl canto della quaglia \u00e8 un tipico suono delle campagne europee, riconosciuto da molti e ripreso anche nella letteratura musicale di grandi musicisti. Un suono che \u00e8 parte integrante delle calde estati, che si integra appieno con il solleone e il frinire delle cicale. Gli inglesi, che per antica tradizione usano \u00abumanizzare\u00bb i canti degli animali abbinandoli a frasi onomatopeiche di grande effetto, hanno tradotto il canto della quaglia in \"wet my lips\". Tre semplici parole che ripetute imitano alla perfezione il suo canto. Se questo canto emesso dai maschi \u00e8 ben noto a tutti, ben difficile \u00e8 invece udire e distinguere quello delle femmine, che pu\u00f2 essere trascritto come \"piou-pioup\", molto pi\u00f9 discreto e che spesso viene confuso con il canto dei grilli e delle cavallette.\nBiologia.\nLa quaglia comune appartiene all'ordine dei Galliformi, che comprende anche il pollo domestico. Presenta, come quest'ultimo, un corpo rotondo e massiccio, nonch\u00e9 capacit\u00e0 di volo limitate. Ciononostante, \u00e8 un uccello migratore che effettua lunghi viaggi. Contrariamente ad altri uccelli migratori, le quaglie non seguono le stesse rotte ogni anno e possono anche cambiare le zone di nidificazione o di svernamento. I maschi migrano prima delle femmine per prendere possesso dei territori, dai quali allontanano i rivali cantando. Una volta arrivate le femmine, esse iniziano a cercare un luogo adatto per nidificare. In estate, la quaglia comune \u00e8 presente in tutta l'Europa e ad est fino alla Cina. In inverno, migra verso il sud in gran numero \nAlimentazione.\nIn primavera, la quaglia comune si nutre essenzialmente di insetti: carabi, cavallette, forbicine e formiche. Questa alimentazione ricca di proteine consente all'uccello di recuperare le forze dopo il lungo viaggio migratorio e prepararsi all'allevamento dei piccoli. Pi\u00f9 avanti nella stagione, la quaglia mangia una maggiore quantit\u00e0 di semi. Quando questi divengono pi\u00f9 abbondanti, costituiscono la sua fonte di nutrimento principale. La quaglia nidifica nei campi di cereali, di erba medica o di piante oleaginose, dove mangia i semi caduti a terra. Il regime alimentare molto energetico della quaglia le consente di accumulare riserve di grasso prima di intraprendere la migrazione autunnale dall'Europa e dalla Cina verso l'Africa e l'India.\nRiproduzione.\nLa quaglia comune \u00e8 una nidificatrice ostinata. Nel caso la sua covata vada distrutta, la quaglia pu\u00f2 deporne una seconda e addirittura una terza. Costruisce il nido al suolo, tra la fitta vegetazione, di solito tra l'erba alta o i cereali, al sicuro dai predatori. Non appena il maschio ha stabilito un proprio territorio e la femmina ha scelto un luogo per nidificare, si forma la coppia. La femmina risponde al canto del maschio con il suo proprio canto, attirandolo verso di lei. Il maschio si avvicina alla femmina e le gira intorno con il piumaggio arruffato e le ali cadenti, tubando dolcemente. Dopo questa parata nuziale, molto simile a quella dei piccioni, gli uccelli sono uniti e si accoppiano. I legami che uniscono le coppie durano per tutta la stagione della nidificazione; maschi e femmine cantano spesso insieme. La femmina depone un uovo al giorno per circa 10 giorni e poi li cova per circa 18 giorni. Il maschio non prende parte all'incubazione. Le piccole quaglie possono volare all'et\u00e0 di tre settimane e sono pronte a partire per la migrazione a due mesi.\nDistribuzione e habitat.\nLa quaglia comune vive generalmente su terreni pianeggianti o leggermente ondulati a meno di mille metri di altitudine, nonostante possa spingersi fino ad un'altitudine di 1800 metri in alcune vallate delle Alpi e perfino a quote superiori sull'Himalaya. Predilige tuttavia i prati, i campi di cereali (frumento, orzo, avena, segale), cos\u00ec come le distese di erba medica, i terreni freschi e nelle zone pi\u00f9 impervie, le steppe.\nLa quaglia comune \u00e8 una specie migratrice dalla distribuzione geografica molto vasta. Nidifica nell'Europa centrale e meridionale, nell'Asia occidentale e nell'Africa nord-occidentale, in un'area che comprende anche le Azzorre, Madeira, le isole Canarie, le isole del Capo Verde, il nord dell'Egitto, Israele e il nord dell'Iraq e dell'Iran. In Asia, l'area di nidificazione si estende fino al lago Baikal, ai piedi dei monti Altai in Mongolia, all'ovest della Cina, al Pakistan, all'Afghanistan, al Kashmir, al nord-est dell'India, al Nepal, al Bhutan, all'ovest dell'Assam e al nord del Bangladesh. I migratori raggiungono l'Egitto, la Libia, l'Africa equatoriale fino al nord del Kenya, l'Angola, lo Zambia, l'est della Repubblica Democratica del Congo, nonch\u00e9 la met\u00e0 settentrionale dell'India. Alcuni degli uccelli che svernano nel Nordafrica sono gi\u00e0 in grado di riprodursi prima di raggiungere l'Europa. La specie \u00e8 stata introdotta anche sull'isola di Mauritius.\nTassonomia.\nLa quaglia comune presenta grandi variazioni dovute alla sua grande distribuzione geografica e alla presenza di popolazioni isolate sedentarie. Sono state pertanto descritte diverse sottospecie, di cui attualmente ne vengono riconosciute come valide cinque:\nConservazione.\nDa alcune stime risulterebbe che la popolazione mondiale di quaglie allo stato selvatico possa raggiungere l'incredibile numero di 15-35 milioni di individui adulti, qualificandole come uno degli uccelli pi\u00f9 comuni del mondo alato. Di conseguenza, essa viene considerata dalla IUCN come \u00abspecie a rischio minimo\u00bb (\"Least Concern\"). L'allestimento di allevamenti industriali per la produzione alimentare e l'ibridazione con la congenere quaglia del Giappone (\"Coturnix japonica\"), di dimensione leggermente pi\u00f9 grossa, ha ampliato la presenza di questo volatile, ormai specie ibrida, in tutti i continenti. La quaglia ha mostrato negli ultimi decenni sensibili riduzioni nel numero, dovute principalmente alla modifica dei metodi agricoli e della tipologia delle coltivazioni."}
{"id": "514125", "revid": "729019", "url": "https://it.wikipedia.org/wiki?curid=514125", "title": "Nervo accessorio", "text": "Il nervo accessorio costituisce l'XI paio di nervi cranici; \u00e8 un nervo motore, con una peculiarit\u00e0 fra i nervi cranici, poich\u00e9 \u00e8 dotato sia di radice spinale (che proviene dal midollo spinale) sia di una radice cranica (proveniente dal midollo allungato).\n\u00c8 denominato anche \"Accessorius Willii\" per essere stato descritto per primo da Thomas Willis.\nForma.\nIl nervo accessorio \u00e8 costituito dall'unione di due radici:\n1) Nervo Accessorio del Vago: effettore viscerale, contiene fibre pregangliari parasimpatiche. L'origine reale del nervo \u00e8 il \"Nucleo del nervo Accessorio del Vago,\" posto nel midollo allungato; quell'apparente invece nel \"Solco laterale posteriore\" del midollo allungato.\n2) Nervo Accessorio spinale: motore somatico, per il muscolo trapezio e sternocleidomastoideo. Ha origine reale nel \"Nucleo del nervo Accessorio spinale,\" nel corno anteriore del midollo spinale, mentre l'origine apparente \u00e8 rappresentata dalle radicole che attraversano il Foro occipitale e si riuniscono con l'Accessorio del Vago.\nIl nervo esce dal cranio attraverso il \"foro giugulare\", e a quel punto le due radici si separano nuovamente per compiere le loro funzioni distinte:\n1) Radice interna: le fibre provenienti dalla radice cranica si uniscono al grande nervo vago e proseguono per innervare i muscoli del palato molle, della faringe, della laringe e dell'esofago.\n2) Radice esterna: le fibre provenienti dalla radice spinale vanno verso il basso come il nervo accessorio, lungo l'arteria carotidea interna, per raggiungere il muscolo sternocleidomastoideo e la parte superiore del trapezio, giungendo nella loggia sopraclavicolare per distribuirsi al muscolo trapezio.\nInnervazione.\n\u00c8 formato esclusivamente da fibre motrici somatiche che originano in un nucleo posto alla base delle corna anteriori dei primi neuromeri del midollo spinale. Si distribuisce ad una parte del muscolo trapezio ed al muscolo sternocleidomastoideo.\nParasimpatico del Nervo Accessorio.\nLe fibre del parasimpatico del Nervo Accessorio hanno come nucleo il \"Nucleo accessorio del Vago\", nel midollo allungato, continuazione caudale del Nucleo motore dorsale del Vago. Tali fibre seguono il decorso del Nervo Vago."}
{"id": "514126", "revid": "729019", "url": "https://it.wikipedia.org/wiki?curid=514126", "title": "Nervo ipoglosso", "text": "Il nervo ipoglosso costituisce il XII paio di nervi cranici ed \u00e8 il nervo motore della lingua. In quanto somatomotore puro, possiede un solo nucleo per antimero.\nDecorso.\nOrigina in un nucleo situato nella parte dorsale del bulbo, sull'ala bianca interna del pavimento del IV ventricolo, ed emerge nel solco antero-laterale che separa l'oliva dalla piramide come una serie longitudinale di radicole che confluiscono in due-tre tronchi e poi in un unico nervo che emerge dal cranio passando per il canale dell'ipoglosso. Dopo la sua emergenza dall'omonimo canale, si porta lateralmente al nervo vago, e passa attraverso l'interstizio compreso fra l'arteria carotidea interna e la vena giugulare interna. Si dirige a questo punto in maniera quasi verticale fra i due vasi, davanti al nervo vago, e raggiunge l'angolo della mandibola. Dopo essere passato sotto il ventre posteriore del muscolo digastrico, entra nella regione sottomandibolare e quindi nella lingua.\nLungo il suo decorso il nervo ipoglosso lascia numerosi rami laterali che raggiungono i muscoli estrinseci (genioglosso, ioglosso, stiloglosso) e intrinseci della lingua.\nI rami dell'ipoglosso si distinguono in meningeo, discendente, tiroideo e muscolari. Questi ultimi si distribuiscono ai muscoli stiloglosso, ioglosso, genioglosso e genioioideo.\nFunzione.\nIl nervo ipoglosso fornisce il controllo motorio dei muscoli estrinseci della lingua: genioglosso, ioglosso, stiloglosso e muscoli intrinseci della lingua. Questi rappresentano tutti i muscoli della lingua tranne il muscolo palatoglosso. Il nervo ipoglosso \u00e8 di tipo efferente somatico generale (GSE)\nQuesti muscoli sono coinvolti nel movimento e nella manipolazione della lingua. I muscoli genioglosso destro e sinistro in particolare sono responsabili della sporgenza della lingua. I muscoli, attaccati alla parte inferiore della parte superiore e posteriore della lingua, fanno sporgere la lingua e deviano verso il lato opposto. Il nervo ipoglosso fornisce anche movimenti tra cui la pulizia della bocca della saliva e altre attivit\u00e0 involontarie. Il nucleo ipoglosso interagisce con la formazione reticolare, coinvolta nel controllo di diversi movimenti di riflesso o automatici, e diverse fibre originarie cortico-nucleari forniscono innervazione aiutando i movimenti inconsci relativi al linguaggio e all'articolazione.\nRadice discendente dell'ansa cervicale.\nSeppure in maniera minore, il nervo ipoglosso contribuisce con un contingente di fibre alla costituzione della radice discendente dell'ansa cervicale. Nel suo decorso discendente nei pressi del ramo della mandibola riceve anastomosi da un ramo del primo neuromero cervicale, con il quale parte delle fibre discender\u00e0 nella costituzione della radice discendente dell'ansa. La radice inferiore dell'ansa \u00e8 invece formata da rami del secondo e del terzo neuromero cervicale. Le efferenze di quest'ansa sono destinate principalmente ai muscoli della regione sottoioidea, come lo sternoioideo, lo sternotiroideo, il tireoioideo ed il ventre anteriore dell'omoioideo.\nBibliografia.\nLuciano Fonzi, Anatomia Funzionale e Clinica dello Splancnocranio, Edi-ermes, 2003"}
{"id": "514127", "revid": "767487", "url": "https://it.wikipedia.org/wiki?curid=514127", "title": "Foce dello Shannon", "text": "La foce dello Sannon (\"Mouth of the Shannon\" o \"Shannon Estuary\" in lingua inglese) \u00e8 l'ampio estuario formato dal fiume Shannon, in Irlanda.\nDescrizione.\nIl fiume, alla fine del suo corso, forma un estuario lungo pi\u00f9 di 100 km. La foce del fiume in realt\u00e0, ovvero il confluire dell'acqua dolce in quella salata dell'Oceano, avviene poco dopo il traversamento della citt\u00e0 di Limerick, e il limite \u00e8 ben visibile perch\u00e9 appena le lingue di terra cominciano ad allargarsi, formano un vero e proprio braccio di mare soggetto spesso a maree. \nLo sbocco sull'oceano \u00e8 larghissimo ed \u00e8 delimitato da due autentici promontori, Capo Loop nel Clare e Capo Kerry nel Kerry.\nNell'enorme estuario ci sono moltissime isole e una miriade di baie minori, tra cui quella vastissima creata da un altro fiume, il Fergus, che sfocia proprio all'interno della foce dello Shannon.\nSulle sponde, distanti anche chilometri, sono situati il porto commerciale di Foynes, lo Shannon International Airport e il porto di Talbert per attraversare l'insenatura con la macchina via traghetto."}
{"id": "514130", "revid": "1226", "url": "https://it.wikipedia.org/wiki?curid=514130", "title": "Illusioni ipnagogiche", "text": ""}
{"id": "514131", "revid": "110157", "url": "https://it.wikipedia.org/wiki?curid=514131", "title": "Kirchberg (Berna)", "text": "Kirchberg (toponimo tedesco) \u00e8 un comune svizzero di 5\u00a0940 abitanti del Canton Berna, nella regione dell'Emmental-Alta Argovia (circondario dell'Emmental); ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKirchberg \u00e8 servito dalla stazione di Kirchberg-Alchenfl\u00fch sulla ferrovia Emmentalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "514132", "revid": "363629", "url": "https://it.wikipedia.org/wiki?curid=514132", "title": "Arco branchiale", "text": "Gli archi branchiali sono strutture ossee dello splancnocranio che sostengono le branchie nei craniati. La loro evoluzione rappresenta un tipico caso di studio nell'anatomia comparata.\nFilogenesi e anatomia comparata.\nGli archi branchiali sono sei negli gnatostomi e da sette a quattordici negli agnati. \nIl primo arco branchiale viene chiamato arco orale perch\u00e9 originer\u00e0 lo scheletro della bocca. L'arco orale mantiene solo l'epibranchiale e cerato branchiale che prendono il nome rispettivamente di cartilagine del palato quadrato e cartilagine di Meckel, che origineranno mascella e mandibola.\nIl secondo si chiama arco ioideo; gli altri solo col proprio numero (terzo, quarto etc...).\nDal terzo al sesto gli archi branchiali sono composti da quattro ossa che in direzione dorso-ventrale sono faringo branchiale, epibranchiale, cerato branchiale, ipobranchiale; l'arco ioideo perde il faringo branchiale, e l'epibranchiale viene chiamato iomandibolare, che mette in comunicazione neurocranio con splancnocranio negli ittiopsidi, mentre nei tetrapodi va a comporre la staffa dell'orecchio medio. "}
{"id": "514135", "revid": "986213", "url": "https://it.wikipedia.org/wiki?curid=514135", "title": "Pietro Corsini", "text": "Biografia.\nImportante figura nella Chiesa del Trecento, prima vescovo di Volterra, poi di Firenze, poi cardinale, fu molto vicino a papa Urbano V, il quale si trovava ad Avignone.\nFiorentino di nascita, della famosa famiglia Corsini, era figlio di Tommaso Corsini e di Ghita degli Albizzi. Era anche cugino di Sant'Andrea Corsini, vescovo di Fiesole.\nTrasferito dalla sede di Volterra nella quale era stato eletto nel 1362 nella sua citt\u00e0 natale, si prodig\u00f2 con la sua opera al sostenimento ed alla difesa della diocesi, che tenne dal 1363 al 1370 (il suo predecessore era stato Filippo dell'Antella). Condusse una legazione a Praga, dove dimostr\u00f2 le sue finissime doti di diplomatico, venendo dichiarato Principe del Sacro Romano Impero da Carlo IV, dal quale ottenne anche il privilegio per lo Studio Fiorentino (il nucleo originario dell'Universit\u00e0 di Firenze) di essere riconosciuto come vera e propria Universit\u00e0 Generale, valida per l'insegnamento di qualsiasi scienza e con la facolt\u00e0 di \"addottorare\" cio\u00e8 di dare il titolo di dottore agli studenti che compivano gli studi, aprendo la via all'insegnamento.\nFu eletto da Urbano V cardinale del titolo di San Lorenzo in Damaso il 7 giugno 1370, e lasci\u00f2 la sede di Firenze, dove gli successe Angelo Ricasoli, per la corte pontificia. Fu Cardinale vescovo di Porto e Santa Rufina dal 1374 fino alla morte avvenuta ad Avignone il 16 agosto 1405.\nLa sua amicizia con il Papa lo port\u00f2 ad eseguire numerose ambascerie e missioni diplomatiche durante lo Scisma d'Occidente ed \u00e8 annoverato fra coloro che riuscirono nell'impresa di far tornare il Papa a Roma.\nSuccessione apostolica.\nLa successione apostolica \u00e8:"}
{"id": "514136", "revid": "254059", "url": "https://it.wikipedia.org/wiki?curid=514136", "title": "Goffredo Malaterra", "text": "Biografia.\nDi lui \u00e8 ben attestata l'origine normanna, sia su basi onomastiche, sia per il tono della narrazione della sua \"Cronica\" e per gli accenti che riserva alle varie origini etniche. Di lui, invece, non si conosce la comunit\u00e0 monastica di origine: una certa tradizione storiografica lo vorrebbe monaco nell'abbazia di Saint-\u00c9vroult, nell'omonima localit\u00e0 della Normandia, la stessa, quindi, di Orderico Vitale; si tratta tuttavia di una tradizione priva di riscontro nell'opera di Goffredo, e frutto di un fraintendimento di un passo dello stesso Orderico.\nSi rec\u00f2 in giovane et\u00e0 nell'Italia meridionale. Gli vengono tradizionalmente attribuite soste in alcuni monasteri meridionali: l'abbazia della Santissima Trinit\u00e0 di Venosa, l'abbazia di Sant'Eufemia e l'Abbazia della Santissima Trinit\u00e0 di Mileto. Si tratta, tuttavia, anche in questo caso, di notizie prive di riscontro. Tra l'altro, \u00e8 da considerarsi sicuro che non sost\u00f2 in monasteri calabresi, dal momento che egli stesso riferisce di essere stato in Apulia, toponimo con il quale si deve intendere l'Italia meridionale continentale esclusa la Calabria. Sicura \u00e8 invece la sosta (probabilmente dopo il dicembre 1091) nel monastero di Sant'Agata di Catania, il cui abate, Angerio, vescovo di Catania, risulta destinatario dell'epistola dedicatoria con cui Goffredo gli dedica l'opera storica e si mette sotto la sua protezione.\nUn dato che si pu\u00f2 desumere dalla sua opera, \u00e8 la stretta prossimit\u00e0 con gli ambienti di corte e con la stessa figura di Ruggero I di Sicilia, come pure il fatto che Goffredo avesse accesso a parte della documentazione della cancelleria reale. \u00c8 possibile che egli fosse divenuto lo storico di corte di Ruggero I di Sicilia.\n\"De rebus gestis Rogerii et Roberti Guiscardi\".\nScrisse il \"De rebus gestis Rogerii Calabriae et Siciliae comitis et Roberti Guiscardi ducis fratris eius\", una delle tre principali cronache che narrano delle imprese normanne nel Mar Mediterraneo, con particolare attenzione per le spedizioni siciliane del Gran Conte Ruggero, che conobbe personalmente.\nNulla si conosce delle fonti utilizzate, tranne il fatto che Goffredo, come si desume dalla sua opera poteva avere accesso diretto a una parte della documentazione della cancelleria di corte.\nGoffredo narra delle prime imprese di Ruggero, basate sulla tradizione orale che egli aveva sentito. \u00c8 proprio Goffredo ad essere spesso l'unica fonte per le guerre di Ruggero in Sicilia. Dopo il suo racconto sulla campagna bizantina di Roberto il Guiscardo, scrive solo di Ruggero. La sua narrazione si ferma a luglio 1098. Per motivi di coerenza dell'opera con fatti accaduti poco dopo il 1098, di cui Goffredo non si mostra a conoscenza, l'epoca di composizione dovette essere di poco posteriore a tale data.\nIl nome di Goffredo Malaterra si inserisce storicamente tra coloro che potrebbero aver contribuito al fissarsi del toponimo della citt\u00e0 di Castel Goffredo, in provincia di Mantova."}
{"id": "514142", "revid": "110157", "url": "https://it.wikipedia.org/wiki?curid=514142", "title": "Nieder\u00f6sch", "text": "Nieder\u00f6sch (toponimo tedesco) \u00e8 una frazione di 235 abitanti del comune svizzero di Ersigen, nel Canton Berna (regione dell'Emmental-Alta Argovia, circondario dell'Emmental).\nStoria.\nGi\u00e0 comune autonomo che si estendeva per 4,6\u00a0km\u00b2 e che comprendeva anche le frazioni di Oberdorf, Rychebrunne e Unterdorf, 2016 \u00e8 stato accorpato a Ersigen assieme all'altro comune soppresso di Ober\u00f6sch.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "514144", "revid": "1005847", "url": "https://it.wikipedia.org/wiki?curid=514144", "title": "Deputati della VII legislatura della Repubblica Italiana", "text": "Questo elenco riporta i nomi dei deputati della VII legislatura della Repubblica Italiana dopo le elezioni politiche del 1976.\nGruppi.\nCfr. DP"}
{"id": "514145", "revid": "124800915", "url": "https://it.wikipedia.org/wiki?curid=514145", "title": "Nervo facciale", "text": "Il nervo faciale, costituisce il VII paio di nervi cranici e comprende due distinti nervi: il \"faciale propriamente detto\" e l\u2019\"intermedio\".\nAnatomia.\nLe due branche del facciale sono pertanto:\nDecorso.\nOrigina anteriormente al peduncolo cerebellare nella fossa sopraretrolivare, a livello del solco bulbo-pontino, attraversa il meato acustico interno associato al nervo statoacustico (VIII) ed entra nel canale facciale, dove si trova il ganglio genicolato. All'uscita dal canale facciale, a livello della parotide si divide in diverse diramazioni che raggiungono il cuoio capelluto, il padiglione auricolare, il volto, il platisma, il muscolo stiloioideo e il ventre posteriore del muscolo digastrico.\nNuclei.\nEssendo un nervo misto, possiede fibre motrici e sensitive, sia somatiche che viscerali, con i rispettivi nuclei distribuiti tra la regione caudale del ponte ed il bulbo.\nVia gustativa.\nUna volta giunte nella porzione craniale del nucleo del tratto solitario le fibre risalgono nel ponte fino allarea gustativa pontina\", associata al nucleo sensitivo pontino del nervo trigemino. Da qui, insieme a tutte le afferenze sensitive trigeminali che costituiscono il robusto lemnisco trigeminale, le fibre sensitive risalgono fino al talamo, arrestandosi nel nucleo ventrale postero-mediale. Da qui alcune fibre giungono alla corteccia telencefalica nell'area gustativa (area 43 di Brodmann), situata nel lobo dell'insula anche se ci sono dubbi al riguardo. Altre fibre giungono all'ipotalamo e all'amigdala, dirette poi al lobo limbico\"' con funzioni associative del sapore di alcuni alimenti ad un particolare tipo di sensazione piacevole o spiacevole, relativi al ricordo della situazione in cui sono stati assaggiati.\nPatologia.\nPu\u00f2 essere sede di tumori, che pi\u00f9 spesso si sviluppano nell'angolo pontocerebellare. Molto frequente tra le patologie a carico di questo nervo risulta essere la paralisi facciale, che pu\u00f2 essere centrale o periferica, a seconda che questa colpisca i centri nervosi centrali o periferici. Spesso anche tumori che coinvolgono il nervo statoacustico (VIII) possono danneggiare il faciale data la loro vicinanza soprattutto nella fossa cranica media.\nLesioni che coinvolgono i nuclei viscerali invece portano a difficolt\u00e0 nella secrezione salivare, nella secrezione lacrimale o anche la disgeusia (difficolt\u00e0 nel percepire e distinguere i gusti)."}
{"id": "514149", "revid": "110157", "url": "https://it.wikipedia.org/wiki?curid=514149", "title": "Ober\u00f6sch", "text": "Ober\u00f6sch (toponimo tedesco) \u00e8 una frazione di 104 abitanti del comune svizzero di Ersigen, nel Canton Berna (regione dell'Emmental-Alta Argovia, circondario dell'Emmental).\nStoria.\nGi\u00e0 comune autonomo che si estendeva per 2,1\u00a0km\u00b2, 2016 \u00e8 stato accorpato a Ersigen assieme all'altro comune soppresso di Nieder\u00f6sch.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "514150", "revid": "122881420", "url": "https://it.wikipedia.org/wiki?curid=514150", "title": "Corriere Adriatico", "text": "Il Corriere Adriatico \u00e8 un quotidiano marchigiano con sede ad Ancona.\nHa redazioni nelle Marche, ad Ascoli Piceno, Fermo, Macerata, Pesaro che curano le rispettive edizioni locali. Tra il 2010 e il 2011 ha chiuso le proprie redazioni di Senigallia e San Benedetto del Tronto.\nStoria.\nIl \"Corriere Adriatico\" viene fondato dal patriota risorgimentale e poeta ripano Luigi Mercantini, con il nome di \"L'Ordine. Corriere delle Marche\", il 5 ottobre 1860, pochi giorni dopo la battaglia di Castelfidardo e l'entrata della citt\u00e0 di Ancona nel Regno d'Italia, in sostituzione del filo-pontificio \"Il Piceno\". \nNel 1926 la testata assume l'attuale denominazione. \nLa fine della seconda guerra mondiale porta anche la cessazione delle stampe; l'informazione locale \u00e8 portata avanti da un nuovo giornale, la \"Voce Adriatica\". \nIl 24 aprile 1971 la \"Voce Adriatica\" il giornale riassume la denominazione di \"Corriere Adriatico\". \nNel nuovo millennio, il quotidiano entra a far parte del gruppo Caltagirone Editore. \nDal 4 febbraio 2009 il \"Corriere Adriatico\" ha adottato una grafica multicolore, nello specifico quattro i colori guida tra le sezioni del quotidiano: il rosso per le cronache nazionali e le Marche, il blu per le cronache locali, il verde aspro per gli spettacoli e la cultura, il verde intenso per lo sport.\nCuriosit\u00e0.\nI cittadini dorici, specie nel periodo anni Ottanta/anni Novanta del XX secolo, avevano affibbiato al giornale l'appellativo, in vernacolo anconetano, di \"el Bugiard\u00f3 \" (il Bugiardone)."}
{"id": "514154", "revid": "125546115", "url": "https://it.wikipedia.org/wiki?curid=514154", "title": "Ranuccio Farnese (cardinale)", "text": "Nipote di papa Paolo III e fratello di Alessandro Farnese (1520-1589), il \"Gran Cardinale\", \u00e8 conosciuto con l'appellativo di \"Cardinalino di Sant'Angelo\". \u00c8 ricordato anche come grande mecenate e uomo di grande rettitudine. Il cardinale Carlo Borromeo lo celebr\u00f2 per la sua sapienza e la sua carit\u00e0.\nBiografia.\nRanuccio nacque l'11 agosto 1530 da Pier Luigi Farnese e Gerolama Orsini di Pitigliano, nel castello di Valentano. Dopo l'ascesa al soglio pontificio di Paolo III, avvenuta nel 1534, fu deciso che il giovane avrebbe dovuto seguire la carriera ecclesiastica. Dopo un breve soggiorno al collegio \u201cAncarano\u201d di Bologna, nel 1540, fu creato priore titolare del Priorato di Venezia dell'Ordine di San Giovanni di Gerusalemme (cavalieri di Malta) e mandato a terminare gli studi a Padova, accompagnato dal precettore Gianfrancesco Leoni. In occasione di questa investitura adott\u00f2 come stemma l'emblema dei Farnese, sei gigli azzurri in campo oro, con l'aggiunta di una croce d'argento in campo rosso. Il 13 agosto 1544, approfittando della morte di Francesco Carafa, arcivescovo di Napoli, Paolo III confer\u00ec il seggio al nipote, che dovette dare pubblicamente prova del suo sapere. Durante un soggiorno del papa a Viterbo, il quattordicenne arcivescovo tenne una conferenza sulla letteratura greca e latina e sulla dialettica, che lo fece apprezzare da tutti i presenti. Nel concistoro del 16 dicembre 1545 viene creato cardinale insieme ad Enrico, futuro re del Portogallo, Georges II d'Amboise e Pedro Pacheco Ladr\u00f3n de Guevara e fino alla nomina del cardinale Giulio Della Rovere \u00e8 stato il porporato italiano pi\u00f9 giovane. Il 5 maggio 1546 assunse il titolo di Santa Lucia in Silice.\nCome stemma cardinalizio Ranuccio conferm\u00f2 quello precedentemente adottato, ma adornato della croce diaconale e sormontato dal galero con tre ordini di nappe.\nDurante il conflitto tra Giulio III e Ottavio Farnese, duca di Parma (1550-1551), il cardinale rest\u00f2 fuori Roma, trovando asilo dalla sorella ad Urbino e, in seguito, a Venezia; il papa gli restitu\u00ec i titoli il 4 novembre 1553.\nNel primo conclave del 1555 Ranuccio ed il cugino Guidascanio Sforza furono tra i fautori dell'elezione di Papa Marcello II.\nIl 7 febbraio 1565, il cardinale venne nominato vescovo titolare della sede suburbicaria di Sabina. Ma la morte era in agguato. Mor\u00ec di febbre il 29 ottobre 1565 a Parma. La notizia della sua dipartita giunse a Roma il 1\u00ba novembre. Fu sepolto temporaneamente nella cattedrale di Parma, ma, secondo le sue volont\u00e0, fu traslato nel sepolcro di famiglia sull'Isola Bisentina.\nMecenate.\nSenza ostentare le pretese di mecenate che caratterizzavano il fratello, si pu\u00f2 dire che Ranuccio fece lavorare gli artisti dell'epoca senza sosta.\nI suoi segretari furono uomini di grande cultura: Giovanni della Casa, Annibal Caro e Latino Latini, ricordato per aver seppellito tre porporati in tre anni (Iacopo del Pozzo, morto nel 1563, Rodolfo Pio, morto nel 1564 e lo stesso Ranuccio, morto nel 1565).\nIl cardinale protesse numerosi eruditi, tra cui il Sigonio, il e Ulisse Aldrovandi, ma la sua pi\u00f9 grande intuizione fu quella di aver scelto come bibliotecario Fulvio Orsini e di avere sostenuto le ricerche matematiche di Federico Commandino (1509-1575).\nFulvio era discendente illegittimo degli Orsini e, grazie a tale ascendenza, venne subito preso a ben volere in casa Farnese. Nel 1558 entr\u00f2 al servizio del \u201cGran Cardinale\u201d Alessandro e poco tempo dopo Ranuccio lo nomin\u00f2 curatore della biblioteca di Palazzo Farnese. Grazie a lui la biblioteca si arricch\u00ec di manoscritti e di pubblicazioni di valore.\nGrazie al suo interessamento, l'anticamera di Palazzo Farnese fu decorata da Francesco de' Rossi, detto Salviati, con le glorie della famiglia e di Paolo III.\nRanuccio Farnese acquist\u00f2 anche una collezione di medaglie e di reperti archeologici provenienti dagli scavi della famiglia Orsini."}
{"id": "514155", "revid": "110157", "url": "https://it.wikipedia.org/wiki?curid=514155", "title": "R\u00fcdtligen-Alchenfl\u00fch", "text": "R\u00fcdtligen-Alchenfl\u00fch (toponimo tedesco; fino al 1926 R\u00fcdtligen) \u00e8 un comune svizzero di 2\u00a0396 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\nIl comune \u00e8 stato istituito nel 1833.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nR\u00fcdtligen-Alchenfl\u00fch \u00e8 servito dalla stazione di Kirchberg-Alchenfl\u00fch sulla ferrovia Emmentalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "514156", "revid": "4106", "url": "https://it.wikipedia.org/wiki?curid=514156", "title": "R\u00fcdtligen", "text": ""}
{"id": "514157", "revid": "4106", "url": "https://it.wikipedia.org/wiki?curid=514157", "title": "Alchenfl\u00fch", "text": ""}
{"id": "514158", "revid": "1318658", "url": "https://it.wikipedia.org/wiki?curid=514158", "title": "Gerolama Orsini", "text": "Biografia.\nGerolama discendeva da una nobile famiglia aristocratica romana, gli Orsini, i cui rappresentanti influenzarono la vita politica nella capitale apostolica fin dal Medioevo. Alcuni ricercatori suggeriscono che discendesse dal nobile romano Gentile Orsini, signor Pitigliano, Munano, Penna e Nettuno, nonch\u00e9 fratello minore di papa Niccol\u00f2 III.\nGerolama nacque intorno al 1503, probabilmente a Pitigliano, dalla famiglia del condottiero Ludovico Orsini, conte di Pitigliano, e da sua moglie, Giulia Conti. Da parte paterna era la nipote di Niccol\u00f2 II Orsini, conte Pitigliano, e di Elena Conti. Da parte materna era nipote di Giacomo Conti, signore di Carpineto, e di Elisabetta Carafa, nipote del cardinale Francesco Conti.\nMatrimonio.\nNel 1513, su iniziativa del cardinale Alessandro Farnese, iniziarono le trattative sul matrimonio tra il suo primogenito Pier Luigi Farnese e Gerolama. A quel tempo esistevano gi\u00e0 vincoli matrimoniali tra le famiglie Orsini e i Farnese. Il 26 marzo 1513 venne firmato il contratto di matrimonio, dove veniva indicata l'entit\u00e0 della dote della sposa, che ammontava a novemila ducati e due feudi, Cellere e Pianzano. La cerimonia nuziale ebbe luogo il 15 gennaio 1519 a Valentano. Nonostante fu un matrimonio senza amore, Gerolama rimase una moglie fedele e devota, tollerando gli eccessi di Pier Luigi, la sua brutalit\u00e0 e stravaganza con dignit\u00e0. \nLa coppia ebbe cinque figli:\nDuchessa.\nDopo il matrimonio, la coppia ha vissuto a Palazzo Farnese a Valentano e trascorreva l'estate a Palazzo Farnese a Gradoli. Nel 1534, il suocero di Gerolama, con il quale aveva un buon rapporto, divenne papa con il nome di Paolo III. L'influenza della famiglia Farnese a Roma aument\u00f2 notevolmente, ma ci\u00f2 non influ\u00ec in alcun modo sul suo comportamento. Secondo la testimonianza dei suoi contemporanei, era una donna intelligente con una forte volont\u00e0. Gli scandali legati al comportamento bisessuale di suo marito non la ferivano particolarmente. Gerolama corrispondeva con umanisti ecclesiastici e laici: Marcello Cervini, il futuro papa Marcello II, Paolo Giovio, Giovanni Della Casa e Bartolomeo Cavalcanti.\nIl 14 marzo 1537 Paolo III concesse a Pier Luigi il Ducato di Castro, e sua moglie ricevette il titolo di Duchessa. Nel 1541 lo stesso papa le diede una pensione annuale di 100.000 scudi, insieme a pagamenti ad altri membri della sua famiglia. La duchessa ha speso la maggior parte dei suoi fondi personali per l'acquisto di tessuti costosi per abiti per sua figlia e le sue damigelle d'onore. Per risolvere problemi economici, doveva spesso viaggiare tra Roma e i possedimenti della famiglia. Il 26 agosto 1545 Paolo III concesse a Pier Luigi il Ducato di Parma e Piacenza. In onore della nuova duchessa, Parma annunci\u00f2 come suo patrono San Girolamo, in suo onore. Quando il marito si stabil\u00ec a Piacenza, chiam\u00f2 a s\u00e9 la moglie e il figlio maggiore, Alessandro, chiedendo aiuto nella gestione del feudo, ma il suocero di Gerolama non glielo permise.\nGerolama ha dedicato quasi tutto il suo tempo alla vita dei suoi figli. La loro corrispondenza divenne particolarmente frequente nel 1546, quando i due figli della duchessa, Alessandro e Ottavio, arrivarono presso l'imperatore, che si preparava alla guerra con i protestanti. \nGerolama attribuiva grande importanza al matrimonio dell'unica figlia di Vittoria. Nel gennaio 1545 iniziarono i preparativi per il suo matrimonio con Fabrizio Colonna, principe ereditario di Paliano. Questo matrimonio avrebbe dovuto porre fine ad anni di controversie tra le due famiglie. Tuttavia, Paolo III non gli diede il suo consenso. Il progetto di un matrimonio dinastico con Vespasiano Colonna fu respinto per il fatto che lo sposo sembrava non abbastanza maturo. In corrispondenza con suo marito, Gerolama gli chiese di persuadere suo padre a dare in sposa la figlia a un degno candidato il prima possibile. Il 29 giugno 1547, a Roma, Vittoria spos\u00f2 Guidobaldo della Rovere.\nMorte.\nIl 10 settembre 1547, Pier Luigi venne ucciso da un gruppo di congiurati. La duchessa vedova si rivolse a Marcello Cervini, allora legato pontificio a Bologna, per chiedergli di prendere il corpo di suo marito per seppellirlo nella tomba di famiglia nel monastero dei Cappuccini sull'isola Bisentina. Gerolama riusc\u00ec a seppellire il marito solo nel luglio 1548, quando le sue spoglie da Parma furono portate sull'isola dal figlio Ottavio, che divenne il nuovo Duca di Parma e Piacenza, e suo fratello Orazio ricevette il Ducato di Castro. \nNel 1549 mor\u00ec il suocero di Gerolama. Insieme ai figli, sostenne l'elezione in conclave per il candidato del partito filofrancese, con l'intento di assicurare ai Farnese il Ducato di Parma e Piacenza. Eletto papa Giulio III, il candidato del partito filo-ispanico, i Farnese sono stati privati di tutti i privilegi. Il nuovo pontefice tent\u00f2 di strappare loro il ducato di Castro. Gerolama non riconobbe la legalit\u00e0 delle sue azioni e ottenne il ritiro dell'esercito papale dal territorio del ducato. Nel maggio 1552 il feudo torn\u00f2 alla famiglia Farnese e fu effettivamente governato da Gerolama. Nell'agosto dello stesso anno muore il figlio pi\u00f9 giovane, Orazio. Da quel momento fino alla morte non lasci\u00f2 quasi mai i confini del ducato, abitando nei palazzi di Valentano e Capodimonte. Ospiti frequenti della Duchessa vedova erano i suoi figli e gli ambasciatori stranieri. Nel 1556, a Viterbo, costru\u00ec un monastero per i Benedettini (o Cistercensi), ora conosciuto con il soprannome di \"monastero della duchessa\". \nGerolama Orsini mor\u00ec nel luglio 1569 e fu sepolta accanto al marito nella tomba di famiglia presso la Chiesa dei Santi Giacomo e Cristoforo sull'isola di Bisentina, in mezzo al lago di Bolsena. "}
{"id": "514161", "revid": "2166030", "url": "https://it.wikipedia.org/wiki?curid=514161", "title": "Neri I Acciaiuoli", "text": "Era figlio di Jacopo Acciaiuoli e fratello di Donato Acciaiuoli di Cassano, Giovanni Acciaiuoli, arcivescovo di Patrasso e Angelo Acciauoli vescovo di Firenze.\nBiografia.\nFu chiamato da Firenze a Napoli dallo zio, che lo adott\u00f2 e gli lasci\u00f2 grandi ricchezze. Nel 1371 acquist\u00f2 da suo cugino Angelo la citt\u00e0 di Corinto, quale pegno di un prestito. In seguito riusc\u00ec a sottrarre ai Catalani vari possedimenti in Grecia, quali Livadia, Platea, Tebe, Megara e Sicione (1388). Il 5 marzo, dopo un lungo assedio, riusc\u00ec ad impadronirsi di Atene a scapito dei Catalani, mentre nel dicembre dello stesso anno occup\u00f2 Argo e Nauplia: Argo la cedette al genero Teodoro I Paleologo, mentre tenne per s\u00e9 Nauplia, prima di restituirla ai Veneziani nel giugno 1389.\nIl Re di Napoli allora gli concesse il titolo di Duca di Atene e di Signore di Tebe, Corinto, Megara e Platea. Nel 1390 si impossess\u00f2 anche del Ducato di Neopatria.\nNel 1391 inizi\u00f2 le trattative con gli emissari di Amedeo di Savoia-Acaia (1363 \u2013 1402) per ottenerne l'aiuto contro la Compagnia Navarrese condotta da Pietro Bordo di San Superano, che occupava parte della Morea. L'accordo fu raggiunto (in cambio dell'aiuto di Amedeo, Neri ne riconesceva la sovranit\u00e0 sull'Acaia dichiarandosi suo feudatario e vassallo) non diede risultati pratici a causa della morte di Amedeo.\nMatrimonio e discendenza.\nNon \u00e8 chiaro con chi si spos\u00f2 (Agnese Saraceni secondo il Petrucci, che riprendeva l'Hopf, oppure Eubilla Doria secondo il Litta), ebbe comunque due figlie:\nEbbe inoltre un figlio naturale:"}
{"id": "514163", "revid": "2166030", "url": "https://it.wikipedia.org/wiki?curid=514163", "title": "Francesco II Acciaiuoli", "text": "Era figlio del duca Antonio II Acciaiuoli ed apparteneva alla nobile famiglia fiorentina degli Acciaiuoli.\nBiografia.\nGovern\u00f2 solo due anni (dal 1455 al 1456), poich\u00e9 il sultano Mehmet II \"Il Conquistatore\" conquist\u00f2 Atene.\nIl duca, con i cittadini, si rifugi\u00f2 nell'Acropoli fino al giugno del 1458, quando furono costretti alla resa.\nMehmed II entr\u00f2 ad Atene ad agosto e permise a Francesco di diventare suo vassallo responsabile di Tebe. Nel 1460 per\u00f2 i Giannizzeri informarono il sultano di una congiura contro di lui da parte dell'Acciaiuoli, che avrebbe aspirato a riprendere il suo dominio su Atene. Francesco fu convocato a Morea dal Pasci\u00e0 Zaganos, il quale, dopo una nottata di festeggiamenti, lo avvert\u00ec del pericolo incombente. L'ultimo desiderio del nobile italiano fu allora quello di essere ucciso dentro la sua tenda e cos\u00ec avvenne.\nBibliografia.\nDizionario biografico degli italiani"}
{"id": "514166", "revid": "254059", "url": "https://it.wikipedia.org/wiki?curid=514166", "title": "Ranuccio Farnese", "text": "Ranuccio Farnese era il nome di alcuni membri della Famiglia Farnese:"}
{"id": "514167", "revid": "1564499", "url": "https://it.wikipedia.org/wiki?curid=514167", "title": "Ugo Tutabovi", "text": "Biografia.\nUgo prende parte alla spedizione siciliana di Giorgio Maniace nel 1038.\n\u00c8 un cavaliere che emerge tra i primi capi normanni che fondano la contea di Puglia e si afferma al seguito degli Altavilla nel territorio bizantino dell'Apulia. \u00c8 il primo conte di Monopoli.\nGuglielmo Braccio di Ferro, rientrato nel settembre 1042 a Melfi, eletto capo supremo da tutti i Normanni, si rivolge a Guaimario V, principe longobardo di Salerno ed a Rainulfo Drengot, conte di Aversa, e propone ad entrambi un'alleanza alla pari. Guaimario offre il riconoscimento ufficiale e, alla fine dell'anno, con Rainulfo e Guglielmo, si recano insieme a Melfi e riuniscono un'assemblea dei baroni longobardi e normanni. L'assise termina al principio dell'anno successivo (1043) e vi partecipa lo stesso Ugo. L'intera regione, ad eccezione di Melfi, viene suddivisa in dodici baronie, costituite a beneficio dei capi Normanni e assegnate nei territori di Capitanata, Gargano, Apulia e Irpinia.\nGuglielmo stabilisce la sede della contea di Puglia a Melfi, che rimane al di fuori dalla spartizione: il centro della citt\u00e0 \u00e8 diviso in dodici quartieri, in ognuno dei quali ciascun conte (compreso, ovviamente lo stesso Ugo) possiede un palazzo e controlla un settore dell'abitato. I Normanni dividono in dodici Contee le terre conquistate o da conquistare. Il sovrano attribuisce i feudi secondo il rango ed il merito ed ognuno dei cavalieri si dedicher\u00e0 alla conquista di quanto concessogli.\nNomina a conte di Monopoli.\nIn particolare \u00e8 questa la circostanza in cui Ugo riceve la baronia di Monopoli nel territorio dell'Apulia e prende il titolo di conte di Monopoli. Negli antichi documenti monopolitani Ugo viene anche riportato come Dibone, Toute Bone o anche Autobovi.\nTutabovi sconfigge le truppe del catapano bizantino d'Italia, Argiro, nella battaglia di Venosa nello stesso anno 1043.\nI cronisti dell'epoca narrano che in quell'occasione Ugo si rese protagonista di un episodio che semin\u00f2 il panico nelle file dei nemici prima dello scontro: accolti i messi bizantini che gli offivano le condizioni di pace, cominci\u00f2 ad accarezzare il collo del cavallo di uno di loro e poi gli assest\u00f2 un pugno che lo tramort\u00ec al suolo.\nNon si conosce la data di morte di Tutabovi."}
{"id": "514169", "revid": "599013", "url": "https://it.wikipedia.org/wiki?curid=514169", "title": "Bill Whitehouse", "text": "Nello stesso anno del debutto in Formula 1 trov\u00f2 la morte in una gara di Formula 2 in Francia."}
{"id": "514173", "revid": "6923", "url": "https://it.wikipedia.org/wiki?curid=514173", "title": "Mackay Fraser", "text": ""}
{"id": "514176", "revid": "34928", "url": "https://it.wikipedia.org/wiki?curid=514176", "title": "Koura", "text": ""}
{"id": "514177", "revid": "34928", "url": "https://it.wikipedia.org/wiki?curid=514177", "title": "Takourt", "text": ""}
{"id": "514178", "revid": "2021228", "url": "https://it.wikipedia.org/wiki?curid=514178", "title": "Shambleau", "text": "Shambleau (\"Shambleau and Others\") \u00e8 una raccolta di racconti di fantasy e fantascienza composti da Catherine Lucille Moore e originariamente editi sulla rivista \"Weird Tales\" fra il novembre 1933 e l'ottobre 1936; fu pubblicata per la prima volta negli Stati Uniti nel 1953. Il volume era originariamente un progetto della casa editrice Arkham House, ma alla fine fu pubblicato da Gnome Press; quest'ultimo editore aveva stampato l'anno precedente una selezione della fantascienza di Moore, intitolata \"\".\nSi tratta di un florilegio di opere appartenenti alla prima produzione dell'autrice, costituito da tre racconti del ciclo di Jirel di Joiry e da quattro racconti che hanno per protagonista il pistolero spaziale Northwest Smith, tra i quali il racconto lungo che d\u00e0 il nome all'antologia.\n\u00c8 stato tradotto in Italiano nel 1982 nella collana Oscar Mondadori, a cura e nella traduzione di Giuseppe Lippi.\nTrame.\nTutti i racconti sono caratterizzati dagli elementi tipici della prima produzione di C. L. Moore: l'atmosfera magica ed il passaggio in un'altra dimensione.\nIl bacio del dio nero.\nTitolo originale: \"The Black God's Kiss\" - ottobre 1934.\nSconfitta in battaglia dal \"barbaro\" Guillame, la fiera guerriera Jirel non osa pensare che Joiry possa essere persa per sempre. Derisa e baciata con scherno da Guillame, sottomessa e in catene, sente che al danno della guerra persa si \u00e8 unita la beffa del suo orgoglio ferito. Imprigionata nelle segrete del suo stesso castello riesce ad evadere gi\u00e0 la notte della sua caduta e il suo primo pensiero non \u00e8 la fuga ma la vendetta.\nDecide perci\u00f2 di scendere in profondit\u00e0 nei sotterranei fino a quello che deve essere un passaggio dimensionale, che la proietter\u00e0 in un altro mondo. Ma in quale inferno si \u00e8 cacciata! Di questo deve trattarsi, viste le creature che lo abitano, e che ivi errano dannate.\nSpinta dal fuoco delle ferite che le sono state inferte nell'anima, pi\u00f9 che nel corpo, Jirel trover\u00e0 il coraggio di risalire l'inferno cosmico fino a uno strano tempio, dominato da una statua nera e levigata, che sembra viva. \u00c8 il dio nero, che lei bacer\u00e0, portando con s\u00e9, al suo ritorno nel castello, il soffio malsano solo per riversarlo nell'anima di Guillame con un altro bacio. Cos\u00ec Guillame morir\u00e0 invaso dal male, e lei pianger\u00e0 la sua perdita, perch\u00e9 lo sciogliersi dell'odio, col consumarsi della vendetta, lascer\u00e0 intravedere l'amore inconfessato della guerriera per il suo fiero avversario.\nL'ombra del dio nero.\nTitolo originale: \"Black God's Shadow\" - dicembre 1934.\nTormentata dal rimorso di avere inflitto una fine ingloriosa al suo legittimo oppositore Guillame, Jirel di Joiry decide di tornare ancora una volta nel sottosuolo infernale per dare un sollievo all'anima tormentata del suo amato/odiato nemico.\nTrova l'anima di Guillame impietrita in una storpia statua nera e riesce a trasformarla in ombra, che tuttavia le sfugge continuando ad emettere i suoi lamenti di angoscia. Jirel la insegue, e lotter\u00e0 pi\u00f9 di una volta col dio nero di quella terra maligna, finch\u00e9 alla fine riuscir\u00e0 a dare una dignitosa pace alla povera anima di Guillame.\nStregoneria per Jirel.\nTitolo originale: \"Jirel Meets Magic\" - luglio 1935.\nLe armate di Joiry conquistano il castello dello stregone Giraud. Jirel, come una furia, setaccia il luogo alla ricerca dello stregone, senza successo, finch\u00e9 trova una serie di impronte che finiscono sotto una finestra. Lo stregone deve essersi buttato di l\u00ec. Jirel lo imita e si ritrova in un luogo totalmente diverso, in una terra fatata dove impera la strega Jarisme. Dopo una serie di scaramucce, si consumer\u00e0 lo scontro finale con Jarisme, e poi quello ancora pi\u00f9 difficile con lo stregone Giraud.\nShambleau.\nTitolo originale: \"Shambleau\" - novembre 1933. Questo \u00e8 il primo lavoro in assoluto pubblicato da C.L. Moore; fu edito sulla storica rivista di fantascienza Weird Tales.\nL'avventuriero Northwest Smith si trova su Marte per i suoi loschi traffici, quando si imbatte in un inseguimento. La persona inseguita sembra una donna e i suoi persecutori paiono decisi a un linciaggio. Smith non capisce il motivo di tanto accanimento: la ragazza sembra inoffensiva e decide di difenderla. Ma la reazione della folla \u00e8 strana: il livore si trasforma in disgusto quando Smith afferma che la ragazza \u00e8 con lui.\nIn effetti, a ben vedere, l'oggetto di tanto odio non \u00e8 una ragazza vera e propria: si tratta, infatti, di un'aliena. Smith la porta nel suo cubicolo marziano e la tiene con s\u00e9 finch\u00e9, una notte, la misteriosa femmina aliena lo avvolge in un abbraccio letale, dal quale fortuitamente lo scioglier\u00e0 all'ultimo momento un amico venusiano, Yarol.\nSmith ammetter\u00e0 che il perdersi dentro l'abbraccio mortale della Medusa era piacevole in maniera sublime; una reificazione del \"cupio dissolvi\" senza ritorno.\nSete nera.\nTitolo originale: \"Black Thirst\" - aprile 1934.\nIn un oscuro porto venusiano Northwest Smith viene ingaggiato da una cortigiana di un'antica schiatta aliena. Dietro sua indicazione si reca nel palazzo, sede dell'Alendar, da cui la donna vorrebbe fuggire. Tuttavia l'Alendar li intercetta e li costringe a seguirlo; ha la possibilit\u00e0 di giocare un po' con nuove menti, e cos\u00ec mostra a Northwest Smith i suoi capolavori.\nSi tratta di donne perfette, \"coltivate\" dall'Alendar al fine di nutrirsi della loro bellezza, quando questa giunge al suo culmine. Smith vede bellezze indescrivibili, che non aveva mai neppure potuto immaginare; l'attrazione che esse esercitano \u00e8 tale che, in alcuni casi, non ha spazio neppure per pensare e vorrebbe soltanto possederle. Ma l'Alendar ha in progetto di nutrirsi anche della sua rude bellezza maschile, finch\u00e9, all'ultimo momento, il pistolero a raggi riuscir\u00e0 a ricacciare il nemico nel suo vero stato, quello di una indistinta sostanza nera, che prende forma grazie a una bellezza che non le apparterr\u00e0 mai.\nSogno rosso.\nTitolo originale: \"Scarlet Dream\" - maggio 1934.\nIn un affollato mercato intergalattico l'attenzione di Northwest Smith viene catturata da una sciarpa rossa che \u00e8 adagiata nell'angolo di una bottega. Si tratta di un manufatto extraterrestre, di cui non si conosce bene l'origine. Il negoziante \u00e8 ben contento di disfarsi del drappo purpureo e Smith lo porta, incuriosito, con s\u00e9.\nMa la prima notte in cui si addormenter\u00e0 nella stanza con l'oggetto alieno, Smith inizier\u00e0 una nuova vita dentro un vivido sogno: la sua esistenza attiva nello stato di veglia cesser\u00e0 e l'eroe scivoler\u00e0 inesorabilmente nel coma; nello stesso momento, in una dimensione onirica, si sveglier\u00e0 in un tempio dove un mostro sanguinario ha appena preteso il sacrificio di una vittima.\nSmith viene condotto all'esplorazione del nuovo mondo da una ragazza senza nome. La terra illusoria, eppure reale nello stato di coscienza in cui si trova il protagonista, si mostra all'apparenza generosa ma \u00e8 in realt\u00e0 macabra e crudele. L'erba succhia il sangue dei viandanti, se questi osano sostare troppo a lungo in un punto; i frutti degli alberi maturano solo una volta all'anno, ma allora, pi\u00f9 che nutrire, essi divengono temibili. Il mostro del tempio setaccia il posto alla ricerca di altre vittime.\nIn questa ipotesi di luogo, Smith impara a vivere momento per momento, senza farsi domande sul poi. Tutto \u00e8 troppo fragile per pensare a un domani. Ama la bellissima ragazza senza nome, vive con lei nel suo tempietto neoclassico senza porte n\u00e9 finestre; la mattina, al risveglio, la guarda uscire dall'acqua azzurra del lago e, se riesce a reprimere l'orrore per le cose vive di questo luogo, tutto gli sembra troppo perfetto per fare domande.\nTuttavia giunge il momento di mangiare. Non l'erba, che anzi \u00e8 ematofaga; n\u00e9 altro, perch\u00e9 non vi \u00e8 nulla. La ragazza lo conduce al tempio, in una stanza dove, accalcata in una lunga fila, c'\u00e8 una moltitudine di persone accucciate, che sembrano pregare. Quando trova un posto libero, la donna fa inginocchiare anche Smith e qui si verifica un evento raccapricciante: dal muro spunta un rubinetto che, al semplice contatto, emette un getto di sangue.\nDopo il primo istante di repulsione, Smith non riesce quasi pi\u00f9 a staccarsi. Il \"fiero pasto\" ha trasformato anche lui in un abitante di questa terra dissennata.\nIl tempo scorre e Smith sembra rassegnato al suo drammatico ozio, colmato dall'amore per la sua ospite e dalle abbondanti libagioni. Ma qualcosa non torna; non si pu\u00f2 vivere in questo modo, senza uno scopo, senza un progetto.\nDecide quindi di partire, andando incontro al suo destino; non pu\u00f2 portare cibo con s\u00e9, non pu\u00f2 fermarsi a dormire per terra perch\u00e9 l'erba lo divorerebbe. Eppure vuole andare; lo dissuader\u00e0 soltanto il sacrificio della sua amata, che accetter\u00e0 la propria dissoluzione pur di permettere al suo improbabile compagno di rientrare nella realt\u00e0.\nL'albero della vita.\nTitolo originale: \"The Tree of Life\" - ottobre 1936.\nBraccato dalla polizia, Northwest Smith si rifugia in un sito di antiche rovine marziane. Qui una candida figura femminile lo attira in un tranello: si fa avvolgere dall'ombra di un manufatto, spingendo Smith ad imitarla. Ma, passato in un'altra dimensione, il protagonista si rende conto di essere stato portato l\u00e0 per essere sacrificato al dio del luogo, Thag.\nIl popolo che abita in questa dimensione nascosta cerca di aiutarlo ma migliaia di millenni di terrore ne hanno piegato il coraggio. Smith decide di andare incontro al suo persecutore, giacch\u00e9 non vi \u00e8 modo di fuggire da questo luogo che non c'\u00e8.\nCos\u00ec, nella sede dove aleggia Thag, vede l'albero della vita. Questo incute un terrore indescrivibile pur non rappresentando razionalmente un pericolo. L'albero si piega sul tronco, si esibisce in un amplesso con la candida figura che, in realt\u00e0, \u00e8 la sua sacerdotessa. Ma l'albero \u00e8 Thag; i rami, il tronco, sono i contorni del mostro, che non \u00e8 direttamente osservabile. Il suo canto costringe Smith e il popolo dei pavidi a marciare direttamente nelle sue fauci. Solo la prontezza del pistolero gli eviter\u00e0 una fine orribile, restituendolo ai suoi quotidiani affanni sulla superficie marziana."}
{"id": "514182", "revid": "838137", "url": "https://it.wikipedia.org/wiki?curid=514182", "title": "Juan Subercaseaux Err\u00e1zuriz", "text": "Biografia.\nJuan Subercaseaux Err\u00e1zuriz nacque il 26 agosto 1896 a Santiago del Cile. Era figlio di Ramon Subercaseaux Vicu\u00f1a, diplomatico, ambasciatore del Cile presso la Santa Sede per pi\u00f9 di due decenni e di Amalia Err\u00e1zuriz Urmeneta, autrice del libro \"Roma dell'anima\". Il giovane Juan, educato in una famiglia profondamente cattolica e impegnata sul piano ecclesiale e sociale, ebbe come direttore spirituale il famoso padre cileno e parroco di \"San Miguel\", Miguel Le\u00f3n Prado. Frequent\u00f2 la prestigiosa scuola gesuita San Ignacio, di Santiago e da qui entr\u00f2 direttamente al seminario maggiore di Santiago per proseguire gli studi. Il 3 aprile 1920 fu ordinato sacerdote a Santiago e prosegu\u00ec gli studi di filosofia e teologia a Roma, inizialmente presso la Pontificia Universit\u00e0 Gregoriana e successivamente presso il Pontificio Collegio Pio Latino Americano di Roma e presso l'Accademia dei Nobili (attuale Pontificia Accademia Ecclesiastica), dove ottenne il dottorato in filosofia e in teologia.\nIl 23 febbraio 1935 fu eletto vescovo di Linares. Ricevette la consacrazione episcopale il 28 aprile 1935 dall'arcivescovo Ettore Felici, nunzio apostolico in Cile. L'8 gennaio 1940 fu promosso arcivescovo di La Serena, in cui entr\u00f2 solennemente il 9 aprile 1940. Gli venne conferito l'Ordine della Corona d'Italia. Mor\u00ec tragicamente in un incidente stradale nella provincia di Coquimbo (attuale regione di Coquimbo) il 9 agosto 1942.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "514183", "revid": "320578", "url": "https://it.wikipedia.org/wiki?curid=514183", "title": "Froilan Gonzales", "text": ""}
{"id": "514184", "revid": "765341", "url": "https://it.wikipedia.org/wiki?curid=514184", "title": "Leonardo Massab\u00f2", "text": "Biografia.\nI primi anni e la formazione a Roma.\nLeonardo Massab\u00f2, nativo dell'imperiese (\"Massab\u00f2\" \u00e8 un cognome diffuso in questa zona), nasce il 5 dicembre 1812 a Porto Maurizio, nel quartiere popolare e allora un poco periferico di San Giuseppe. Fu battezzato nella vecchia chiesa di San Maurizio mentre pi\u00f9 tardi avrebbe decorato la Chiesa Nuova da artista affermato. Era l'ultimo nato, sestogenito dopo cinque fratelli, se tra questi si includono i due defunti bambini. I genitori erano Lorenzo Massab\u00f2, commerciante al minuto di generi alimentari, ed Anna Maria Piatti.\nNel 1814, il 31 agosto, muore il padre, appena trentaquattrenne, quando Leonardo ha solo due anni. La madre si risposa con Giuseppe Sibilla nel 1817. Fu il patrigno che, accortosi delle dote di Leonardo, lo avvi\u00f2 alla carriera artistica, presentandolo al conte Tommaso Littardi. Terminato il ginnasio, Leonardo Massab\u00f2 si trasfer\u00ec nel 1828 a Roma, dove frequent\u00f2 l'Accademia di San Luca. A Roma abit\u00f2 a Trastevere, e nel 1830 frequent\u00f2 sempre all'Accademia i corsi di disegno del nudo. Suoi amici di questo periodo furono Francesco Dulbecco e Giuseppe Federici, con i quali condivideva l'origine imperiese. Sempre nel 1830 Massab\u00f2 consegu\u00ec il secondo premio dell'annuale concorso. Fu iscritto all'Accademia ancora per i due anni successivi, avendo come professori il Podesti ed anche il Coghetti, quest'ultimo per\u00f2 per un breve periodo. Ventunenne cominci\u00f2 a dedicarsi all'arte, lavorando presso il Coghetti.\nBench\u00e9 avesse studio in Roma, i suoi principali committenti erano nella citt\u00e0 natale, verso la quale inviava i suoi quadri. Tra le sue prime sue opere, che esegu\u00ec a Roma inviandole in Liguria, fu il piccolo quadro destinato alla chiesa privata di \"Santa Filomena\" di Pieve di Teco. L'opera che gli fece acquisire maggiore notoriet\u00e0\u00f2 agli esordi della sua carriera fu il Miracolo del Beato Leonardo, sempre inviato da Roma a Porto Maurizio.\nTolto un breve passaggio da Porto Maurizio nel 1844, l'artista rimase a Roma; in patria tuttavia, per i suoi meriti nel campo della pittura, il Consiglio cittadino di Porto Maurizio aveva implorato, nel 1841, la speciale grazia del re perch\u00e9 fosse esonerato dal servizio militare.\nA Roma rimane sino al 1848, svolgendo tra le altre opere i dipinti per la sala da ballo nella villa sulla via Nomentana del principe Alessandro Torlonia (1800-1886), l'artefice della bonifica del Fucino.\nGli affreschi in palazzo Torlonia.\nL'intervento in questo edificio dei Torlonia - noto in seguito per essere stato dato in affitto a Mussolini per la cifra simbolica di lire 1 - fece acquisire notoriet\u00e0 al pittore. Era il palazzo per il quale Alessandro Torlonia, avendolo ereditato dal padre Giovanni tra i beni di famiglia, aveva portato a termine i lavori iniziati sotto la direzione del Caretti nel 1832. Al centro del parco, il palazzo era arricchito di un grande pronao neoclassico, ed all'interno il salone, dove erano i bassorilievi in stucco di Antonio Canova (divisi in altri ambienti in queste ristrutturazioni), veniva trasformato in sala da ballo costituendo il punto centrale dell'edificio.\nIn questa sala da ballo, situata a pianterreno, il compatto gruppo di pittori in cui era Massab\u00f2, dipinse nella volta la serie dei riquadri in affresco: l'ovale centrale e i riquadri circostanti, rispettivamente sei ottagonali, quattro esagonali, quattro tondi, e nei lunettoni delle pareti tre grandi affreschi. Coghetti dipinse la scena del Parnaso ed aiut\u00f2 nel lavoro i pi\u00f9 giovani allievi Massab\u00f2 e Tojetti, autore quest'ultimo delle \"Quattro storie di un Nume\" nei tondi adiacenti l'ovale centrale e altre quattro \"Storie di Amore\" negli esagoni attorno alle vele. Massab\u00f2 dipinse \"Amore sublimato dalla Ninfe\" nell'ovale centrale, \"Amore che trionfa sulla Forza e viene coronato dalla Bellezza\", \"Amore che trionfa su tutti gli altri dei\", \"Amore disarmato dalla Castit\u00e0\", nei tre ottagoni di cornice, il \"Volo delle 12 Ore\" nel collegato lunettone, \"Amore che fugge da Imene ed \u00e8 accolto da Venere\", \"Giove ed Amore\", \"Amore che tenta di sedurre la Castit\u00e0\", nei tre ottagoni opposti, ed infine \"Il volo delle Tre Grazie\" nel lunettone opposto.\nIl rientro a Torino e il ritorno a Porto Maurizio.\nMassab\u00f2 torn\u00f2 a Porto Maurizio nel 1848, quando esegu\u00ec per la parrocchiale di Pieve di Teco la pala del coro, con la Nascita di San Giovanni Battista. Lasci\u00f2 Roma forse anche o per incomprensioni nell'ambiente artistico, o forse anche per il mutato clima dato dalla svolta reazionaria di Pio IX che creava difficolt\u00e0 nei confronti dei cittadini del Regno Sardo.\nSi trasferisce a Torino anche per risolvere il problema del mancato servizio militare; torna a Porto Maurizio alla morte della madre il 23 luglio 1851; poco dopo ha un altro lutto familiare, con la morte della sorella Maria Luigia. Nel dicembre dello stesso anno torna a Torino. Nel 1854 ottiene finalmente il congedo assoluto alle classi anteriori al 1823 per il servizio militare. In quell'anno, all'esplodere in primavera dell'epidemia di colera, attende ancora per tornare a Porto Maurizio.\nVenne pertanto a stabilirsi a Porto Maurizio in inverno, e cominci\u00f2 a lavorare per la decorazione pittorica della chiesa di San Maurizio, la chiesa neoclassica, progettata da Gaetano Cantoni e da poco ultimata nel 1838.\nComincia con la \"Madonna del Rosario\", che gli conferisce un nuovo successo in citt\u00e0; in questa tela dovevano essere raffigurati tutti i santi protettori dei quartieri della citt\u00e0.\nNel 1858 fu incaricato di dipingere ad affresco i Padri della Chiesa, per la cappella dove era da poco stata posta la Gloria di Sant'Agostino, di Francesco Coghetti, suo precedente maestro a Roma. L'incarico di questa cappella era stato affidato non dalla Fabbriceria, ma da Agostino Acquarone, il quale in compenso al suo mecenatismo aveva ottenuto di far assumere alla cappella il nome del suo santo protettore. Al Coghetti per questa cappella era commissionato l'altare in marmo nero e l'ancona di esso, nonch\u00e9 un altro quadro, ed al Massab\u00f2 vennero commissionate altre tre opere.\nGli anni dell'affermazione a Porto Maurizio e dell'attivit\u00e0 civica.\nNel 1859 Massab\u00f2 sposa Carolina Schielotto, figlia del commerciante Francesco Schielotto e sorella di Maurizio (quest'ultimo rivestir\u00e0 in seguito incarichi nel Consiglio e nella Giunta Comunale di Porto Maurizio). Va allora ad abitare in via Maria Cristina (oggi via Carducci).\nNel 1863-1864 Massab\u00f2 \u00e8 impegnato nelle decorazioni del Teatro Comunale, il soffitto del Ridotto e il sipario.\nIl ciclo di dipinti per San Maurizio si concluse con la Morte di San Giuseppe, affidatogli da Giuseppe Schielotto, parente della moglie.\nSue opere rimangono anche nelle chiese di Boscomare (affreschi del 1856), nella parrocchiale di Terzorio; altri quadri furono eseguiti per committenti privati (i Berti, i Bianchi, baturalmente i Littardi), e per Bartolomeo Ferrari del quale dipinse una cappella a Oneglia.\nL'ultima opera compiuta fu la Crocefissione della parrocchiale di Pontedassio, del 1883. In quest'anno si dimise anche dalla Commissione d'Ornato, concludendo anche l'attivit\u00e0 pubblica.\nMor\u00ec il 21 dicembre 1886, ed ai suoi funerali l'allievo e pittore Domenico Laura lesse il discorso commemorativo.\nL'opera.\nI suoi affreschi e quadri decorano la basilica mauriziana cos\u00ec come le molte opere eseguite per chiese, edifici pubblici e residenze private di Porto Maurizio e di centri vicini dell'attuale Provincia di Imperia."}
{"id": "514195", "revid": "92723", "url": "https://it.wikipedia.org/wiki?curid=514195", "title": "Tomislav Koljatic Maroevic", "text": "Biografia.\nNato da genitori originari di Prasnizza (isola di Brazza) e Cittavecchia (isola di Lesina), venne ordinato presbitero il 17 agosto 1987, fu eletto vescovo ausiliare di Concepci\u00f3n, titolare di Bencenna il 27 novembre 1997, e consacrato il 6 gennaio 1998 a Santiago del Cile.\nNominato vescovo di Linares il 17 gennaio 2003, fece il suo ingresso in diocesi il 15 marzo dello stesso anno.\nGenealogia episcopale.\nLa genealogia episcopale \u00e8:"}
{"id": "514197", "revid": "838137", "url": "https://it.wikipedia.org/wiki?curid=514197", "title": "Carlos Marcio Camus Larenas", "text": "Ha esercitato un ruolo attivo nella difesa dei diritti umani nel Cile durante la dittatura militare di Pinochet. In un'intervista al quotidiano \"El Mercurio\" ebbe parole durissime nei confronti del governo del generale Pinochet, affermando, tra l'altro, che si caratterizzava per una sconfinata immoralit\u00e0. Al \"Mercurio\" disse che gli autori del fallito attentato compiuto nel settembre 1986 contro Pinochet non dovevano essere ritenuti poi cos\u00ec colpevoli dal punto di vista morale. Questo provoc\u00f2 una nota di protesta ufficiale nei confronti della Santa Sede.\nBiografia.\nFu ordinato presbitero per la diocesi di Valpara\u00edso il 21 settembre 1957.\nIl 31 gennaio 1968 fu eletto vescovo di Copiap\u00f3; ricevette la consacrazione episcopale il successivo 3 marzo.\nTrasferito come vescovo alla diocesi di Linares l'11 dicembre 1976, fece il suo ingresso in diocesi il 17 aprile 1977 e ne rest\u00f2 alla guida sino al 17 gennaio 2003.\n\u00c8 morto il 16 marzo 2014 all'et\u00e0 di 87 anni all'ospedale della Pontificia Universit\u00e0 Cattolica del Cile di Santiago, dove era stato ricoverato alcune settimane prima a seguito di un'emorragia cerebrale.\nGenealogia episcopale.\nLa genealogia episcopale \u00e8:"}
{"id": "514203", "revid": "599013", "url": "https://it.wikipedia.org/wiki?curid=514203", "title": "Compagnia di Maria", "text": "La Compagnia di Maria (in latino \"Societas Mariae Montfortana\") \u00e8 un istituto religioso maschile di diritto pontificio: i membri di questa congregazione clericale, detti popolarmente Monfortani, pospongono al loro nome la sigla S.M.M.\nStoria.\nL'istituto venne fondato dal sacerdote francese Louis-Marie Grignion de Montfort (1673-1716): a partire dal 1704 si consacr\u00f2 interamente alla predicazione delle missioni popolari in Bretagna, Normandia, Poitou e Saintonge e, per consolidare i risultati della sua opera di evangelizzazione, nel 1705 fond\u00f2 a Poitiers i missionari della Compagnia di Maria.\nAi suoi preti il Montfort diede una regola improntata agli ideali di povert\u00e0 evangelica, distacco dal mondo, carit\u00e0 verso i pi\u00f9 deboli, obbedienza, e a spiritualit\u00e0 evangelica, apostolica e mariana.\nAlla morte del Montfort la compagnia contava due soli sacerdoti, Ren\u00e9 Mulot e Adrien Vatel, e quattro fratelli coadiutori. I religiosi si ritirarono nell'eremo di Saint-Pompain e vi rimasero due anni: nel 1718 ripresero la loro attivit\u00e0 apostolica e nel 1722 elessero superiore generale Mulot, che diede il contributo definitivo all'organizzazione e alla diffusione della congregazione, che inizi\u00f2 a dedicarsi anche alle missioni estere.\nL'istituto venne approvato il 12 settembre 1748 da papa Benedetto XIV (solo oralmente) e ricevette il pontificio decreto di lode il 20 maggio 1825.\nIl fondatore, beatificato il 22 gennaio 1888 da papa Leone XIII, fu proclamato santo da papa Pio XII il 20 luglio 1947.\nAttivit\u00e0 e diffusione.\nI padri Monfortani si dedicano prevalentemente all'apostolato missionario, sia tra i credenti che tra i non credenti, \"stabilendo in essi il regno di Ges\u00f9 per mezzo di Maria\".\nSono presenti in Europa (Austria, Belgio, Croazia, Danimarca, Francia, Germania, Islanda, Italia, Paesi Bassi, Portogallo, Spagna, Regno Unito), Africa (Kenya, Lesotho, Madagascar, Malawi, Mozambico, Repubblica Democratica del Congo, Uganda, Zambia), America (Argentina, Bahamas, Brasile, Canada, Colombia, Ecuador, Haiti, Nicaragua, Per\u00f9, Stati Uniti d'America), Asia (Filippine, India, Indonesia) e in Papua Nuova Guinea: la sede generalizia \u00e8 a Roma, in viale dei Monfortani.\nAl 31 dicembre 2011, l'istituto contava 854 membri, 634 dei quali sacerdoti."}
{"id": "514204", "revid": "33277", "url": "https://it.wikipedia.org/wiki?curid=514204", "title": "Monfortani", "text": ""}
{"id": "514205", "revid": "339392", "url": "https://it.wikipedia.org/wiki?curid=514205", "title": "Sleaze glam", "text": ""}
{"id": "514206", "revid": "68105", "url": "https://it.wikipedia.org/wiki?curid=514206", "title": "Regola sociale", "text": ""}
{"id": "514209", "revid": "599013", "url": "https://it.wikipedia.org/wiki?curid=514209", "title": "Societ\u00e0 di Maria (marianisti)", "text": "La Societ\u00e0 di Maria (in latino \"Societas Mariae\") \u00e8 un istituto religioso maschile di diritto pontificio. I membri di questa congregazione clericale, detti marianisti, pospongono al loro nome la sigla S.M.\nStoria.\nLa congregazione venne fondata da Guillaume-Joseph Chaminade (1761-1850). Ebbe l'intuizione di istituire una nuova famiglia religiosa nel santuario di Nostra Signora del Pilar di Saragozza, dove si era rifugiato nel 1797 per sfuggire al regime del Terrore.\nTornato in patria, Chaminade organizz\u00f2 a Bordeaux un'associazione di fedeli intenzionati e rievangelizzare la Francia dopo la Rivoluzione e il 2 ottobre 1817 i primi membri si riunirono dando inizio alla nuova congregazione.\nLa Societ\u00e0 di Maria ottenne il pontificio decreto di lode il 12 aprile 1839; papa Pio IX approv\u00f2 l'istituto con breve dell'11 agosto 1865.\nDella congregazione esiste anche il ramo femminile delle Figlie di Maria Immacolata (marianiste), fondato nel 1816 da Chaminade insieme con Ad\u00e8le de Batz de Trenquell\u00e9on.\nIl fondatore \u00e8 stato beatificato da papa Giovanni Paolo II in Piazza San Pietro a Roma il 3 settembre 2000.\nAttivit\u00e0 e diffusione.\nI membri della Societ\u00e0 si dedicano specialmente all'istruzione e all'educazione cristiana della giovent\u00f9, al ministero sacerdotale e all'apostolato missionario.\nI marianisti sono presenti in Europa (Albania, Austria, Belgio, Francia, Germania, Irlanda, Italia, Polonia, Spagna, Svizzera), in Africa (Repubblica del Congo, Repubblica Democratica del Congo, Costa d'Avorio, Kenya, Malawi, Togo, Tunisia, Zambia), in Asia (Bangladesh, Cina, Corea del Sud, Filippine, Giappone, India, Nepal), nelle Americhe (Argentina, Brasile, Canada, Cile, Colombia, Cuba, Ecuador, Guatemala, Haiti, Messico, Per\u00f9, Porto Rico, Stati Uniti d'America, Venezuela) e in Australia; la sede generalizia \u00e8 in via Latina a Roma.\nAlla fine del 2011 la congregazione contava 192 case e 1.279 membri, di cui 403 sacerdoti."}
{"id": "514210", "revid": "465036", "url": "https://it.wikipedia.org/wiki?curid=514210", "title": "Marianisti", "text": ""}
{"id": "514211", "revid": "1305772", "url": "https://it.wikipedia.org/wiki?curid=514211", "title": "Kudu", "text": ""}
{"id": "514218", "revid": "465169", "url": "https://it.wikipedia.org/wiki?curid=514218", "title": "La Suite Records", "text": "La Suite Records \u00e8 un'etichetta discografica di Torino, inizialmente formata come progetto di Filippo Brucoli, componente del gruppo musicale ATPC, ora \"chief executive\" e responsabile dell'etichetta, mentre label manager e responsabile della promozione discografica \u00e8 Federico Grazziottin, meglio conosciuto con il nome d'arte di DJ Fede.\nL'attivit\u00e0 dell'etichetta \u00e8 la produzione, la distribuzione e la promozione di artisti e prodotti legati all'hip hop. Per fare questo, La Suite ha anche stretto un rapporto di collaborazione con la Venus Dischi che attualmente si occupa della distribuzione delle produzioni nei negozi al di fuori della rete de La Suite e nei punti vendita delle grandi catene.\nL'etichetta ha anche una sezione, chiamata La Suite Underground, che si occupa di produzione e promozione di artisti emergenti e progetti sperimentali, sempre nell'ambito dell'hip hop.\nArtisti.\nDi seguito l'elenco degli artisti prodotti dalla casa discografica torinese:"}
{"id": "514220", "revid": "287204", "url": "https://it.wikipedia.org/wiki?curid=514220", "title": "Bryum", "text": "Bryum - genere di muschi eubriali della famiglia delle Briacee."}
{"id": "514222", "revid": "119465333", "url": "https://it.wikipedia.org/wiki?curid=514222", "title": "Tragelaphus", "text": "Il genere Tragelaphus include diverse specie di bovini simili ad antilopi. Le specie appartenenti al genere tendono a essere di grandi dimensioni, corporatura sottile, con collo lungo e notevole dimorfismo sessuale. Il genere \"Taurotragus\" viene da alcuni considerato un sottogenere del \"Tragelaphus\", ma la maggior parte degli zoologi ritengono questi due gruppi generi distinti. Viceversa, il \"Boocerus\" viene talvolta considerato un genere a s\u00e9 stante, ma \u00e8 pi\u00f9 comunemente classificato come sottogenere del \"Tragelaphus\"."}
{"id": "514224", "revid": "14691", "url": "https://it.wikipedia.org/wiki?curid=514224", "title": "Cud\u00f9", "text": ""}
{"id": "514226", "revid": "404449", "url": "https://it.wikipedia.org/wiki?curid=514226", "title": "Jap", "text": " \nBiografia.\nJap nasce a Napoli nel 1977 ma in tenera et\u00e0 si trasferisce con la famiglia a Caldiero, in provincia di Verona.\nLe prime esperienze come MC sono datate met\u00e0 anni 1990 con la fondazione del gruppo Criminali Lirici assieme a Jimbo e DJ Minga nel 1994. Nel 1997 il trio pubblica il primo demo intitolato \"Sotto il suolo\" realizzato interamente nello Studio T con il supporto di DJ T. La connessione con un altro gruppo veronese Quarta Dimensione di cui facevano parte anche Zampa e Shen fa nascere la crew Osteria Lirica.\nJap pubblica il suo primo album da solista nel 2002, intitolato \"Questione di gusto\", e collabora con altri esponenti del panorama Hip Hop, quali ATPC, Zafrica Brasil, Zeda, Zona Blu e Zampa. Stretti anche i rapporti con il collettivo Spregiudicati per cui collabora a \"L'Alba\" de La Cr\u00e9me, \"Riprendiamoci Tutto\" di Bat One e \"The Fottamaker\" di Asher Kuno.\nNel 2005 Jap torna ai progetti solisti pubblicando \"Occhi di ghiaccio\", sotto etichetta La Suite Records, registrato a Rovereto presso Altro Pianeta Rec. e mixato alla Fortezza di Bassi Maestro. Sono presenti collaborazioni di Altro Pianeta, Zampa, Spregiudicati, Il Maniaco, DJ Steve, mentre le produzioni sono affidate a Jimbo, Altro Pianeta, Flesha, Jack the Smoker, Paggio e Mastrobeat. L'unico singolo estratto dall'album, \"Notte senza stelle\", viene trasmesso da pi\u00f9 emittenti televisive nazionali, tra cui All Music, Hit channel e Rai 2 (in seconda serata).\nDopo un lungo periodo di pausa, passato tra una collaborazione e un'altra con Eta&amp;Norex (Altro Pianeta), nel 2009 pubblica \"Ill Rap\" con Paggio (produttore musicale dell'intero progetto). Nonostante l'album sia autoprodotto, la qualit\u00e0 \u00e8 ottima. Registrato presso Altro Pianeta Rec. e mixato ai Press Rewind Studios di Bassi Maestro, vanta le collaborazioni di DJ Double S, Jack the Smoker, Bat One, DJ Kamo e molti altri. La traccia portante \"Ill Rap\" \u00e8 il singolo estratto.\n\"Big Planz\" \u00e8 il primo singolo estratto da \"Bombe a mano\", album la cui uscita prevista per il 2011 viene posticipata ai primi mesi del 2012. Come il precedente \u00e8 interamente prodotto musicalmente da Paggio, registrato presso Altro Pianeta Rec. e mixato da Bassi Maestro ai Press Rewind Studios. Il nuovo progetto offre un suono che si avvicina molto pi\u00f9 al Reggae e molte collaborazioni interessanti, tra cui lo stesso Bassi Maestro, Jack the Smoker, Palla&amp;Lana, Zampa e Ares. Ares \u00e8 presente nel ritornello del secondo singolo estratto \"Presi bene\". Pochi mesi dopo la pubblicazione, l'album viene promosso e sponsorizzato dall'etichetta Like me Studios.\nA Dicembre 2016, pubblica il suo terzo album da solita, Hate&amp;Love, con le collaborazioni di Zampa, Flesha, Supa e altri. Nel 2018 esce il singolo Occhio di Ghiaccio pt. 2, sequel della prima traccia del 2005, e dall'anno successivo \u00e8 al lavoro per il suo quarto album, previsto per fine 2020\nCollegamenti esterni.\nLa Suite Records\nLike me Studios"}
{"id": "514230", "revid": "1718925", "url": "https://it.wikipedia.org/wiki?curid=514230", "title": "Muschi", "text": "I muschi sono piccole piante prive di tessuto vascolare appartenenti alla divisione Bryophyta, che conta circa 10.000 specie diffuse in tutto il mondo, principalmente nelle aree boschive e lungo i corsi d'acqua, dove prevalgono l'ombra (sciafilia) e l'umidit\u00e0. Caratterizzati da fusti poco sviluppati e strutture fogliformi, si presentano come i membri pi\u00f9 evoluti e voluminosi della ex divisione Briophyta potendo raggiungere estensioni di 20\u00a0cm (fino a 50 per il muschio tropicale \"Dawsonia superba\"). Alcune specie (\"Sphagnum\" spp.) non contengono clorofilla ma possono accumulare nei loro tessuti grandi quantit\u00e0 di liquidi per osmosi.\nCicli vitali.\nRiproduzione sessuata.\nI muschi, come tutte le ex-briofite, presentano un ciclo di alternanza di generazioni eteromorfe caratterizzato da un individuo fornito di patrimonio genetico aploide producente \ngameti per mitosi (e per questo detto gametofito) ed uno con patrimonio diploide producente spore per meiosi (detto sporofito).\nNei muschi si presenta sempre una evidente dominanza dell'individuo aploide: esso \u00e8 l'unico esemplare completamente autosufficiente e con capacit\u00e0 fotosintetiche, mentre lo sporofito appare di dimensioni ridotte, non fotosintetico e completamente dipendente dal gametofito per le sue esigenze nutritive.\nIl muschio aploide mostra un aspetto vagamente ramificato con piccole strutture fogliformi: esso presenta organi riproduttivi sessuali noti come Archegoni (se producono cellule uovo) e gli Anteridi che generano cellule spermatiche. I gameti maschili (spermatozoidi) presentano due flagelli ed una grande motilit\u00e0 ma, altres\u00ec, risultano in grado di muoversi liberamente verso l'archegonio solo se immersi in un ambiente liquido, permettendo a queste piante di completare il loro ciclo riproduttivo solo se dispongono di un ambiente umido o piogge stagionali attraverso le quali portare a termine la fecondazione. A complicare ulteriormente il processo, in talune specie archegoni e anteridi sono portati da individui diversi aumentando ulteriormente la distanza che queste cellule devono compiere per raggiungere la cellula uovo.\nNon appena la cellula spermatica feconda l'ovulo contenuto nell'archegonio, lo zigote diploide comincia a dividersi per mitosi dando origine allo sporofito il quale comincia ad ergersi dalla pianta madre senza per\u00f2 separarsene per poter cos\u00ec approfittare delle sostanze nutritive da essa fornite. Lo sporofito maturo \u00e8 in genere formato da una capsula contenente le spore collegata ad un piede (ancora commesso all'ex archegonio) attraverso un lungo e sottile peduncolo.\nLe spore aploidi mature vengono liberate dalla capsula dello sporofito in seguito al distacco di un piccolo \"coperchio\" noto come caliptra e, dopo la deposizione su di un terreno con adeguate risorse idriche e nutritive, germogliano generando un piccolo protonema (stadio giovanile), il quale pu\u00f2 essere laminare o filamentoso. Il protonema presenta diverse ramificazioni e gemme dalle quali comincer\u00e0 a svilupparsi il nuovo gametofito adulto (gametoforo).\nRiproduzione asessuata.\nAnche per supplire alle difficolt\u00e0 insite nelle forme di riproduzione sessuata dei muschi, pressoch\u00e9 tutte le specie di questa divisione hanno elaborato strategie riproduttive asessuate di importanza spesso preponderante nel bilancio totale delle popolazioni. Ognuna di esse rappresenta una forma di moltiplicazione vegetativa, caratterizzata cio\u00e8 dal distacco e conseguente sviluppo di parti vegetali preesistenti e la formazione di grandi popolazioni di \"cloni\" (propagazione clonale) geneticamente identici alla pianta madre.\nClassificazione.\nTradizionalmente, la divisione Bryophyta viene suddivisa in tre classi:\nRecenti scoperte bio-molecolari hanno provato che il gruppo delle briofite risulta essere parafiletico. Per questo motivo le tre classi sono state elevate ciascuna al rango di divisione: Bryophita (nel nuovo senso), Anthocerotophyta e Marchantiophyta. Quindi, secondo la moderna classificazione qui adottata, \nla divisione Bryophyta \u00e8 costituita dalle sole specie di muschi e la classe Bryopsida ne rappresenta oggi solo una parte e non pi\u00f9 la totalit\u00e0:\nDivisione Bryophyta \nCuriosit\u00e0.\nEsiste il reliquato di una specie fossile, presente sino all'ultima glaciazione: la \"Paludella squarrosa\", nella palude di Santa Caterina di Valfurva ed in altri luoghi tra le Alpi, \u00e9 presente su una superficie di qualche metro quadrato, in mezzo agli stagni.\nNote.\n3. Frattini S, \"Paludella squarrosa (Hedw.) Brid. in Lombardia\", in \". Biogeographia 2006; XXVI: 99-111\"."}
{"id": "514231", "revid": "1226", "url": "https://it.wikipedia.org/wiki?curid=514231", "title": "Eternauta", "text": ""}
{"id": "514233", "revid": "161374", "url": "https://it.wikipedia.org/wiki?curid=514233", "title": "Intrepid (Star Trek)", "text": ""}
{"id": "514235", "revid": "124964235", "url": "https://it.wikipedia.org/wiki?curid=514235", "title": "Pantheon (Parigi)", "text": "Il Pantheon di Parigi (in francese \"Panth\u00e9on de Paris\"), eretto come chiesa cattolica dedicata a Sainte-Genevi\u00e8ve, \u00e8 un monumento situato nella capitale francese nel cuore del Quartiere latino (V \"arrondissement\"), in cima al colle di Sainte-Genevi\u00e8ve. \u00c8 alto in tutto 83 metri. \u00c8 circondato dalla chiesa Saint-\u00c9tienne-du-Mont, dalla biblioteca Sainte-Genevi\u00e8ve, dalla Sorbona e da altri edifici monumentali. Particolarmente suggestiva \u00e8 la vista da rue Soufflot, vicino ai Giardini del Lussemburgo.\nFu dapprima una semplice chiesa, ma nel corso del tempo si trasform\u00f2 in una sorta di mausoleo dei resti mortali dei personaggi che hanno segnato la storia francese, specialmente repubblicana. Progettata da Jacques-Germain Soufflot \u00e8 il primo grande monumento neoclassico. Dal 1920 \u00e8 monumento storico di Francia.\nStoria.\nIl sovrano francese Luigi XV fece un voto nel 1744 in base al quale, se si fosse ripreso da una grave malattia, avrebbe fatto edificare sulle rovine della chiesa di Santa Genoveffa una nuova costruzione degna della santa patrona di Parigi. \nNonostante le fondamenta venissero gettate nel 1758, a causa di gravi problemi economici, il completamento della costruzione venne eseguito solo dopo la morte di Soufflot, per opera di un suo pupillo, Jean-Baptiste Rondelet, nel 1789, proprio in coincidenza con lo scoppio della Rivoluzione francese, al seguito della quale la destinazione dell'edificio venne commutata dal governo rivoluzionario da santuario a mausoleo per le importanti personalit\u00e0 nazionali. E tale rimase fino al 1821 quando il re Luigi XVIII decise di riconsegnare il Pantheon a quella che avrebbe dovuto essere la sua destinazione originaria e cio\u00e8 una chiesa cattolica consacrata al culto di Santa Genoveffa, patrona di Parigi.\nTuttavia il 15 agosto 1830 la Monarchia di luglio toglie il monumento al culto religioso e ne ripristina la destinazione laica.\nQuesto stato di cose perdurer\u00e0 sino al 1851 quando la Seconda Repubblica francese fa ridiventare chiesa l'edificio.\nDurante tutto questo periodo nessuna personalit\u00e0 viene sepolta nel Pantheon (ad eccezione di Jacques-Germain Soufflot, architetto del monumento stesso, inumato nel 1829).\nSoltanto nel 1885 con la solenne sepoltura di Victor Hugo, viene decisa la definitiva soppressione della chiesa di Sainte Genevi\u00e8ve e la perenne destinazione laica del Pantheon.\nParallela a tutti questi cambiamenti \u00e8 la storia dei vari simboli che sono stati via via posti sulla sommit\u00e0 dell'edificio.\nSi comincia nel 1790 con una croce provvisoria, tolta l'anno dopo in occasione dei funerali di Mirabeau e la destinazione laica del monumento.\nAl suo posto viene collocata una statua di Claude Dejoux rappresentante una donna che d\u00e0 fiato ad una tromba. La scultura sar\u00e0 per\u00f2 rimossa il 3 gennaio 1822 con l'inaugurazione ufficiale della chiesa di Santa Genoveffa e rimpiazzata con una croce di bronzo dorata.\nNel 1830, nuova laicizzazione e sostituzione della croce con la bandiera tricolore francese.\nNel 1851 fa ritorno la croce dorata. Tuttavia, il 2 aprile 1871 i Comunardi ne tagliano i bracci laterali e l'utilizzano come asta per la bandiera, questa volta, rossa.\nInfine, nel luglio 1873, viene piazzato il simbolo attuale e cio\u00e8 una croce di pietra alta 4 metri e pesante 1500\u00a0kg e che, da allora, nessuno ha pi\u00f9 ritenuto necessario rimuovere, nonostante la definitiva destinazione laica del monumento.\nNel 1851 il fisico francese L\u00e9on Foucault scelse il Pantheon per realizzare una sua dimostrazione scientifica della rotazione della Terra installando nella cupola centrale della costruzione un pendolo della lunghezza di circa 67 metri. Nel 1995 la sfera metallica originale, dal peso di 28 kg, che serv\u00ec per l'esperimento, \u00e8 stata donata al Pantheon dal \"Conservatoire National des Arts et M\u00e9tiers\".\nArchitettura.\nIl monumento attuale \u00e8 una chiesa a cupola, con pianta a croce greca (navata e transetto della stessa lunghezza, una scelta all'epoca inedita su cos\u00ec grande scala in Francia), che prevedeva un ampio portico con un colonnato in stile corinzio a sostenere una costruzione lunga circa 110 metri, larga 84 e alta 83. Con il pronao a sei colonne e il frontone triangolare con colonne corinzie, ispirato al Pantheon di Roma, viene definito un'opera in stile neoclassico. La chiesa origina da una sintesi stilistica incentrata sull'arte classica, ma con la leggerezza tipica dell'architettura gotica e la cupola di copertura \u00e8 ispirata a esempi del Rinascimento.\nLa cupola, il cui aspetto richiama quello della cattedrale di Saint Paul a Londra (costruita da Christopher Wren tra il 1675 e il 1710), \u00e8 costituita da tre calotte, di cui una sola visibile dall'esterno, incastrate le une nelle altre. La cripta copre tutta la superficie dell'edificio, con quattro gallerie sotto ciascuno dei bracci della navata. Dopo essere entrato in una sala decorata da colonne doriche, il visitatore scopre al centro dell'edificio la vasta sala a volta di forma circolare. Una cripta incredibilmente vasta, che sembrava gi\u00e0 predestinare l'edificio a diventare il tempio degli uomini illustri.\nNel suo insieme, il progetto rompe con gli stili classico e barocco dei secoli precedenti grazie alla perfetta simmetria, l'originale altezza delle colonne che lo distinguono, ad esempio, da Saint-Louis des Invalides- e il rifiuto di qualsiasi eccesso decorativo. \nMonumenti.\nOltre ai monumenti funebri delle personalit\u00e0 sepolte, vi sono statue e monumenti celebranti persone non inumate al Pantheon, come il cenotafio di Denis Diderot, il gruppo scultoreo del 1903 dedicato agli oratori e pubblicisti della Restaurazione francese (Benjamin Constant, Pierre de Serre, Casimir Perier, Armand Carrel, Maximilien Foy, Jacques-Antoine Manuel e Fran\u00e7ois-Ren\u00e9 de Chateaubriand), l'altare dedicato alla Convenzione nazionale della Rivoluzione francese (tra gli altri vi sono le statue di Danton, Marat e Robespierre) e numerose placche e bassorilievi commemorativi.\nLista completa delle personalit\u00e0 sepolte.\nPrima del 1791 vi erano sepolti solo santa Genoveffa (le cui ossa furono rimosse nel 1793; la cassa che conteneva le reliquie della santa fu bruciata pubblicamente dai giacobini nella Place de Gr\u00e8ve durante il periodo della scristianizzazione) e Cartesio (trasferito altrove nel 1819)"}
{"id": "514241", "revid": "599013", "url": "https://it.wikipedia.org/wiki?curid=514241", "title": "Matteo Guardalben", "text": "Carriera.\nClub.\nCresciuto nelle giovanili del Verona, entra in prima squadra nel 1991, dapprima come terzo portiere, e quindi come vice di Attilio Gregori, senza mai scendere in campo. Nel 1994 viene dirottato alla Massese, in Serie C1, dove gioca 27 partite, e con cui termina la stagione dopo i play-out salvezza.\nRientrato all'Hellas Verona, alle spalle di Fabrizio Casazza, debutta anche in gialloblu collezionando 5 presenze in un campionato concluso con la promozione in Serie A. La stagione successiva parte ancora come riserva nella formazione scaligera alle spalle di Attilio Gregori, conquistando il posto da titolare nel corso del campionato. Debutta nella massima serie il 22 settembre 1996 nella sconfitta contro la Fiorentina, e a fine stagione totalizza 25 presenze; la formazione veronese retrocede.\nGuardalben rimane comunque nella massima serie, a , diventando secondo del pi\u00f9 giovane Gianluigi Buffon. Gioca 3 gare in campionato in quattro stagioni, festeggiando le vittorie della Coppa UEFA 1998-1999, della Coppa Italia 1998-1999 e della Supercoppa italiana del 1999.\nNell'estate del 2001 passa al , diventando titolare della formazione biancorossa. Vi resta tre stagioni, due in Serie A e una in Serie B, condizionate da alcuni infortuni di tipo muscolare, e colleziona complessivamente 80 presenze.\nIl 28 agosto 2004 si trasferisce al Palermo. Esordisce il 12 settembre seguente in Palermo- (1-0) della prima giornata di campionato. Nella stagione 2004-2005 \u00e8 titolare della formazione rosanero, e anche con le sue ottime prestazioni in 37 incontri giocati su 38 partite di campionato, la formazione siciliana raggiunge lo storico traguardo della qualificazione in Coppa UEFA dopo il sesto posto in campionato. Nel 2005-2006 inizia ancora nel Palermo, e a inizio stagione riporta un serio infortunio che gli costa il posto da titolare in una stagione in cui il Palermo arriva a schierare cinque portieri. Nel gennaio del 2006 ritorna al , dove un altro infortunio lo ferma: disputer\u00e0 6 incontri coi ducali.\nIl 13 luglio 2006, dopo essere rientrato in Sicilia, viene ceduto a titolo definitivo al . Dopo un buon inizio di campionato, in cui \u00e8 buon protagonista, nonostante la partenza non brillante della formazione biancorossa, il 4 ottobre 2006, nel corso di un allenamento subisce un grave infortunio di gioco che ne pregiudica la continuazione della carriera. Nella stagione 2007-2008 dapprima si alterna con Adriano Zancop\u00e8, ma nel gennaio del 2008 la dirigenza biancorossa ingaggia dal Cagliari Marco Fortin, di cui Guardalben diventa riserva.\nNel settembre del 2008, per ritrovare spazio, viene ceduto al . Con i veneti esordisce alla terza giornata contro il Brescia, disputando una partita impreziosita dal rigore parato ad Andrea Caracciolo.\nNel luglio 2009, svincolatosi dal Treviso dopo il fallimento della societ\u00e0 veneta, viene ingaggiato dalla Sampdoria per ricoprire il ruolo di terzo portiere. A fine stagione, in scadenza di contratto, lascia la squadra svincolandosi.\nNell'agosto del 2010 si accasa al . Esordisce con i \"canarini\" alla terza giornata di Serie B 2010-2011 in Modena-Padova (1-0), subentrando al 35' all'infortunato Enrico Alfonso. Chiude la stagione con 15 reti subite in altrettante partite. Nella stagione successiva, sempre in Serie B, gioca 3 partite subendo 5 gol. A fine stagione rimane svincolato, non riuscendo pi\u00f9 a trovare un accordo con squadre professionistiche negli anni seguenti.\nNazionale.\nNel 2005 \u00e8 stato convocato in nazionale maggiore per la prima volta nel giugno 2005. Viene convocato in altre 2 occasioni ma senza scendere in campo."}
{"id": "514249", "revid": "404449", "url": "https://it.wikipedia.org/wiki?curid=514249", "title": "Tsu (rapper)", "text": "\u00c8 uno degli artisti prodotti dall'etichetta La Suite Records del capoluogo piemontese.\nBiografia.\nDopo una fase di puro ascolto di dischi, Tsu entra nel mondo dell'hip hop nel 1997 grazie alla conoscenza di Rula degli ATPC, quest'ultimo lo arruola per l'etichetta La Suite, dove il ragazzo si forma ulteriormente e coltiva le passioni del DJing e soprattutto dell'MCing.\nLe prime esperienze \"registrate\" sono tenute a battesimo dalle produzioni degli ATPC, come le due compilation \"50 MCs\" e la traccia \"A.T.P.C.\" dell'album \"Anima E Corpo\" del duo torinese, pubblicato nel 1998. Tsu prosegue il suo percorso artistico partecipando a \"La Suite Foundation EP\", e con due tracce dall'album degli ATPC del 2000 \"Nel Bene E Nel Male\": \"Chi c'\u00e8 sul palco\" e \"Teste vere\", oltre a questo, partecipa anche all'album dei Fratelli di Genova, e nel lavoro dei Funk Famiglia sulla traccia \"Detto Fatto\".\nNel 2004 Tsu continua il suo lavoro fatto di collaborazioni: \u00e8 presente nel nuovo disco degli ATPC \"Idem\" sulla traccia \"Pro\", e nella compilation di Radio Italia Network \"Street Flava 2nd avenue\", per diverso tempo in cima alle classifiche di vendita italiane. Il pezzo in questione si intitola \"Il Circo\" assieme a Funk Famiglia.\nIl suo album d'esordio, \"Rime e ragioni\" (pubblicato nel 2001) viene ristampato nel 2004 da La Suite, e contiene featuring di qualit\u00e0 quali Mistaman, Stokka &amp; MadBuddy, Principe, Rula e Frank Siciliano, mentre alle produzioni si alternano Hakeem, Rula e Dj Shocca.\nDopo la ripubblicazione dell'album solista, Tsu \u00e8 tornato a dedicarsi ai featuring: nel 2005 ha partecipato ad \"Credo\" di Principe, ed a \"Re-Idem\" degli ATPC."}
{"id": "514250", "revid": "701660", "url": "https://it.wikipedia.org/wiki?curid=514250", "title": "Maestro di Cabestany", "text": "Opere.\nTra le personalit\u00e0 pi\u00f9 singolari ed incisive del periodo romanico, deve il suo nome a un timpano scolpito nella chiesa di Cabestany, in Francia, dove sono rappresentate tre scene della \"Vita della Vergine\" (la \"Vergine che esce dal sepolcro sorretta dal Cristo\", l\"Assunzione\", e al centro \"Cristo tra la Vergine e san Tommaso\").\nDa quest'opera significativa \u00e8 stato ricostruito un insieme di opere che gli sono state attribuite, grazie a uno stile piuttosto peculiare, dove ricorrono particolari tecniche e stilemi nella raffigurazione delle figure:\nSi \u00e8 appurato cos\u00ec che \u00e8 un artista che deve aver viaggiato molto nell'area occitana, usando la sua regione (il Rossiglione) come centro dal quale si mosse radialmente, soprattutto in Francia (Linguadoca), in Spagna (Catalogna e Navarra) e in Italia (Toscana).\nLa sua formazione deve essere avvenuta in patria, in particolare \u00e8 stato riscontrato un modello della sua opera in un sarcofago antico dell'abbazia di Sant'Ilario in Linguadoca, decorato con rilievi del \"Martirio di sant'Ilario\".\nQuesto anticlassicismo tipico della sua produzione artistica, influenz\u00f2 le zone dove lavor\u00f2, compresa la nascente scultura romanica toscana, dove sono state trovate almeno due opere di rilievo dell'artista: un fusto nel Museo di San Casciano, relativo alla sua prima produzione, e un capitello nell'abbazia di Sant'Antimo con \"San Daniele nella fossa dei leoni\", in uno stile pi\u00f9 maturo con pi\u00f9 audaci schematizzazioni ed un maggiormente marcato espressionismo. Gli viene inoltre attribuito un capitello con animali nel chiostrino del Duomo di Prato (sebbene molto restaurato negli anni '50). \nSelvaggio e brutale, estremamente originale nella scelta e nell'interpretazione dei soggetti prevalentemente drammatici e nel chiaroscuro violento del modellato, questo maestro anonimo tecnicamente raffinato \u00e8 molto lontano dalla grevit\u00e0 degli scultori romanici di area padana (Wiligelmo, Nicol\u00f2 e del contemporaneo Antelami). Le sue figure allungate ed in torsione preludono al Gotico."}
{"id": "514251", "revid": "767487", "url": "https://it.wikipedia.org/wiki?curid=514251", "title": "Consorzio Mercury", "text": "Il consorzio Mercury, fondato nel 2006 e liquidato nel 2007, raggruppava alcuni dei principali produttori italiani di sistemi informativi aziendali con l'obiettivo di automatizzare e razionalizzare l'interscambio documentale nel segmento della piccola e media impresa . Hanno fatto parte del consorzio le seguenti aziende: Datalog, Diamante, Dylog, Edisoftware, Genesys, Il Sole 24 Ore, Metodo, Microarea, Passepartout, Pluribus, Sistemi, Siware, Smeup, Str, Wolters Kluwer Italia, Zucchetti."}
{"id": "514259", "revid": "1711941", "url": "https://it.wikipedia.org/wiki?curid=514259", "title": "Alberi di Valinor", "text": ""}
{"id": "514262", "revid": "1943231", "url": "https://it.wikipedia.org/wiki?curid=514262", "title": "Tabernacolo del Madonnone", "text": "Il tabernacolo del Madonnone si trova all'angolo tra via Aretina e via di San Salvi a Firenze.\nStoria e descrizione.\nIl nome deriva dalla monumentale \"Madonna in maest\u00e0 e santi\", affrescata agli inizi del Quattrocento da Lorenzo di Bicci o dal figlio Bicci, forse in collaborazione. Il tabernacolo, che \u00e8 oggi coperto da una tettoia, comprende anche nell'archivolto l'\"Eterno Padre\" e \"Profeti\" e sul prospetto dell'arco l'\"Angelo annunciante\" e la \"Madonna annunciata\".\nDopo la seconda guerra mondiale venne demolito un muretto con porta d'accesso, che aveva reso il tabernacolo quasi un piccolo oratorio. Nel 1962 gli affreschi furono distaccati, trasportati nella chiesa di San Michele a San Salvi e sostituiti da una copia. Anche le sinopie, conservate invece nella chiesa di Sant'Antonino a Bellariva colpiscono per la maestosa grandiosit\u00e0."}
{"id": "514269", "revid": "834", "url": "https://it.wikipedia.org/wiki?curid=514269", "title": "Zto", "text": ""}
{"id": "514270", "revid": "1318658", "url": "https://it.wikipedia.org/wiki?curid=514270", "title": "ZTO", "text": ""}
{"id": "514271", "revid": "1226", "url": "https://it.wikipedia.org/wiki?curid=514271", "title": "Zona territoriale omogenea", "text": ""}
{"id": "514272", "revid": "108151350", "url": "https://it.wikipedia.org/wiki?curid=514272", "title": "Torre Comentina", "text": "La Torre Comentina \u00e8 una torre di Asti, situata in Piazza Roma, angolo Corso Alfieri, nel Rione San Martino-San Rocco. Con la Torre dell'Orologio, sono le uniche torri della citt\u00e0 arrivate intatte fino a noi.\nL'origine.\nLa merlatura a coda di rondine attesta che la data di costruzione risale al XIII secolo. Il nome Comentina, deriva dalle ricerche effettuate dal Gabiani all'inizio del secolo e pubblicate su \"Le torri, le case forti ed i palazzi nobili medievali in Asti\", che accreditano la costruzione, appunto, alla famiglia Comentina.\nGli ultimi studi di Bera, sono pi\u00f9 propensi ad assegnarne la propriet\u00e0 alla famiglia Gardino, che in quella zona, fin da i tempi pi\u00f9 antichi, aveva la sua contrada, al punto tale che per molti secoli la piazza prospiciente la Torre era chiamata Piazza dei Gardino. \u00c8 stata chiamata per molti secoli anche \"Torre di San Bernardino\" dal nome della adiacente chiesa (oggi scomparsa) a cui fungeva da campanile.\nL'architettura.\nLa maestosa torre misura alla base 3,32 metri per lato mentre la sua altezza \u00e8 di 38,55 metri, in modo che risulta la torre pi\u00f9 alta non solo di Asti ma di tutto il Piemonte. Presenta una canna liscia e quadrata, con un elevato numero di finestre per lato, che termina alla cima con due fasce ad archetti in cotto ed arenaria.&lt;br&gt;\nLa merlatura \u00e8 ghibellina, a coda di rondine. Queste particolarit\u00e0 architettoniche, la collocano come anello di congiunzione tra le torri pi\u00f9 antiche del primo periodo, e le pi\u00f9 recenti del secondo.\nLa famiglia Gardino.\nI Gardino, potente famiglia ghibellina, erano signori di Mongardino e Monale, la loro attivit\u00e0 di casanieri, era principalmente in Savoia e Lorena, in seguito si spostarono in Germania. Dettero molti personaggi alla politica astigiana, tra cui Robaldo, console di Asti nel 1149 e Guglielmo, vissuto nel XIII secolo, grande saggio del comune per pi\u00f9 di quarant'anni.\nCuriosit\u00e0.\nLa Torre fu usata anche per diversi secoli come postazione di comando per la corsa del Palio che si svolgeva nel percorso \"alla lunga\" in Contrada Maestra. \nLa chiesa di San Bernardino, venne trasformata in teatro nel periodo napoleonico, quindi venne demolita nel 1897, per costruire il Palazzo Medici del Vascello, in stile neogotico, ancora presente sulla piazza."}
{"id": "514277", "revid": "1522738", "url": "https://it.wikipedia.org/wiki?curid=514277", "title": "PRG", "text": ""}
{"id": "514281", "revid": "63716", "url": "https://it.wikipedia.org/wiki?curid=514281", "title": "Myohorengekyo", "text": ""}
{"id": "514284", "revid": "339392", "url": "https://it.wikipedia.org/wiki?curid=514284", "title": "Nazionale di calcio italiana under 21", "text": ""}
{"id": "514287", "revid": "196390", "url": "https://it.wikipedia.org/wiki?curid=514287", "title": "Ufficio Internazionale di Pesi e Misure", "text": ""}
{"id": "514289", "revid": "599013", "url": "https://it.wikipedia.org/wiki?curid=514289", "title": "Gev", "text": ""}
{"id": "514291", "revid": "1005847", "url": "https://it.wikipedia.org/wiki?curid=514291", "title": "Gendarmerie nationale", "text": "La Gendarmeria nazionale francese (Gendarmerie nationale) \u00e8 una forza di polizia, a ordinamento militare, di tipo gendarmeria, e ha giurisdizione nei piccoli centri abitati, centri rurali e di confine della Francia.\n\u00c8 posta sotto il controllo del Ministero della difesa francese durante le operazioni militari, mentre durante le normali operazioni di polizia risponde al Ministero dell'interno. Il motto della Gendarmerie \u00e8: \u00ab\"Pour la Patrie, l'Honneur et le Droit\"\u00bb (\"Per la Patria, l'Onore e il Diritto\").\nStoria.\nIl corpo fu creato in origine nel Medioevo per sedare le rivolte dei Piedi Blu, i tintori che spinti dalle corporazioni, manifestavano disperati a causa della crisi del loro settore. Allora gli appartenenti al corpo erano chiamati \"gente in armi\".\nLe principali date della sua storia sono:\nHa partecipato ai conflitti:\nDopoguerra.\nNel dopoguerra \u00e8 stata impegnata nella Guerra d'Indocina (1945-1954) e in Algeria francese.\nNel 1972 l'arruolamento \u00e8 stato aperto alle donne.\nInoltre dal 1984 ad oggi \u00e8 stata presente in altre missioni militari all'estero: Libano, Algeria, Kosovo, Ruanda, Costa d'Avorio, Bosnia ed Erzegovina.\nTra il 2004 e il 2008, la Gendarmeria fu comandata dal generale dell'esercito Guy Parayre. Fu la prima volta dal 1947 che un militare fu alla testa del corpo. I civili che avevano assunto precedentemente tale ruolo venivano tradizionalmente dalla magistratura o dal corpo prefettizio.\nDal 2009 la Gendarmeria Nazionale, che fa parte delle forze armate francesi, \u00e8 stata assegnata al Ministero degli Interni insieme alla Polizia Nazionale e alla Sicurezza Civile.\nAttivit\u00e0 e funzioni.\nI gendarmi sono abitualmente incaricati del mantenimento dell'ordine nelle zone rurali ed extraurbane e per controllare le frontiere, mentre la Police nationale opera nelle zone urbane.\nLa gendarmeria svolge missioni di diverso tipo e che richiedono diverse specializzazioni:\nOrganico.\nEffettivi: 100.488\nIl personale militare \u00e8 cos\u00ec ripartito:\nOrganizzazione.\nAl vertice vi \u00e8 il direttore generale (DGGN) che pu\u00f2 essere civile o militare. Dal 1 \u00b0 novembre 2019 \u00e8 il generale dell'esercito Christian Rodriguez.\nLa gendarmeria \u00e8 suddivisa in varie specialit\u00e0. \u00c8 presente sull'intero territorio francese ed effettua anche missioni all'estero.\nDirezione generale della Gendarmeria Nazionale.\n\u00c8 stata insediata dal 1969 in rue St. Didier, nel XVI \"arrondissement\" di Parigi.\nCol passare degli anni per\u00f2 la necessit\u00e0 di nuovo spazio ha reso necessaria l'apertura di undici nuove sedi ripartite nella capitale e nelle vicine periferie, come a Malakoff (92) o Issy les Moulineaux (92), a Pontoise (95) o Rosny-sous-Bois (93).\nGendarmeria dipartimentale.\nLa gendarmeria dipartimentale \u00e8 caratterizzata dal costante contatto con la popolazione. Assicura principalmente lo svolgimento di compiti di polizia giudiziaria e di polizia amministrativa.\n\u00c8 soprannominata \"la Blanche\" (la bianca) a causa del colore delle sue insegne.\nL'entit\u00e0 di base \u00e8 la brigata (squadra) di gendarmeria, composta da un numero di unit\u00e0 variabile dalle 6 alle 40 e generalmente competente per la sua zona (canton) o dipartimento amministrativo.\nLe brigate possono essere autonome od organizzate in un Gruppo facente capo ad una unit\u00e0 di controllo.\nOgni brigata assicura la sorveglianza 24 ore al giorno del territorio di uno o pi\u00f9 comuni ed inoltre gestisce il proprio ufficio al pubblico dove riceve lamentele, denunce e da dove partono le inchieste amministrative e giudiziarie e da dove risponde alle chiamate d'emergenza.\nLe brigate di un \"arrondissement\" formano una compagnia. Le compagnie di un dipartimento formano un raggruppamento e raggruppamenti di una regione amministrativa formano la cosiddetta \"regione\". Questo dalla riorganizzazione territoriale del 1\u00ba luglio 2005. In precedenza le regioni erano sostituite dalle \"legioni\".\nOggi si contano 22 regioni di gendarmeria dipartimentale.\nQuindi ad ogni livello gerarchico della gendarmeria dipartimentale corrisponde un livello dell'amministrazione del territorio. Ogni livello gerarchico \u00e8 comandato da un ufficiale, responsabile delle unit\u00e0 della gendarmeria dipartimentale collocata sotto la sua autorit\u00e0. Egli \u00e8 il corrispondente incaricato della sicurezza pubblica dall'autorit\u00e0 amministrativa.\nAttualmente esistono circa 3600 brigate.\nOltre alle brigate, la gendarmeria dipartimentale annovera tra le sue file alcune unit\u00e0 specializzate:\nGendarmeria mobile.\nSoprannominata \"la Gialla\" in ragione del colore dorato dei suoi galloni, la gendarmeria mobile \u00e8 stata creata nella forma attuale nel 1921, perch\u00e9 la sua nascita risale agli inizi del XIX secolo.\nI suoi compiti principali sono il ristabilimento ed il mantenimento dell'ordine pubblico, la sorveglianza e la difesa del territorio, la sorveglianza dei punti sensibili, il rafforzamento della gendarmeria dipartimentale e, da qualche anno, l'esecuzione delle operazioni esterne (OPEX).\nLa Gendarmeria Mobile \u00e8 composta da:\nUno squadrone di gendarmeria mobile (EGM) \u00e8 composto da:\nEsistono 2 tipi di squadrone: quello trasportato e lo squadrone VBRG, dotato di Veicolo Blindato a Ruote della Gendarmeria.\nOgni squadrone \u00e8 identificato da una sequenza numerica (per esempio 15/6 \u00e8 il numero dello squadrone di N\u00eemes).\nLa prima cifra indica il numero di raggruppamento della gendarmeria mobile di appartenenza, la seconda cifra indica il numero di squadrone nel raggruppamento e la terza indica l'ex legione di appartenenza.\nIl GSIGN \u00e8 il Raggruppamento di Sicurezza ed Intervento della Gendarmeria Nazionale ed \u00e8 composto dal GIGN (Gruppo di intervento della Gendarmeria Nazionale), dal EPIGN (Squadrone paracadutisti d'intervento della Gendarmeria Nazionale) e dal GSPR (Gruppo di sicurezza della Presidenza della Repubblica). Il GSIGN \u00e8 parte integrante della gendarmeria mobile.\nI riservisti della gendarmeria mobile sono raggruppati in squadroni delle Riserve della Gendarmeria Mobile (ERGM), la cui organizzazione e denominazione sono simili a quelle dei reparti operativi: per esempio l'ERGM 124/1 \u00e8 quello di stanza a Maisons-Alfort.\nLa prima cifra indica lo squadrone della riserva, la seconda il numero del raggruppamento della gendarmeria mobile di appartenenza; la terza il numero di squadrone nel raggruppamento e la quarta il numero della ex legione di appartenenza.\nI riservisti della Gendarmeria mobile non sono autorizzati a servire al mantenimento dell'ordine, ma sono adoperati piuttosto nel servizio d'ordine, ad esempio in occasione di grandi avvenimenti, od in rinforzo di unit\u00e0 della Gendarmeria dipartimentale.\nUnit\u00e0 di gendarmeria specializzate.\nQuesta unit\u00e0 \u00e8 alle dipendenze del capo di Stato Maggiore della marina.\nI suoi compiti:\nI suoi effettivi sono 1.500 che dispongono di una trentina di pattugliatori e motovedette distribuiti lungo tutte le coste francesi\nSpecialit\u00e0.\nGuardia repubblicana.\n\u00c8 incaricata delle missioni di guardia e guardia d'onore alle pi\u00f9 alte autorit\u00e0 dello stato e delle istituzioni.\n\u00c8 la sola forza armata autorizzata ad entrare nei palazzi istituzionali.\nLa guardia \u00e8 presente all'Eliseo, al Senato, all'Assemblea nazionale, al Palazzo di Giustizia di Parigi e nei principali ministeri.\n\u00c8 composta da uno stato maggiore, da due reggimenti di fanteria e da un reggimento di cavalleria. Lo squadrone motociclisti \u00e8 in forza al primo reggimento cos\u00ec come la fanfara. I membri dei suoi plotoni di intervento rinforzano regolarmente le forze di polizia e di gendarmeria in caso di missioni di mantenimento dell'ordine o trasferimenti particolari, ed in altre occasioni.\nGIGN.\nIl \"Groupement d'intervention de la gendarmerie nationale\", (raggruppamento di intervento della Gendarmeria nazionale), \u00e8 composto circa da 320 persone (23 ufficiali di carriera ed un po' pi\u00f9 di 300 sottufficiali di gendarmeria), specificatamente addestrate ed equipaggiate per far fronte alle missioni pi\u00f9 impegnative.\nBasato a Versailles, il GIGN comprende:\nIRCGN.\nL'Istituto di ricerca criminale della gendarmeria nazionale (IRCGN) \u00e8 situato a Rosny-sous-Bois(Senna-Saint-Denis, 93)\nL'unit\u00e0 della gendarmeria per l'identificazione delle vittime delle catastrofi (UGIVC), \u00e8 parte integrante dell'Istituto.\nCigaville, citt\u00e0 di addestramento.\nCigaville \u00e8 una citt\u00e0 ricostruita per l'addestramento operativo della gendarmeria. Si trova a\nSaint-Astier nel dipartimento della Dordogna. Tutti gli squadroni della Gendarmeria Mobile si addestrano periodicamente nella finta citt\u00e0.\nTenuta.\nDopo il cappello a tre punte, poi a due, i gendarmi sono rimasti per lungo tempo fedeli al kepi. Malgrado tutto, una modifica della divisa \u00e8 stata intrapresa nel 2004 per dotare i militari di nuove uniformi, pi\u00f9 pratiche. In questa nuova tenuta, un berretto sostituisce il kepi che \u00e8 utilizzato solo per le missioni di rappresentanza.\nL'uniforme di servizio indossata fino al 2004 non aveva subito cambiamenti dal 1990 con l'apparizione del pullover e di un vestito nero microporoso. La nuova tenuta \u00e8 pi\u00f9 moderna e pi\u00f9 confortevole in relazione ai numerosi servizi esterni sotto tutte le condizioni climatiche.\nCinema.\nEsiste una serie di celebri film sulla gendarmeria, in molti dei quali vi si ritrova Louis de Fun\u00e8s come protagonista: (\"Il Gendarme di Saint-Tropez\", \"le Gendarme en balade\"...).\nIn televisione, due serie sono dedicate alla gendarmeria: \"Il comandante Florent\" (\"Une femme d'honneur\") e \"Section de recherches\" (\"in Italia Sulle tracce del crimine\").\nAll'estero.\nIl termine gendarme deriva da \"gens d'armes\", il che evidenzia l'origine francese della gendarmeria.\nIl termine si \u00e8 diffuso successivamente anche all'estero in paesi francofoni e non francofoni.\nEsempio \"curioso\" dell'esportazione del termine: in Turchia, il termine \"gendarme\" \u00e8 stato turchicizzato in \"Jandarma\", parola che definisce la polizia militare dello stato a maggioranza musulmana."}
{"id": "514292", "revid": "287204", "url": "https://it.wikipedia.org/wiki?curid=514292", "title": "Lorenzo di Bicci", "text": "Biografia.\nLa sua produzione si concentra tra il 1380 e il 1427, quando fu il maestro di un'importante bottega di artisti-artigiani che continu\u00f2 l'attivit\u00e0 per tre generazioni con i figli Neri di Lorenzo e Bicci di Lorenzo (quest'ultimo eredit\u00f2 la bottega attorno al 1405) e suo nipote Neri di Bicci.\nFormatosi secondo Vasari con Spinello Aretino, anche se la sua opera non ne raggiunge mai la forza espressiva, viene generalmente inquadrato come un tradizionale tardo seguace della linea artistica di Andrea Orcagna e Taddeo Gaddi. Fu artista prediletto di Niccol\u00f2 da Uzzano, per il quale realizz\u00f2 un ciclo di affreschi nella chiesa di Santa Lucia dei Magnoli e un trittico, opere oggi perdute. Per il suo mecenate progetto probabilmente anche il palazzo familiare e la sede della \"Sapienza\", un collegio per cinquanta studenti dell'Universit\u00e0 di Firenze.\nDi lui ci restano numerose opere sparse in tutto il territorio fiorentino, anche se molti di quelli che erano ritenuti suoi capolavori sono andati perduti, come i numerosi cicli di affreschi in varie, prestigiose chiese fiorentine; occasionalmente si occup\u00f2 anche di architettura, disegni per vetrate, cassoni eccetera. Nel 1386 \u00e8 ricordato con Spinello e Agnolo Gaddi quale disegnatore di alcune statue per il Duomo di Firenze, forse destinate alla facciata.\nAltra opera, databile al 1385-1390, \u00e8 una \"Madonna con Bambino fra due angeli\", proveniente dalla chiesa di San Bartolomeo a Palazzolo ed oggi conservata nel Museo di arte sacra di Tavarnelle Val di Pesa. Nella chiesa di San Michele a Volognano si trova una sua opera, la \"Madonna col Bambino\". Lavor\u00f2 a Firenze nella chiesa di Santa Trinita, in Orsanmichele (volte), in Santa Margherita de' Cerchi e al tabernacolo del Madonnone; a Fiesole nel convento di San Domenico, a Empoli nella chiesa di Santo Stefano, a Loro Ciuffenna, a Colle Val d'Elsa. Sue opere si trovano nella chiesa di Sant'Ambrogio di Firenze, nel Museo della Collegiata di Sant'Andrea di Empoli (\"Crocifissione\" del 1399, e \"Vergine Assunta che d\u00e0 la cintola a san Tommaso\")\nPi\u00f9 tarda la, 1399, proveniente dalla chiesa di Santo Stefano, cappella di sant'Elena, a Empoli e oggi conservata nel Museo della Collegiata di Sant'Andrea della stessa citt\u00e0. Sempre nel Museo della Collegiata, possiamo ammirare anche, anch'essa proveniente dalla chiesa di Santro Stefano (1395-1400).\nNel 1409 si iscrisse alla Compagnia di San Luca.\nVasari accenn\u00f2 alla sua figura nelle \"Vite\", poi ampli\u00f2 la sua biografia nell'edizione del 1568, confondendo per\u00f2 la sua biografia e il suo operato con quello del figlio, Bicci di Lorenzo."}
{"id": "514293", "revid": "114745426", "url": "https://it.wikipedia.org/wiki?curid=514293", "title": "Teru teru b\u014dzu", "text": "Il (letteralmente \"splendere splendere bonzo\") \u00e8 una bambola - amuleto del folklore giapponese, che risale fino alla met\u00e0 del Periodo Edo. \nDescrizione.\nSi tratta di una bambola fatta di carta o stoffa di colore bianco ed \u00e8 tradizionalmente diffusa in ambiente rurale, dove veniva appesa dai contadini sotto la gronda del tetto. Fungeva da amuleto per allontanare la pioggia e richiamare il bel tempo. Attualmente l'uso del \"teru teru b\u014dzu\" \u00e8 diffuso tra i bambini.\nViene costruita ricoprendo un oggetto sferico (che costituir\u00e0 la testa) con della stoffa o della carta bianca, che viene fissata con un nodo fatto \"sotto la testa\". Di seguito, si disegnano occhi, naso e bocca. Va posizionato alla finestra, appeso all'ombrello o in altre maniere.\nCanzone \u00abTeru teru b\u014dzu\u00bb.\nNel 1921 lo scrittore e poeta Rokur\u014d (Kyoson) Asahara scrisse una filastrocca sul \"teru teru b\u014dzu\", la quale, dopo due anni, venne musicata da Shinpei Nakayama e divenne una delle canzoni per bambini pi\u00f9 famose.\nLa filastrocca fu presentata anche in Italia con il testo italiano tradotto da Franco Maresca allo Zecchino d'Oro 1976.\nLa canzone recita:\nTraduzione del testo seguente e della sua traslitterazione:"}
{"id": "514305", "revid": "599013", "url": "https://it.wikipedia.org/wiki?curid=514305", "title": "Wig", "text": ""}
{"id": "514310", "revid": "196390", "url": "https://it.wikipedia.org/wiki?curid=514310", "title": "Teru-TeruBozu", "text": ""}
{"id": "514313", "revid": "36426", "url": "https://it.wikipedia.org/wiki?curid=514313", "title": "Antonio di Salvi", "text": "Biografia.\nApprese il mestiere nella bottega di Antonio del Pollaiolo, e si iscrisse all'Arte di Por Santa Maria, nel 1475.\nStrinse un sodalizio con il cugino Francesco di Giovanni, con il quale apr\u00ec una bottega e collabor\u00f2 fino al 1490. La prima importante commissione, che ne determiner\u00e0 l'affermazione nel panorama artistico della citt\u00e0, \u00e8 la realizzazione di una formella con il \"Convito di Erode\" (1478-1480), per l'altare argenteo di San Giovanni, oggi al museo dell'Opera del Duomo.\nContinuata l'attivit\u00e0 da solo, per vent'anni fu considerato il miglior orafo della citt\u00e0, sebbene mantenesse stilemi tardogotici o del primo rinascimento come l'uso dello smalto traslucido.\nI suoi lavori hanno alcune costanti stilistiche e formali, fedeli a quelle del suo maestro, come si nota nel \"reliquiario di San Girolamo\" (1487) per Santa Maria del Fiore (pure all'Opera del Duomo) e nel pi\u00f9 tardo \"reliquiario di Sant'Antonio Abate\" sempre per il duomo fiorentino (1514, museo dell'Opera del Duomo).\nLa sua attivit\u00e0 \u00e8 documentata in quasi tutte le principali chiese di Firenze e in molte del contado, con un grande numero di opere attribuitegli. Numerosissime sono le opere attribuitegli e la sua attivit\u00e0 \u00e8 documentata in quasi tutte le chiese di Firenze e in moltissime del contado, essendo rimasto l'unico orafo capace di soddisfare una committenza di alto profilo dopo la partenza del suo maestro per Roma. Realizz\u00f2 cos\u00ec oggetti preziosi per la Badia Fiorentina, la basilica della Santissima Annunziata, la basilica di San Lorenzo, Santa Maria Novella, mentre fuori Firenze si trovano testimonianze del suo operato alla cattedrale di Santo Stefano a Prato, alla basilica di Santa Maria all'Impruneta, presso la quale \u00e8 documentato nell'attiguo museo con due paci in lamina d'argento datate 1515. Per la certosa di Vedana realizz\u00f2 il \"reliquiario a busto di San Silvestro\" (1497), visibile al museo diocesano di Feltre."}
{"id": "514314", "revid": "36426", "url": "https://it.wikipedia.org/wiki?curid=514314", "title": "Bartolomeo di Giovanni D'Astore dei Sinibaldi", "text": ""}
{"id": "514315", "revid": "1318658", "url": "https://it.wikipedia.org/wiki?curid=514315", "title": "Arrondissement di Limoux", "text": "L\"arrondissement\" di Limoux \u00e8 un \"arrondissement\" dipartimentale della Francia situato nel dipartimento dell'Aude, nella regione Occitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 149 comuni raggruppati in 8 cantoni:"}
{"id": "514319", "revid": "2216481", "url": "https://it.wikipedia.org/wiki?curid=514319", "title": "Paul Newman", "text": "Nella sua lunga carriera Newman vinse tre Oscar, sette Golden Globe e un Emmy Award, oltre a ricevere una stella sull'Hollywood Walk of Fame e altri riconoscimenti. Assieme a Ennio Morricone, Henry Fonda, Spike Lee e Laurence Olivier, detiene il singolare primato di aver ricevuto prima l'Oscar alla carriera e poi come vincitore tra i candidati (per \"Il colore dei soldi\").\nBiografia.\nCresciuto a Shaker Heights, nei pressi di Cleveland (in Ohio), figlio di Arthur (morto nel 1950), proprietario di un grande negozio di articoli sportivi (che a sua volta era figlio di genitori ebrei: madre ungherese e padre tedesco) e Theresa Garth, emigrante slovacca, Paul Newman si arruol\u00f2, appena dopo la \"High School\", nella U.S. Navy Air Corps, l'aviazione della Marina, sperando di diventare pilota, ma il daltonismo da cui era affetto glielo imped\u00ec; durante la seconda guerra mondiale prest\u00f2 servizio nel Pacifico meridionale come marconista e mitragliere nelle squadriglie di siluranti/bombardieri Avenger (1943-1946). Il 6 agosto 1945, proprio mentre era in volo ad alta quota a circa 300\u00a0km a sud-ovest di Hiroshima, vide, lontano sull'orizzonte, il bagliore del fungo atomico, esperienza di cui non amava affatto parlare, ma che probabilmente gli rimase impressa.\nNella ripresa economica del dopoguerra, si occup\u00f2 della gestione della ditta paterna; nel 1949 spos\u00f2 Jacqueline E. Witte, dalla quale ebbe tre figli: Scott Allan (1950-1978, morto a 28 anni per un'overdose di droghe), Susan Kendall (1953) e Stephanie (1954). Dopo aver frequentato per meno di un anno la scuola d'arte drammatica della Yale University, si iscrisse all'Actors Studio di New York ed esord\u00ec nel 1953 in teatro a Broadway in \"Picnic\", opera successivamente resa famosa dall'omonimo film diretto nel 1956 da Joshua Logan.\nIl 1954 segn\u00f2 il suo esordio cinematografico ne \"Il calice d'argento\", ma la sua interpretazione non raccolse grandi lodi. Il The New Yorker, ad esempio, scrisse di lui: \"Recita la sua parte con il fervore emotivo di un autista di autobus che annuncia le fermate locali\". Paul Newman compr\u00f2 una pagina di un quotidiano nazionale per chiedere scusa per la sua interpretazione. Due anni pi\u00f9 tardi fu meglio accolta la sua interpretazione del pugile Rocky Graziano in \"Lass\u00f9 qualcuno mi ama\" (1956), che lo impose all'attenzione di critica e pubblico.\nIl 29 gennaio 1958, a Las Vegas, spos\u00f2 in seconde nozze l'attrice Joanne Woodward, con la quale rimase fino alla morte; insieme ebbero tre figlie: Elinor \"Nell\" Teresa (8 aprile 1959), Melissa \"Lissy\" Stewart (17 settembre 1961), e Claire \"Clea\" Olivia (1965). Lo stesso anno la moglie ottenne il premio Oscar come migliore attrice per il suo ruolo in \"La donna dai tre volti\" e recit\u00f2 con il marito in \"Missili in giardino\" e \"La lunga estate calda\"; avrebbero interpretato ancora insieme i film \"Dalla terrazza\" (1960), \"Paris Blues\" (1961), \"Il mio amore con Samantha\" (1963), \"Indianapolis, pista infernale\" (1969), \"Un uomo oggi\" (1970), \"\" (1975), sequel di \"Detective's Story\", \"Mr. &amp; Mrs. Bridge\" (1990) e la miniserie televisiva \"Empire Falls - Le cascate del cuore\" (2005), mentre Newman diresse poi la moglie da regista nei film \"La prima volta di Jennifer\" (1968), \"Gli effetti dei raggi gamma sui fiori di Matilda\" (1972), \"Harry &amp; Son\" (1984), \"Lo zoo di vetro\" (1987) e \"Prima dell'ombra\" (1980), adattamento televisivo del testo teatrale \"The Shadow Box\" di Michael Cristofer.\nTra la fine degli anni cinquanta e la met\u00e0 degli anni settanta fu protagonista di alcuni fra i pi\u00f9 grandi successi della storia di Hollywood, come \"La gatta sul tetto che scotta\" (1958), \"Exodus\" (1960), \"Lo spaccone\" (1961), \"Hud il selvaggio\" (1963), \"Intrigo a Stoccolma\" (1963), \"Il sipario strappato\" (1966), \"Nick mano fredda\" (1967), \"Butch Cassidy\" (1969), \"La stangata\" (1973), \"L'inferno di cristallo\" (1974), \"Quintet\" (1979), diventandone una delle stelle pi\u00f9 famose di sempre, al punto da essere spesso definito una \"leggenda del cinema\". Nel 1986 gli fu assegnato l'Oscar alla carriera e, nel 1987, vinse quello al miglior attore protagonista per \"Il colore dei soldi\", sequel dello \"Spaccone\". Non ritir\u00f2 personalmente il premio, avendo deciso di non presenziare alla cerimonia, dopo le numerose volte in cui era stato candidato e mai premiato. Nel 1994 ricevette il premio umanitario Jean Hersholt, un particolare premio attribuito per eccezionali contributi a cause umanitarie.\nAutomobilismo.\nPaul Newman si appassion\u00f2 alle corse automobilistiche dopo aver girato \"Indianapolis pista infernale\" (1969), film in cui interpreta Frank Capua, un pilota il cui intenso impegno nelle corse lo porta a trascurare la compagna Elora (Joanne Woodward), fino a trionfare alla 500 Miglia di Indianapolis dopo varie vicissitudini amorose e personali. Parteciparono alle riprese anche i piloti professionisti Bobby Unser, Dan Gurney e Bobby Grim interpretando s\u00e9 stessi.\nDopo un periodo dedicato all'apprendimento delle tecniche di guida in cui venne istruito da Bob Bondurant, agli inizi degli anni settanta inizi\u00f2 la carriera di gentleman-driver, ovvero di pilota non professionista, prendendo lunghi periodi di pausa dalle riprese cinematografiche per partecipare alle gare nei circuiti statunitensi, dove si recava in camper con famiglia e amici. A proposito della sua passione per le corse, dichiar\u00f2:\nDisput\u00f2 le prime gare nel 1972, nel Campionato organizzato dallo Sport Car Club of America, al volante di una Lotus Elan e in seguito di una Triumph TR6 con cui vinse il titolo nella categoria D-Production nel 1976, quando gli venne assegnata anche la President's Cup. Negli anni successivi si aggiudic\u00f2 il titolo nella categoria C-Production nel 1979 e in GT1 nel 1985 e 1986. Partecip\u00f2 anche al campionato Trans-Am al volante di Datsun 280ZX e Nissan 300ZX, vincendo le gare di Brainerd nel 1982 e Lime Rock nel 1986.\nI risultati di maggiore prestigio arrivarono per\u00f2 nelle gare di durata dove guid\u00f2 anche Ferrari, Porsche e Ford nel Mondiale marche e nei campionati IMSA. Nel 1979 partecip\u00f2 alla 24 Ore di Le Mans, la pi\u00f9 importante e famosa gara della categoria, con una Porsche 935 alternandosi al volante con Dick Barbour, proprietario di macchina e squadra, e Rolf Stommelen, pilota professionista specialista dell'endurance; Newman rimase al volante per poche ore, guidando sia di giorno sia di notte, contribuendo comunque al secondo posto finale e alla vittoria di classe, ottenuti soprattutto per merito del bravissimo Stommelen. Rimarr\u00e0 la sua unica partecipazione alla maratona francese. Partecip\u00f2 a numerose edizioni della 24 Ore di Daytona, dove esord\u00ec nel 1977 con una Ferrari 365 ottenendo il quinto posto, vincendo poi nella classe GTS-1, terzo assoluto, nel 1995 al volante di una Ford Mustang. Prese il via della classica americana per l'ultima volta nel 2005, a ottanta anni, disputando la sua ultima gara.\nOltre che pilota, \u00e8 stato titolare di alcune scuderie professionistiche; dal 1978 al 1983 gest\u00ec con Bill Freeman un team che partecipava al Campionato CanAm, facendo gareggiare tra gli altri il futuro campione del mondo di Formula 1 Keke Rosberg, e nel 1983 fond\u00f2 con Carl Haas la squadra Newman-Haas, che con piloti come Mario Andretti e Nigel Mansell vincer\u00e0 oltre cento corse e otto titoli nella Champ Car. Nel 2009 venne inserito nella Sport Car Club of America Hall of Fame.\nLa beneficenza.\nInsieme allo scrittore Aaron Edward Hotchner, nel 1982 fond\u00f2 la Newman's Own, un'azienda alimentare specializzata in produzioni biologiche i cui ricavi vengono devoluti in beneficenza per scopi umanitari ed educativi. Con il PEN American Center, la Newman's Own ha finanziato peraltro sino al 2006 un premio annuale di 20\u00a0000 dollari riservato al cittadino statunitense che abbia pi\u00f9 coraggiosamente difeso il \"primo emendamento\" della costituzione statunitense, relativo alla libert\u00e0 di espressione, di culto e di stampa.\nNel 1988 fond\u00f2 l'Associazione \"Hole in The Wall Camps\", con l'obiettivo di realizzare programmi di terapia ricreativa per bambini gravemente malati; il progetto prese vita in Connecticut, per poi espandersi negli altri continenti, tra cui Africa ed Europa. In Italia ha visto la realizzazione di Dynamo Camp, una struttura ricreativa senza fine di lucro, rivolta ai bambini e ai ragazzi dai 6 ai 17 anni affetti da gravi patologie. Venuto una prima volta in Italia nel 1963, a Venezia, Newman torn\u00f2 nel 2007 per inaugurare la sezione italiana della fondazione \"Dynamo Camp\" a Limestre, in provincia di Pistoia.\nUltime interpretazioni.\nNel 1994 torn\u00f2 sulle scene cinematografiche col personaggio del cinico industriale di \"Mister Hula Hoop\" dei fratelli Coen e, da sempre impegnato sul fronte della beneficenza con la Newman's Own, nello stesso anno fu premiato nella notte degli Oscar per il suo impegno umanitario. Nel 1995 vinse l'Orso d'argento al Festival di Berlino per \"La vita a modo mio\" di Robert Benton. Nel 1999 fu tra gli interpreti del film \"Le parole che non ti ho detto\" di Luis Mandoki, mentre l'anno seguente fu diretto da Marek Kanievska in \"Per amore... dei soldi\", e nel 2002 interpret\u00f2 \"Era mio padre\" di Sam Mendes.\nIl 25 maggio 2007 l'attore dichiar\u00f2 in un'intervista alla rete televisiva ABC la sua decisione di ritirarsi dalle scene, considerandosi troppo vecchio per continuare a recitare.\nAttivismo politico.\nNewman sostenne negli anni sessanta il senatore democratico Eugene McCarthy (da non confondere con Joseph McCarthy del maccartismo). Per il suo impegno, caratterizzato anche da un'attiva partecipazione a messaggi televisivi di propaganda, l'attore fu in seguito incluso da Richard Nixon nella sua \"lista di nemici\".\nSostenitore del Partito Democratico statunitense, nel 2006 diede il suo sostegno alla campagna di Ned Lamont (che non fu eletto) e finanzi\u00f2 quella presidenziale di Chris Dodd, poi ritiratosi.\nLa malattia e la morte.\nIl 31 luglio 2008 fu ufficializzata la notizia che Newman era affetto da un cancro ai polmoni, diagnosi effettuata dallo Sloan-Kettering Cancer Center di New York, uno dei maggiori centri negli USA per la lotta ai tumori. Secondo il \"Sun\" e altre testate, l'attore sarebbe vissuto solo poche settimane, dopo l'ultimo ciclo di chemioterapia presso il Weill Cornell Medical Center di New York. Dopo aver scelto di interrompere le cure, Newman lasci\u00f2 l'ospedale per passare gli ultimi giorni di vita con la famiglia nella sua casa di Westport, in Connecticut, dove mor\u00ec il 26 settembre 2008, all'et\u00e0 di 83 anni. Dopo un funerale privato, il corpo venne cremato e le ceneri destinate a una custodia privata in ambito familiare.\nDoppiatori italiani.\nDa doppiatore \u00e8 stato sostituito da:"}
{"id": "514324", "revid": "116169720", "url": "https://it.wikipedia.org/wiki?curid=514324", "title": "Seersucker", "text": "Il seersucker \u00e8 un tessuto fine di cotone, solitamente a righe, usato per confezionare indumenti estivi.\nIl \"seersucker\" fu originariamente sviluppato in India. Il termine deriva dai termini hindi, urdu e persiani \"shir\" e \"shakar\", che significano \"latte\" e \"zucchero\".\n\u00c8 ottenuto montando in ordito fili con tensioni diverse, gruppi di fili tesi alternati a gruppi di fili molto lenti che danno al manufatto un aspetto arricciato. L'effetto si ottiene anche con l'applicazione di soluzioni di soda caustica che provoca il restringimento delle strisce di tessuto a cui viene applicata. Questa caratteristica fa s\u00ec che il tessuto non resti aderente alla pelle, facilitando la traspirazione, la dissipazione del calore ed il passaggio dell'aria.\nL'effetto stropicciato naturale permette di avere un aspetto elegante anche a chi si trova ad operare in ambienti molto caldi.\nAltres\u00ec non \u00e8 necessario stirare i capi.\nFu inizialmente usato negli Stati Uniti per confezionare tute da lavoro per gli operai, ma pi\u00f9 tardi fu adottato dalle classi pi\u00f9 alte e divenne un capo imprescindibile nel guardaroba dei \"gentlemen\" del sud.\nI capi in cui si usa normalmente il tessuto seersucker sono camicie, pantaloni corti e giacche. I colori tradizionali sono bianco e blu ma si sono introdotte praticamente tutte le varianti di colore."}
{"id": "514327", "revid": "2165926", "url": "https://it.wikipedia.org/wiki?curid=514327", "title": "Laina", "text": "La l\u00e0ina (dal greco antico \u03bb\u03ac\u03b3\u03b1\u03bd\u03bf\u03bd, \"l\u00e1ganon\") \u00e8 un tipo di pasta tipico del Basso Lazio. Per indicare questo particolare tipo di pasta lunga, si utilizza generalmente il singolare \"laina\", ma anche meno spesso il plurale \"laine\"; \u00e8 indicata nelle varie localit\u00e0 del Lazio meridionale anche come lacne, l\u00e0ccane o l\u00e0cchene. La parola \"laina\" ha anche il significato generale di impasto ammassato steso con il matterello. La lacna stracciata di Norma \u00e8 riconosciuta come \"Prodotto Agroalimentare Tradizionale laziale\" dal Ministero delle politiche agricole alimentari e forestali, su proposta della Regione Lazio .\nLa laina si ottiene impastando la farina di grano duro con acqua ed un pizzico di sale. L'impasto va lavorato energicamente fino ad ottenere una massa uniforme, che poi, per mezzo del matterello (detto \"lainaturo\"), viene stesa formando una sfoglia. La sfoglia viene ricoperta con un sottile strato di farina, fatta riposare per alcuni minuti e poi arrotolata su se stessa, quindi tagliata con un coltello in strisce non sottili. Queste vengono infine lasciate ad asciugare. Il risultato sono delle fettuccine larghe e spesse, con dimensioni un po' incostanti.\nLe laine sono un tipico piatto povero e si accompagnano tradizionalmente quindi con condimenti poveri. L'accostamento tipico \u00e8 con il sugo ai ceci, legumi tipici dell'area; in diversi comuni del Basso Lazio si svolgono sagre come quella della \"Laina e ceci\" od anche quella della \"Laina e cicerchie\".\nNumerose citazioni dalla letteratura greca e latina fanno dedurre che questo piatto \u00e8 esistito con continuit\u00e0 dall'epoca classica: ricordiamo Aristofane e Orazio, che usano i termini \"l\u00e0ganon\" (greco) e \"laganum\" (latino) per indicare un impasto di acqua e farina, tirato e tagliato a strisce. Il \"laganum\", considerato inizialmente cibo dei poveri, acquisisce tanta dignit\u00e0 da entrare nel quarto libro del \"De re coquinaria\" di Marco Gavio Apicio. Egli ne descrive minuziosamente i condimenti tralasciando le istruzioni per la loro preparazione, facendo supporre che fosse ampiamente conosciuta.\nLaena in Irpinia.\nLaena \u00e8 il corrispettivo irpino, ancor oggi realizzata ad esempio a Sturno (AV). Laena e \"laenaturo\" sono termini che derivano da \"laena\" (sfoglia); il termine sembra derivare direttamente dal latino \"laena\" = mantello (sfoglia larga come un mantello)."}
{"id": "514330", "revid": "767487", "url": "https://it.wikipedia.org/wiki?curid=514330", "title": "Palatalizzazione", "text": "In fonetica, si dice palatalizzazione il fenomeno per cui le consonanti velari si trasformano nelle corrispondenti consonanti palatali, cio\u00e8 in cui il punto di articolazione di un suono si sposta pi\u00f9 avanti sul palato rispetto al suono d'origine, o viceversa quello in cui le consonanti alveolari, bilabiali e nasali si trasformano in palatali.\nLa palatalizzazione gioca un ruolo importante nell'evoluzione dal latino alle lingue romanze, introducendo suoni palatali, affricati e fricativi, sconosciuti al sistema fonetico del latino.\nSi tratta di un fenomeno comune a tutte le lingue romanze e iniziato molto presto (si trovano esempi di confusione gi\u00e0 in iscrizioni databili del III secolo): cos\u00ec i suoni e , velari in latino, palatalizzano davanti a e in tutte le lingue neo-latine tranne il sardo (anche il dalmato non ha subito completamente una palatalizzazione - /k/ davanti /e/, /a/, /o/, /u/ \u00e8 rimasto /k/ mentre davanti a /i/, /ie/ e /\u00fc/ ha mutato in /\u010d/), dando luogo a esiti vari: il latino \"cervum\" diventa \"cervo\" in italiano e \"cerb\" in romeno (), \"cervo\" in portoghese (), \"cerf\" in francese e \"ciervo\" in spagnolo ().\nAllo stesso modo lo jod palatalizza tutti i suoni che coinvolge in tutte le lingue romanze, mentre al contrario solo nelle lingue galloromanze la palatalizza e velari: lat. \"castellum\" diventa \"chastel\" in francese antico, \"ch\u00e2teau\" in moderno ().\nTracce di palatalizzazione incompleta si ritrovano nel friulano con la lettera \"c\", ove con vocali \"e\" ed \"i\" si trovano prevalentemente suoni palatali (lettera \"c\"), mentre con \"a\", \"o\" ed \"u\" si trovano prevalentemente sia suoni velari che prepalatali (rispettivamente lettera \"c\" e digramma \"cj\"); il suono prepalatale scompare per\u00f2 in altre varianti del friulano in cui \u00e8 sostituito dal suono completamente palatalizzato. Sempre in friulano esiste anche il suono prepalatale della \"g\", tuttavia presente prevalentemente con \"i\" ed \"e\" e raramente compresente al corrispettivo suono palatale (che nella maggior parte delle varianti \u00e8 sostituito da \"z\").\nLa palatalizzazione produce esiti importanti anche nell'evoluzione delle lingue slave e indo-ariane, come pure in giapponese - cos\u00ec per esempio le consonanti e diventano e davanti a - e in cinese - dove palatalizza per esempio in ."}
{"id": "514336", "revid": "122246", "url": "https://it.wikipedia.org/wiki?curid=514336", "title": "M. Roma Volley", "text": "La M. Roma Volley \u00e8 una societ\u00e0 pallavolistica maschile di Roma nata nel 2006 per volere di Massimo Mezzaroma, con l'intento di riportare il volley di Serie A nella capitale italiana. In pochi anni seppe conquistare diversi trofei, di cui uno a livello continentale, ma dal 2012 ha abbandonato la pallavolo di alto livello, disputando attualmente il campionato di Serie B2, dopo essere scesa anche nel campionato regionale di Serie C laziale.\nStoria.\nIl panorama pallavolistico romano vide, negli anni 2000, il declino della Roma Volley, campione d'Italia nel campionato 1999-2000. Questa formazione, dopo la retrocessione, rinunci\u00f2 a proseguire l'attivit\u00e0 nel 2002, lasciando la capitale senza una squadra di vertice. Il grande successo di pubblico del Campionato europeo del 2005, le cui finali si tennero al PalaLottomatica, stimol\u00f2 l'industriale romano Massimo Mezzaroma a riproporre la pallavolo di alto livello a Roma, dand\u00f2 cos\u00ec inizio al progetto di fondazione della M. Roma Volley.\nLa nascita della nuova societ\u00e0, della quale si era cominciato a parlare durante tutta la stagione 2005-06, si verific\u00f2 grazie all'acquisizione dei diritti della neopromossa Pallavolo Reima di Crema che, per mancanza di mezzi economici, rinunci\u00f2 alla promozione in A1 (la stessa Crema acquis\u00ec i diritti di A2 da Gioia del Colle). Nello stesso anno, curiosamente, vi fu il ritorno del volley di alto livello anche nella seconda metropoli italiana, Milano, con la Sparkling.\nLa squadra pot\u00e9 godere, gi\u00e0 dal primo anno di vita, d'una formazione competitiva messa insieme nel corso di un'importante campagna acquisti estiva; il progetto pluriennale prevedeva di arrivare alla vittoria dello scudetto nell'arco cinque anni. L'alzatore Paolo Tofoli, capitano della squadra, e lo schiacciatore cubano Osvaldo Hern\u00e1ndez, che avevano vinto lo scudetto del 2000 con la maglia della Piaggio, fecero cos\u00ec ritorno nella capitale. Primo acquisto e \"uomo immagine\" fu il centrale della Nazionale italiana Luigi Mastrangelo, cui si unirono altri due azzurri, Cristian Savani e Andrea Semenzato; per il ruolo di allenatore fu scelto Roberto Serniotti.\nLa prima stagione vide la formazione capitolina arrivare in finale di Coppa Italia, dove fu sconfitta per 3-0 dalla Sisley Treviso, dopo aver sconfitto nei quarti di finale l'Acqua Paradiso Gabeca Montichiari (3-2) e in semifinale la Maggiora Latina (3-1).\nLa squadra si qualific\u00f2 poi ai play-off scudetto, avendo chiuso la stagione regolare al secondo posto in classifica, dietro la BreBanca Lannutti Cuneo e dopo essere stata a lungo in testa. Nei quarti i neroverdi superarono la Prisma Taranto, giunta settima, con un facile 2-0, frutto di due vittorie per 3-1 al Palazzetto dello Sport e in trasferta.\nIn semifinale la M. Roma incontr\u00f2 i campioni in carica di Treviso, giunti al terzo posto in stagione regolare subito dietro alla formazione capitolina. Nella prima gara, giocata a Roma, la formazione di casa si port\u00f2 sul 2-0, prima di subire la rimonta dei trevigiani, che si aggiudicarono il match per 3-2. Nelle due gare successive Roma non riusc\u00ec a reagire, subendo due sconfitte (entrambe per 3-1); la serie si concluse cos\u00ec per 3-0 in favore dei futuri Campioni d'Italia.\nNonostante l'eliminazione in semifinale, la squadra capitolina si qualific\u00f2 per disputare nella stagione successiva la Coppa CEV.\nIl mercato estivo della M. Roma punt\u00f2 a rafforzare l'organico della squadra e a mettere a disposizione del confermato coach Serniotti una rosa pi\u00f9 folta per poter affrontare il doppio impegno in campionato e coppa.\nI colpi di mercato della squadra romana furono l'ingaggio del palleggiatore Manuel Coscione, dello schiacciatore cubano Leonel Marshall e dell'opposto serbo Ivan Miljkovi\u0107; la societ\u00e0 scelse di dare in prestito due dei suoi pi\u00f9 giovani giocatori italiani: il palleggiatore Ivan Zaytsev e lo schiacciatore Matteo Martino, rispettivamente a Latina e Milano.\nIl primo impegno stagionale la M. Roma fu la Supercoppa italiana (in qualit\u00e0 di finalista di Coppa Italia), e a Trieste, il 23 settembre 2007, incontr\u00f2 nuovamente la Sisley Treviso. La gara contro la corazzata campione d'Italia termin\u00f2 con una netta sconfitta per 3-0.\nNel corso della stagione la squadra raggiunse nuovamente la finale di Coppa Italia, ma fu nuovamente sconfitta per 3-0, questa volta dalla Lube Banca Marche Macerata, dopo aver sconfitto nei quarti di finale la Copra Piacenza per 3-1 e in semifinale la Sisley Treviso, sempre per 3-1.\nIl 24 marzo 2008 la squadra conquist\u00f2 il primo trofeo della sua storia aggiudicandosi la Coppa CEV. Nella \"Final Four\", disputata proprio a Roma, la squadra neroverde sconfisse per 3-0 in semifinale i russi del Fakel Novyj Urengoj, detentori del trofeo, ed in finale i belgi del , con lo stesso parziale. Diversi giocatori della squadra capitolina ricevettero premi individuali: l'alzatore Coscione fu nominato \"MVP\", lo schiacciatore Ivan Miljkovi\u0107 \"Miglior attaccante\" e il centrale Luigi Mastrangelo per il \"Miglior servizio\" e il \"Miglior muro\".\nLa squadra concluse la stagione regolare al quarto posto, dopo essere stata a lungo in testa al campionato. Un netto calo di rendimento fu accusato nelle ultime giornate, ma nonostante ci\u00f2 la squadra riusc\u00ec a superare al primo turno dei playoff Macerata, giunta al quinto posto in regular season. Vincendo la gara casalinga per 3-0 e quella in trasferta per 3-2 (dopo essere stata sotto 0-2), la M. Roma pass\u00f2 i quarti di finale. In semifinale dovette affrontare l'Itas Diatec Trentino, prima in stagione regolare, perdendo la serie per 2-0 con un doppio 3 a 0.\nL'11 giugno 2008 la M. Roma Volley non si iscrisse al successivo campionato, rinunciando di fatto alla partecipazione alla Serie A1\u00a02008-09.. Questa scelta fu dovuta allo scarso interesse dimostrato delle autorit\u00e0 locali per la pallavolo, problema questo che fu incontrato gi\u00e0 diverse volte dalle formazioni delle grandi metropoli italiane. Il presidente Mezzaroma, sull'accaduto, disse:\nIl 27 giugno la societ\u00e0 decise di presentare alla Lega Pallavolo Serie A la richiesta d'iscrizione alla Serie A2\u00a02008-09, mantenendo inoltre il suo impegno nel settore giovanile. Il nuovo allenatore fu scelto il 30 giugno in Ermanno Piacentini, e per la squadra vennero richiamati nella capitale due romani come Simone Spesca e Alberto Elia, entrambi cresciuti nelle giovanili della scomparsa Roma Volley.\nDopo essere arrivata al nono posto in classifica al termine della regular season, l'ultimo utile per qualificarsi ai play-off, la M. Roma avanz\u00f2 sconfiggendo 2-1 al primo turno i Volley Lupi Santa Croce (giunta al secondo posto), ma perse poi con lo stesso risultato nelle semifinali contro Gioia del Colle. La stagione 2007-2008 non fu per\u00f2 completamente avaro di soddisfazioni: la formazione Under-18, infatti, conquist\u00f2 il titolo di \"Campione d'Italia\" di categoria.\nNel 2009 la squadra ingaggi\u00f2 un nuovo allenatore, con l'intento di tornare nella stagione successiva in Serie A1: il 10 giugno 2009 venne annunciato l'arrivo di Andrea Giani. Dopo pochi mesi il nuovo allenatore conquist\u00f2, nella finale di Montecatini Terme, la Coppa Italia Serie A2, sconfiggendo per 3-0 la Zinella Volley Bologna. La squadra di Mezzaroma (nel frattempo diventato presidente anche dell') termin\u00f2 la regular season con il 3\u00ba posto finale, permettendo la partecipazione ai play-off promozione. La squadra conquist\u00f2 la promozione in Serie A1 sconfiggendo in sole due partite di finale la Samgas Crema (curiosamente la squadra dalla quale venne acquistato il diritto sportivo che diede il via all'avventura della M. Roma Volley).\nPer la nuova avventura nella massima serie vennero effettuati degli acquisti di spicco: gli arrivi principali risposero ai nomi di Martin L\u00e9bl, Mirko Corsano ed Alberto Cisolla, tutti provenienti dalla Lube Macerata. Con l'8\u00ba posto al termine della stagione regolare, la formazione capitolina torn\u00f2 a disputare i play-off scudetto, ma dovette subito fermarsi durante il girone a 3 squadre dei quarti di finale, terminato alle spalle della Trentino Volley. La stagione si concluse con due ulteriori sconfitte nei play-off per l'ingresso in Challenge Cup, patite entrambe contro Belluno.\nNell'estate del 2012, dopo due anni in Serie A1, avvenne la seconda rinuncia alla massima serie nella storia della societ\u00e0. Questa volta il club ripart\u00ec dalla Serie B2, e si present\u00f2 con una squadra prettamente giovanile e naturalmente senza giocatori illustri. Il girone F della Serie B2 si rivel\u00f2 particolarmente difficile, e a fine stagione si conteranno sole 8 vittorie su 26 partite e, con 26 punti finali, la squadra retrocesse in Serie C, abbandonando di fatto la pallavolo professionistica.\nPalmar\u00e8s.\nCompetizioni nazionali\nCompetizioni internazionali\nCampionati disputati.\nLa societ\u00e0 venne fondata nel 2006, e grazie all'acquisizione del diritto sportivo di una neopromossa, partecip\u00f2 subito alla Serie A1. Dopo due anni di militanza in Serie A2 ritorn\u00f2, nel 2010, nella massima serie, per poi ripartire dalla Serie B2 due anni pi\u00f9 tardi e dalla Serie C l'anno successivo.\nTifoseria.\nNonostante il monopolio del calcio nel panorama della tifoseria romana, gli appassionati di volley sono molto legati alla loro formazione, seguendola durante le lunghe trasferte di campionato. Fin dal primo anno di vita, il 2006, la tifoseria della M. Roma Volley \u00e8 legata da rapporti di amicizia con quella della Trentino Volley. Questo gemellaggio si \u00e8 mantenuto vivo anche durante gli anni di militanza della squadra romana in Serie A2. A testimonianza di ci\u00f2 vi \u00e8 un significativo fatto avvenuto il 31 gennaio 2010 a Montecatini Terme, sede delle finali di Coppa Italia A1 e A2: appena conquistato il trofeo, i sostenitori nero-verdi portarono la coppa nella curva trentina, con intento buonaugurante per il match che si sarebbe giocato di l\u00ec a poco tra Itas Diatec Trentino e BreBanca Lannutti Cuneo. Tuttavia anche se la squadra \u00e8 fallita, il gruppo di ultras rimane unito, anche se alcuni membri si sono dedicati al tifo della Virtus Roma e della ."}
{"id": "514343", "revid": "44627", "url": "https://it.wikipedia.org/wiki?curid=514343", "title": "Estremo inferiore", "text": ""}
{"id": "514345", "revid": "182193", "url": "https://it.wikipedia.org/wiki?curid=514345", "title": "RAI-Radio TV Ladina", "text": ""}
{"id": "514346", "revid": "196390", "url": "https://it.wikipedia.org/wiki?curid=514346", "title": "RAI-Sede di Bolzano", "text": ""}
{"id": "514348", "revid": "196390", "url": "https://it.wikipedia.org/wiki?curid=514348", "title": "RAI-Sender Bozen", "text": ""}
{"id": "514349", "revid": "320578", "url": "https://it.wikipedia.org/wiki?curid=514349", "title": "Radio 1", "text": ""}
{"id": "514350", "revid": "466539", "url": "https://it.wikipedia.org/wiki?curid=514350", "title": "L'inferno di cristallo", "text": "L'inferno di cristallo (\"The Towering Inferno\") \u00e8 un film catastrofico del 1974 diretto da John Guillermin, tratto dai romanzi \"La torre\" (1973) di Richard M. Stern e \"L'inferno di cristallo\" (\"The Glass Inferno\", 1974) di Thomas N. Scortia e Frank M. Robinson.\nTrama.\nA San Francisco \u00e8 in programma l'inaugurazione dell'edificio pi\u00f9 alto del mondo (138 piani e 550 metri d'altezza): il grattacielo \u00e8 stato realizzato dall'imprenditore James Duncan su progetto dell'architetto Doug Roberts.\nAlla cerimonia di inaugurazione presenziano circa 300 vip, tra cui il sindaco Ramsay e il senatore Parker; gi\u00e0 prima dell'inizio della cerimonia Roberts si accorge che l'impianto elettrico non risponde ad adeguati standard di sicurezza e accusa di ci\u00f2 Roger Simmons, genero di Duncan e responsabile dei lavori elettrici, che ha usato materiali scadenti per risparmiare sui costi.\nI timori di Roberts si tramutano in realt\u00e0 quando il surriscaldamento di alcuni cavi provoca un cortocircuito all'81\u00ba piano dell'edificio, in un magazzino nel quale \u00e8 custodito materiale infiammabile. Mentre la festa ha inizio, l'incendio divampa indisturbato in quanto neppure i sensori automatici ne rilevano la presenza e, di conseguenza, l'impianto di spegnimento non viene messo in funzione. Solo qualche ora pi\u00f9 tardi, notando del fumo uscire da sotto la porta del magazzino tramite una telecamera di sicurezza a circuito chiuso, il personale della centrale di controllo si accorge del problema e Roberts viene subito avvertito: questi si reca quindi sul posto per un sopralluogo insieme a un proprio collaboratore, Will Giddings. L\u00ec si trova anche un addetto alla sicurezza, che apre la porta; i due non fanno in tempo a impedirglielo, perch\u00e9 l'afflusso di aria potrebbe rinvigorire un eventuale focolaio: cos\u00ec infatti succede, e una vampata improvvisa di fuoco colpisce Giddings ustionandolo in modo grave. Giddings morir\u00e0 pi\u00f9 tardi in ospedale, e sar\u00e0 solo la prima vittima della serata.\nRoberts riferisce a Duncan dell'incendio, avvertendolo della necessit\u00e0 di evacuare il salone delle feste, ma questi si rifiuta di farlo; nel frattempo giungono sul posto i vigili del fuoco al comando del capitano Mike O'Halloran; resosi conto della gravit\u00e0 della situazione, O'Halloran ordina a Duncan l'immediata evacuazione del palazzo; viene organizzato un piano di salvataggio attraverso l'ascensore rapido. Il piano ha successo finch\u00e9 le fiamme non ne rendono pi\u00f9 consigliabile l'uso: un ulteriore gruppo, ignorando le raccomandazioni e tentando di mettersi in salvo, lo usa ugualmente quando il fuoco ha oramai raggiunto le trombe spargendosi tramite finiture e suppellettili infiammabili, e i fuggitivi non hanno scampo; anche Bigelow e la sua segretaria nonch\u00e9 amante Lorrie, che si erano appartati negli uffici, trovano la morte accerchiati dalle fiamme. Le esplosioni dovute alle perdite di gas hanno reso impraticabili anche le scale, rendendo quindi impossibile la fuga passando all'interno del palazzo.\nNel frattempo l'incendio ha messo completamente fuori uso l'impianto elettrico e il palazzo \u00e8 al buio, con i superstiti intrappolati di fatto sulla terrazza panoramica. Il tentativo di salvataggio tramite un elicottero fallisce, perch\u00e9 una raffica di vento causa la collisione del velivolo con il tetto del palazzo, uccidendone l'equipaggio e danneggiando ulteriormente la terrazza; giunge in aiuto anche il soccorso navale, che allestisce sul tetto di un edificio limitrofo la base di una teleferica il cui capo opposto viene portato da un altro elicottero sul tetto del grattacielo in fiamme. Si riescono cos\u00ec a portare in salvo le donne; restano solo gli uomini, per i quali era gi\u00e0 stata stabilita una turnazione mediante sorteggio, e Duncan dichiara che lui e Simmons, ormai completamente ubriaco, saranno gli ultimi a lasciare l'edificio. Ma \u00e8 lo stesso Simmons, preso dal panico, a tentare la fuga salendo sulla teleferica a discapito degli altri. Nasce una colluttazione nella quale resta coinvolto anche il senatore Parker, che viene spinto nel vuoto, mentre un'ulteriore esplosione causa il distacco del cavo della teleferica e la caduta nel vuoto con Simmons a bordo.\nO'Halloran e Roberts tentano quindi un'ultima disperata carta: far saltare i serbatoi idrici alla sommit\u00e0 del palazzo, che contengono quattro milioni di litri di acqua, per spegnere l'incendio. I due minano il fondo esterno dei serbatoi e il solaio con esplosivo C-4 e tornano nel salone sottostante: l'esplosione provoca un'inondazione che miete altre vittime, ma alla fine l'incendio \u00e8 domato. Il conteggio finale delle vittime risulta di circa 200 morti.\nUna volta in salvo sulla strada, Roberts, pensando a cosa ne sar\u00e0 della sua opera architettonica, dice che per quanto gli riguarda, potrebbe rimanere in quello stato come emblema dell'idiozia umana; O'Halloran, infine si congeda da Roberts e se ne va, esausto.\nProduzione.\nIl film fu un tipico \"colossal\" hollywoodiano per budget e cast: prodotto da Irwin Allen e distribuito negli Stati Uniti dalla 20th Century Fox e, nel resto del mondo, dalla Warner Bros., il film cost\u00f2 14 milioni di dollari dell'epoca.\nCast.\nSebbene i personaggi principali siano essenzialmente quelli interpretati da Paul Newman e Steve McQueen, anche per personaggi di contorno questo colossal prevede interpreti di grosso nome, con la presenza di numerosi artisti che avevano conosciuto grande fama nei decenni passati: William Holden, Fred Astaire, Jennifer Jones; tra gli attori emergenti, gi\u00e0 tuttavia famosi, figurano Susan Blakely, Faye Dunaway e Richard Chamberlain; O. J. Simpson era quasi esordiente, essendo al suo secondo film e ancora attivo come giocatore di football americano.\nL'allora settantacinquenne Fred Astaire, mai candidato precedentemente per il premio Oscar durante la sua ultraquarantennale carriera cinematografica, ricevette la sua unica candidatura nel 1975 proprio in occasione della sua \"performance\" nell\"'Inferno di cristallo\", anche se il premio and\u00f2 a Robert De Niro per la sua interpretazione nel \"Padrino parte II\". Tuttavia Astaire fu premiato con il Golden Globe 1975 e il BAFTA 1976. Due ulteriori Golden Globe furono assegnati ad altrettante attrici, Susan Flannery (premio alla miglior debuttante), al suo esordio cinematografico e Jennifer Jones (miglior attrice non protagonista), altres\u00ec, al suo ultimo film.\nAccoglienza.\nCostato 14 milioni di dollari, il film ebbe un grande successo guadagnandone quasi 140 al botteghino, 116 dei quali solo negli Stati Uniti."}
{"id": "514351", "revid": "198277", "url": "https://it.wikipedia.org/wiki?curid=514351", "title": "Radio 2", "text": ""}
{"id": "514354", "revid": "1543377", "url": "https://it.wikipedia.org/wiki?curid=514354", "title": "Dipartimento di Risaralda", "text": "Il dipartimento di Risaralda \u00e8 uno dei 32 dipartimenti della Colombia. Il capoluogo del dipartimento \u00e8 Pereira.\nGeografia fisica.\nIl dipartimento di Risaralda confina a nord-ovest con il dipartimento di Choc\u00f3, a nord con quello di Antioquia, a nord-est con il dipartimento di Caldas, ad est con il dipartimento di Tolima, a sud con quello di Quind\u00edo ed a sud-est con il dipartimento di Valle del Cauca.\nIl territorio \u00e8 prevalentemente montuoso essendo attraversato dalla Cordigliera Occidentale e da quella Centrale. Tra le due catene montuose si stende la valle del Cauca. Nell'estremo settore occidentale la Cordigliera digrada nella fascia pedemontana drenata dal fiume San Juan.\nLa capitale Pereira \u00e8 posta al confine con il dipartimento di Quind\u00edo.\nSuddivisione amministrativa.\nIl dipartimento di Risaralda si compone di 14 comuni:"}
{"id": "514355", "revid": "977683", "url": "https://it.wikipedia.org/wiki?curid=514355", "title": "Eunectes murinus", "text": "L'anaconda verde (Eunectes murinus ()), anche conosciuta come anaconda gigante, anaconda comune o sucuri, \u00e8 un grande serpente non velenoso, appartenente alla famiglia Boidae, nativo del Sud America. \u00c8 uno dei serpenti esistenti pi\u00f9 pesanti, nonch\u00e9 uno dei pi\u00f9 longevi. Il termine \"anaconda\" viene usato spesso per riferirsi a questa specie, sebbene il termine possa essere applicato anche ad altri membri del genere \"Eunectes\".\nIl record fossile di questo serpente risale al tardo Pleistocene nella localit\u00e0 di Gruta do Urso, in Brasile.\nEtimologia.\nIl nome specifico \"murinus\" viene dal latino, e significa \"dei topi\", in quanto si credeva che questi roditori costituissero la dieta di questo serpente.\nNella famosa decima edizione del \"Systema Naturae\", del 1758, Carl Linnaeus cit\u00f2 le descrizioni di Albertus Seba e di Laurens Theodorus Gronovius per erigere la distinta specie \"murina\" all'interno del suo nuovo genere \"Boa\", che conteneva altre otto specie, tra cui \"Boa constrictor\". Il nome generico \"Boa\" deriva da un'antica parola latina per un tipo di grande serpente. I primi esemplari di \"Boa murina\" erano individui giovani di 75-90 centimetri di lunghezza. Nel 1830, Johann Georg Wagler eresse un nuovo genere separato, \"Eunectes\" (che significa \"buon nuotatore\" in greco) per il \"Boa murina\" di Linneo, dopo aver esaminato e descritto esemplari sempre pi\u00f9 grandi. Per via del nome del genere maschile \"Eunectes\", il nome specifico latino femminile \"murina\" fu cambiato in \"murinus\".\nLinneo, quasi certamente, scelse il nome scientifico \"Boa murina\" sulla base della descrizione latina originale data da A. Seba, nel 1735: \"Serpens testudinacea americana, murium insidiator\" [serpente americano dalle macchie a tartaruga (maculato), un predatore che attende in agguato topi (e ratti)]. L'aggettivo latino \"murinus\" (\"murina\") in questo caso significherebbe \"di topi\" o \"connesso ai topi\", inteso nel contesto come \"predatore di topi\", e non come \"topo grigio\" (altro possibile significato del nome latino \"murinus\") come ora spesso erroneamente indicato per \"E. murinus\". Le prime fonti in lingua inglese, come George Shaw, riferirono \"Boa murina\" come \"boa dei topi\", e la \"Penny Cyclopaedia\" (Vol. 5) nel suo testo spiegava: \"Il nome \"murina\" gli \u00e8 stato dato perch\u00e9 si diceva che stesse in agguato a caccia di topi\". Linneo descrisse l'aspetto del \"Boa murina\" in latino come \"rufus maculis supra rotundatis\" [bruno-rossastro con macchie arrotondate sulla parte superiore] e non fece alcun riferimento a una colorazione grigia. Le prime descrizioni dell'anaconda verde da diversi autori si riferivano in vario modo al colore generale come marrone, glauco, verde o grigio.\nI nomi comuni per \"E. murinus\" includono anaconda verde, anaconda gigante, anaconda comune e boa d'acqua.\nDescrizione.\nL'anaconda verde \u00e8 il serpente pi\u00f9 pesante al mondo, nonch\u00e9 uno dei serpenti pi\u00f9 lunghi, raggiungendo una lunghezza di 5,21 m. Secondo quanto riferito, gli esemplari adulti in media possono raggiungere i 5 m di lunghezza, con le femmine adulte, che presentano una lunghezza media di circa 4,6 metri, essendo generalmente molto pi\u00f9 grandi dei maschi, che in media si aggirano intorno ai 3 m. Il peso di questi serpenti \u00e8 meno documentato, anche se secondo quanto riferito gli adulti medi pesano tra i 30 e i 70 kg. \u00c8 il pi\u00f9 grande serpente originario delle Americhe. Anche se \u00e8 leggermente pi\u00f9 corta del pitone reticolato, \u00e8 molto pi\u00f9 robusta; La robustezza di un anaconda verde di 4,5 metri \u00e8 paragonabile a quella di un pitone reticolato di 7,4 metri. Esistono anche rapporti di anaconda di 11-12 m o anche pi\u00f9 lunghi, ma tali affermazioni devono essere considerate con cautela, poich\u00e9 nessun esemplare di tali lunghezze \u00e8 mai stato posseduto da un museo e mancano prove concrete che questi serpenti possano raggiungere tali dimensioni. Tuttavia, \u00e8 stata offerta una ricompensa in contanti di 50 000 US$ a chiunque riesca a catturare un anaconda di 9,1 metri o pi\u00f9 lungo. L'esemplare registrato pi\u00f9 lungo e pi\u00f9 pesante venne incontrato dal Dr. Jes\u00fas Antonio Rivas, che aveva esaminato pi\u00f9 di mille anaconda. Si trattava di una femmina di 5,21 m, e del peso di 97,5 kg. Il serpente \u00e8 interamente ricoperto di squame, tranne nella regione della cloaca. Caratteristica particolare degli anaconda e di tutti gli altri grandi serpenti costrittori \u00e8 la presenza, nello scheletro del bacino, cui sono anatomicamente collegati, di speroni, ossia minuscoli arti posteriori vestigiali visibili anche esternamente.\nLa colorazione di questi serpenti \u00e8 costituita da uno sfondo verde oliva ricoperto da macchie nere lungo tutta la lunghezza del corpo. La testa \u00e8 stretta rispetto al corpo, solitamente adornata da distintive strisce giallo-arancione su entrambi i lati. Gli occhi sono posizionati in alto sulla testa, consentendo al serpente di vedere fuori dall'acqua mentre nuota senza esporre il resto del corpo.\nDifficolt\u00e0 nel determinare le dimensioni massime.\nLa posizione remota dell'habitat di questo serpente ha storicamente reso difficile localizzare, catturare e trasportare esemplari per i musei. Trasportare esemplari molto grandi nei musei, soprattutto prima di un sostanziale degrado, \u00e8 piuttosto difficile (sebbene ci\u00f2 non abbia impedito il ritorno di esemplari di coccodrilli molto pi\u00f9 grandi e ingombranti). Le pelli possono allungarsi in modo sostanziale, aumentando le dimensioni del serpente di oltre il 50% se allungate durante il processo di concia, il che ha portato a stime eccessive per questi animali. Rapporti e registri privi di prove fisiche sono considerati dubbi soprattutto se forniti da un'\u00e9quipe priva di scienziati, poich\u00e9 tali individui possono, nel peggiore dei casi, essere pi\u00f9 interessati a promuovere s\u00e9 stessi o raccontare storie, o comunque non essere sufficientemente addestrati nei metodi di misurazione scientifica. I rapporti osservativi di animali che non sono stati catturati, sono ancora pi\u00f9 dubbiosi, poich\u00e9 anche scienziati addestrati spesso sovrastimano sostanzialmente le dimensioni degli anaconda prima della cattura. Secondo il \"Guinness dei primati\", questa specie \u00e8 stata forse soggetta alle esagerazioni delle dimensioni pi\u00f9 estreme di qualsiasi altro animale vivente.\nDocumenti storici.\nSono riportati numerosi resoconti storici di anaconda verdi, spesso di dimensioni improbabili. Diversi zoologi (in particolare Henry Walter Bates e Alfred Russel Wallace, tra gli altri) udirono di voci di serpenti dalla lunghezza superiore a 9 o 12 m, ma in ogni caso, le loro osservazioni dirette erano limitate a serpenti di circa 6 m di lunghezza. Numerose stime e resoconti di seconda mano abbondano, ma sono generalmente considerati inaffidabili. Per dimostrare il punto delle sovrastimazioni, in Guyana nel 1937, lo zoologo Alpheus Hyatt Verrill chiese alla propria squadra di spedizione con cui si trovava di stimare la lunghezza di un grande anaconda rannicchiata su una roccia. Le stime della squadra andavano da 6,1 a 18,3 m; quando misurato, questo esemplare \u00e8 risultato essere lungo solo 5,9 m.\nQuasi tutti gli esemplari che superano i 6 m, compreso un mirabolante esemplare molto pubblicizzato di 11,36 m di lunghezza, non sono rappresentati da buoni esemplari, e sono spesso composti solo da pelli e ossa.\nLa pelle di un esemplare, allungata a 10 m, \u00e8 conservata nell'Instituto Butantan di San Paolo e si dice che provenga da un anaconda di 7,6 m di lunghezza. Mentre si trovava in Colombia nel 1978, l'erpetologo William W. Lamar ebbe un incontro con una grande femmina lunga 7,5 m, che si stima pesasse tra i 136 e i 180 kg. Nel 1962, WL Schurz afferm\u00f2 di aver misurato un serpente in Brasile di 8,46 m con una circonferenza massima di 112 cm. Una femmina, che secondo quanto riferito misurava 7,9 m di lunghezza, uccisa nel 1963 a Nariva Swamp, Trinidad, aveva nel suo stomaco un caimano di 1,5 metri. Un esemplare di 7,3 m, con un peso riferito di 149 kg, fu catturato alla foce del fiume Kassikaityu in Guyana, essendo stato trattenuto da 13 uomini locali, e in seguito fu revocato per una collezione di zoo negli Stati Uniti, ma mor\u00ec per le cattive condizioni di salute poco dopo. Le dimensioni massime verificate per \"E. murinus\" in cattivit\u00e0 sono di un esemplare tenuto allo Pittsburgh Zoo &amp; PPG Acquarium, che crebbe fino a 6,27 m di lunghezza, quando mor\u00ec il 20 luglio 1960. Quando questo esemplare era lungo 5,94 m, pesava 91 kg. Il peso stimato per un anaconda nel raggio di 8 m \u00e8 di almeno 200 kg. Il \"National Geographic\" pubblic\u00f2 un peso massimo di 227 kg per \"E. murinus\", ma questa \u00e8 quasi certamente una semplice stima. Il peso di questi animali pu\u00f2 variare considerevolmente negli esemplari di grandi dimensioni a seconda delle condizioni ambientali e dell'alimentazione, con il suddetto esemplare di Verrill, estremamente voluminoso, stimato a 163 kg di peso, mentre un altro esemplare considerato grande a 5,06 m, pesava solo 54 kg.\nStime attuali della dimensione massima.\nLe dimensioni presentano una sfida per raggiungere le condizioni di riproduzione negli anaconda femmine pi\u00f9 grandi. Sebbene delle dimensioni pi\u00f9 grandi offrono il vantaggio di poter avere un maggior numero di prole per covata, le maggiori dimensioni limitano la frequenza degli accoppiamenti degli individui pi\u00f9 grandi, indicando che esiste un punto in cui il vantaggio le dimensioni maggiori di una covata possono negare alla femmina la capacit\u00e0 di riprodursi nuovamente. Per gli anaconda, questo limite \u00e8 stimato a circa 6,7 m di lunghezza totale. Ci\u00f2 \u00e8 coerente con i risultati di una revisione delle dimensioni alla maturit\u00e0 sessuale e delle dimensioni massime di diversi serpenti del Nord America, che ha rilevato che le dimensioni massime sono comprese tra i 1,5 e i 2,5 al raggiungimento della maturit\u00e0 sessuale. Le dimensioni minime degli anaconda per riprodursi, in un sondaggio di 780 individui, \u00e8 di 2,1 m di lunghezza, indicando che le dimensioni massime raggiunte dagli anaconda seguendo questo modello sarebbe di 5,3 m. Tuttavia, la maggior parte degli anaconda analizzate \u00e8 stata catturata nelle llanos, che sono pi\u00f9 accessibili agli umani e ospitano prede pi\u00f9 piccole, mentre le foreste pluviali, che sono meno esplorate e presentano prede pi\u00f9 abbondanti, potrebbero ospitare serpenti pi\u00f9 grandi.\nDistribuzione e habitat.\nL'anaconda verde \u00e8 un serpente nativo del Sud America, e la sua distribuzione geografica si estende a est delle Ande, in paesi come Colombia, Venezuela, Guyana, Ecuador, Per\u00f9, Bolivia, Brasile, l'isola di Trinidad, fino al nord del Paraguay. La localit\u00e0 tipo indicata \u00e8 \"America\".\nGli anaconda vivono in zone umide, paludi e corsi d'acqua dalla corrente lenta, principalmente nelle foreste pluviali tropicali del bacino dell'Amazzonia e dell'Orinoco. Sono animali lenti e goffi a terra, ma sanno essere furtivi ed eleganti nell'acqua. I loro occhi e le aperture nasali sono in cima alla testa, permettendo loro di stare in agguato appena sotto il pelo dell'acqua rimanendo quasi completamente sommersi, attendendo la preda.\nBiologia.\nTutte le specie di anaconda sono principalmente notturne e tendono a trascorrere la maggior parte della loro vita dentro o nei pressi di sorgenti d'acqua. Sebbene possano raggiungere elevate velocit\u00e0 nuotando, tendono perlopi\u00f9 a galleggiare sotto la superficie dell'acqua con il muso sopra la superficie. Quando la preda passa vicino al suo nascondiglio o si avvicina a un corso d'acqua per abbeverarsi, l'anaconda colpisce, serrando le fauci sulla preda, per poi avvolgerla completamente con le sue spire. Il serpente quindi comincer\u00e0 a stringere la sua presa fino a soffocare la preda.\nAlimentazione.\nPrincipalmente acquatici, questi serpenti si nutrono di un'ampia variet\u00e0 di prede, ossia quasi tutto ci\u00f2 che riescono a sopraffare, inclusi pesci, uccelli, una gran variet\u00e0 di mammiferi e altri rettili. Le prede abituali degli esemplari di taglia media includono agouti, paca e scimmie, oppure i pi\u00f9 pericolosi caimani, e felini selvatici come gli ocelot o gli yaguarondi. Anaconda particolarmente grandi possono cacciare e ingoiare anche animali di grandi dimensioni come tapiri, cervi, capibara e caimani adulti, ma pasti cos\u00ec abbondanti non vengono consumati regolarmente.\nGli occhi e il naso dell'anaconda verde si trovano sulla sommit\u00e0 della testa, consentendo al serpente di respirare e tendere imboscate alla propria preda mentre il resto del corpo \u00e8 nascosta sott'acqua. Molte storie e leggende locali riportano che l'anaconda sia un mangiatore di uomini, sebbene esistano poche prove riguardanti la sua presunta antropofagia. \u00c8 anche noto che gli anaconda verdi praticano il cannibalismo, e nella maggior parte dei casi registrati riguardano una grossa femmina che divora un maschio pi\u00f9 piccolo. Sebbene la ragione esatta di tale comportamento non sia stata ancora del tutto compresa, gli scienziati citano diverse possibilit\u00e0, tra cui il drammatico dimorfismo sessuale della specie e la possibilit\u00e0 che un anaconda femmina richieda un'assunzione di cibo aggiuntiva dopo la riproduzione per sostenere il lungo periodo di gestazione. Il maschio fornisce semplicemente alla femmina opportunista una fonte di nutrimento pronta.\nRiproduzione.\nQuesta specie \u00e8 solitaria fino alla stagione degli amori, che si verifica durante la stagione delle piogge, e pu\u00f2 durare diversi mesi, generalmente da aprile a maggio. Durante questo periodo, i maschi devono trovare le femmine, alcuni dei quali percorrono anche grandi distanze per raggiungerle. In genere, le femmine di serpente tracciano una scia di feromoni che i maschi devono seguire, ma non \u00e8 ancora chiaro come i maschi di questa specie rintracciano il profumo di una femmina. Un'altra possibilit\u00e0 \u00e8 che la femmina rilasci uno stimolante nell'aria. Questa teoria \u00e8 supportata dall'osservazione delle femmine che rimangono immobili, mentre pi\u00f9 maschi si avvicinano verso di loro da tutte le direzioni. Anche gli anaconda maschi scuotono spesso la lingua per percepire sostanze chimiche che segnalano la presenza di una femmina.\nMolti maschi possono trovare la stessa femmina. Sebbene pi\u00f9 di un maschio possa non essere necessario, ci\u00f2 si traduce in strani gruppi denominati \"palle di riproduzione\", in cui fino a 12 maschi si avvolgono attorno alla stessa femmina e tentano di accoppiarsi con essa. Vi sono casi in cui uno di questi gruppi non si sono sciolti per due o quattro settimane. Questa \"palla\" funge da combattimento al rallentatore tra i maschi, ognuno in lotta per l'opportunit\u00e0 di accoppiarsi con la femmina.\nDurante l'accoppiamento, i maschi utilizzano i loro speroni per eccitare la femmina. Premono in modo aggressivo le loro regioni cloacali contro il corpo femminile, mentre la graffiano continuamente con i loro speroni. Questo pu\u00f2 produrre un suono graffiante dato dall'attrito con le scaglie della femmina. L'accoppiamento si avvicina al suo culmine quando lo stimolo degli speroni dei maschi inducono la femmina a sollevare la sua regione cloacale, permettendo alle cloache dei due serpenti di muoversi insieme. Il maschio poi avvolge la coda, circondando la femmina e vi si accoppia. Il maschio pi\u00f9 forte e pi\u00f9 grande \u00e8 spesso il vincitore. Tuttavia, le femmine sono fisicamente molto pi\u00f9 grandi e pi\u00f9 forti e possono decidere di scegliere il proprio partner tra i vari maschi. Il corteggiamento e l'accoppiamento avvengono quasi esclusivamente in acqua.\nL'accoppiamento \u00e8 seguito da un periodo di gestazione da sei a sette mesi. La specie \u00e8 ovovivipara, con femmine che danno alla luce cuccioli vivi. Le cucciolate di solito sono composte da 20 a 40 serpentelli, sebbene ne possano nascere fino a 100. Dopo il parto, le femmine possono perdere fino alla met\u00e0 del loro peso.\nI cuccioli appena nati sono lunghi circa 70-80 centimetri e non ricevono cure parentali. A causa delle loro piccole dimensioni, spesso cadono preda di altri animali. Se sopravvivono, crescono rapidamente fino a raggiungere la maturit\u00e0 sessuale nei loro primi anni, dopodich\u00e9 il loro tasso di crescita continua a un ritmo pi\u00f9 lento.\nTuttavia, quando non sono disponibili maschi per l'accoppiamento, le femmine d'anaconda possono partorire per partenogenesi facoltativa. Nell'agosto 2014, il West Midlands Safari Park ha annunciato che il 12 agosto 2014 una femmina di anaconda verde, che era tenuta con un'altra femmina di anaconda, per partenogenesi diede alla luce tre cuccioli.\nRelazioni con l'uomo.\nAlcune leggende popolari e presunte esperienze locali narrano di vittime umane cadute preda di questo mastodontico rettile; sebbene non ci sia alcuna prova al riguardo, la veridicit\u00e0 di questi attacchi non \u00e8 da ritenersi improbabile, sebbene attribuibile solo agli esemplari pi\u00f9 grandi.\nIn cattivit\u00e0.\nL'anaconda verde \u00e8 un serpente particolarmente ricercato nelle collezioni private e negli zoo, sebbene le sue dimensioni siano una sfida per il suo mantenimento. Il terrario per questo serpente deve essere abbastanza grande per consentire all'animale di muoversi, e necessita di una zona acquatica. La temperatura del terrario pu\u00f2 essere mantenuta mediante l'uso di un elemento riscaldante o di lampade infrarossi, UVB. All'interno del rettilario deve essere presente un'area asciutta per consentire al serpente di crogiolarsi alla luce, ma bisogna fornire anche un'area fresca per permettere all'animale di termoregolarsi, in questo caso la zona fresca pu\u00f2 essere la parte acquatica del terrario. L'umidit\u00e0 ottimale varia a seconda della provenienza dell'animale, con esemplari provenienti da climi pi\u00f9 tropicali che necessitano di un'umidit\u00e0 superiore all'80%.\nGli anaconda in cattivit\u00e0 hanno la reputazione di essere imprevedibili e aggressivi, specialmente gli esemplari catturati in natura non adeguatisi all'ambiente domestico. Tuttavia, esemplari allevati in cattivit\u00e0 sin dalla nascita, con le dovute cure, possono diventare animali calmi e relativamente tranquilli. A causa delle loro immense dimensioni e della loro forza, tuttavia, \u00e8 necessario mantenere sempre il giusto rispetto e cautela, ed \u00e8 meglio lasciarli a proprietari adulti esperti che possono fornire loro i requisiti appropriati. Non \u00e8 consigliabile procurarsi uno di questi serpenti a meno che non si abbiano gi\u00e0 esperienze con altri serpenti di grandi dimensioni. I serpenti di grandi dimensioni richiedono grandi spazi e cure costose. Gli individui adulti, inoltre, richiedono grandi prede, delle dimensioni di un coniglio. Gli anaconda sono, inoltre, dipendenti dall'acqua, pertanto, la loro sistemazione dovr\u00e0 avere almeno una zona acquatica dove possano immergersi completamente.\nNella cultura popolare.\nGrazie a leggende popolari e presunte esperienze locali dei popoli che vivono nello stesso territorio di questi rettili, gli anaconda si sono guadagnati una cattiva nomea, e spesso sono interpretati nella letteratura e nei film dell'orrore, come mostri colossali capaci di ingoiare un essere umano adulto; questi tratti, volutamente mostruosi ed esagerati, sono occasionalmente attribuiti anche ad altre specie, come il pitone birmano, il pitone reticolato (l'unico serpente a cui sono stati effettivamente attribuiti attacchi a uomini adulti in natura) e il boa constrictor (sebbene quest'ultimo non raggiunga dimensioni tali da poter uccidere e ingoiare un essere umano). Tra i pi\u00f9 popolari di questi film ci sono il film del 1997 \"Anaconda\" e i suoi quattro sequel."}
{"id": "514360", "revid": "125877698", "url": "https://it.wikipedia.org/wiki?curid=514360", "title": "San Bonifacio (Italia)", "text": "San Bonifacio (\"San Bonifaso\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nSan Bonifacio dista 26 chilometri a est di Verona. Confina con la provincia di Vicenza.\n\u00c8 facilmente raggiungibile grazie all'autostrada A4 (uscita Soave-San Bonifacio), alla strada regionale 11 ed alla linea ferroviaria Milano - Venezia.\nCome giurisdizione ecclesiastica il Comune di San Bonifacio appartiene alla diocesi di Vicenza e comprende le parrocchie del Duomo (patrono Sant'Abbondio, ma chiesa dedicata a Santa Maria Maggiore), del quartiere Praissola (San Giuseppe lavoratore), di Villanova (San Pietro; titolo abbaziale), di Prova (patrono San Biagio, ma chiesa dedicata alla Presentazione della Vergine Maria), di Lobia (Santa Lucia) e di Locara (San Giovanni Battista). \u00c8 distante 29\u00a0km da Vicenza, 60\u00a0km da Padova, 95\u00a0km da Venezia, 100\u00a0km da Treviso, 70\u00a0km da Rovigo e 145\u00a0km da Belluno. Il territorio comunale \u00e8 attraversato da tre fiumi: l'Alpone; il torrente Chiampo e il Tramigna con gli ultimi due fiumi che confluiscono nel fiume Alpone prima del centro abitato\nStoria.\nLe origini e l'epoca romana.\nNella zona di San Bonifacio probabilmente esistevano piccoli villaggi (vicus o pagus) fin da epoche remote con epicentro sull'altura della Motta, tuttavia non se ne hanno prove documentarie o archeologiche.\nDi epoca romana abbiamo l'ara dedicata a Mercurio (attualmente murata, come pietra angolare, nel campanile della chiesa parrocchiale), un'ara di marmo dedicata a Giove, una lapide funeraria (entrambe nella cripta dell'abbazia di Villanova) e iscrizioni trovate a Villabella (ora in musei di Verona).\nLa via Postumia attraversava (probabilmente) a nord il territorio di San Bonifacio. In particolare, a Villanova, venne trovato nel 1942 (in occasione dell'allargamento dell'ex SS 11), a circa due metri sotto il letto del torrente Tramigna (che qui si getta nell'Alpone) un ponte romano sovrastato da una via romana dai caratteristici blocchi di sasso nero, consumati dal passaggio di ruote.\nSi \u00e8 inoltre confermato che gi\u00e0 in epoca romana i confini tra Verona e Vicenza passavano per la frazione Locara: infatti la strada Lobia - Locara costituiva l'ultimo cardine orientale della centuriazione dell'agro veronese di Colognola ai Colli (oltre questa strada iniziava la centuriazione di Lonigo).\nNella frazione di Lobia, nel 1490, venne scoperto un importantissimo cippo romano (attualmente presso il Museo Lapidario Maffeiano di Verona) che indicava i confini tra il territorio romano d'Este e quello di Vicenza.\nIl Medioevo.\nQuesto confine fu mantenuto anche durante il periodo medievale fino ad arrivare ai nostri giorni, nonostante modesti cambiamenti. Importante \u00e8 la localit\u00e0 chiamata \"Torri di Confine\" con la sua chiesetta dedicata a San Michele Arcangelo, venerato (specie dai Longobardi) come difensore dei confini.\n\u00c8 proprio un luogo di culto come la chiesetta di San Michele a Torri di Confine in Locara a testimoniare la presenza longobarda sul territorio del comune sambonifacese mentre monaci benedettini, tra VI e VII secolo d.C. edificarono l'abbazia di Villanova dedicandola a San Pietro(probabilmente in sostituzione di un antico tempio pagano dedicato a Giove).\nLa storia riferisce che intorno al 763, sant'Anselmo del Friuli, fondatore del monastero di Nonantola, fece costruire una chiesetta ai confini della diocesi vicentina, dedicandola a San Pietro. Questa si presume possa essere stata, nella sua struttura originaria, nell'abside destra dell'abbazia di Villanova. I benedettini chiamarono a raccolta gli abitanti del luogo e col loro aiuto bonificarono l'intera campagna che dalla Postumia si estendeva fino all'Adige.\nNel periodo carolingio la zona di San Bonifacio rientrava nel Comitato Vicentino che si estendeva verso occidente ben oltre gli attuali confini della provincia di Vicenza visto che comprendeva localit\u00e0 come Porcile (l'odierna Belfiore), Montecchia di Crosara, Arcole ed Albaredo d'Adige.\nDi pari estensione era la Diocesi vicentina, tant'\u00e8 che ancora il Comune di San Bonifacio, pur essendo in provincia di Verona, ne fa parte.\nDissolto l'impero carolingio, la minaccia veniva da est ed erano gli Ungari: probabilmente il castello della Motta venne costruito in tal occasione.\nNella zona \"sambonifacese\" esistevano gi\u00e0 degli agglomerati rurali e, con la disgregazione del Comitato vicentino, il marchese Milone di San Bonifacio, di origine franca e capostipite della famiglia dei Conti di San Bonifacio, approfitt\u00f2 della situazione per estendere i suoi domini anche in queste terre \"sambonifacesi\" dando cos\u00ec l'attuale nome al paese.\nLa Famiglia dei Conti di San Bonifacio primeggi\u00f2 per quasi due secoli nella Citt\u00e0 di Verona, della quale i San Bonifacio furono anche spesso Conti e Podest\u00e0.\nIl testamento di Milone (955) parla di un castello e di una cappella dedicata a San Bonifacio. Questa chiesetta, di cui non resta nulla (ma si sa che si trovava all'interno delle mura del castello sulla Motta) diede probabilmente il nome al castello ma anche a tutto il territorio (da qui il nome del paese) in parte incolto e coperto da boschi e paludi e in parte coltivato (terre appartenenti ai Conti ma anche all'abbazia di Villanova). Intorno al XII secolo, nel territorio fra il castello della Motta e l'abbazia, stava nascendo una numerosa comunit\u00e0 rurale; per tale motivo si costru\u00ec una nuova chiesa dedicata a Sant'Abbondio (vicino alle mura del castello), una pieve che possedeva alcuni terreni nella zona.\nSempre nel XII nacquero alcune realt\u00e0 rurali come i Comuni di San Bonifacio, di Villanova e Locara (ma sar\u00e0 il primo ad avere un territorio molto grande). Non \u00e8 un caso che la chiesa di Sant'Abbondio venga costruita fuori dalle mura e a Locara si costruisca una nuova chiesa indipendente dall'abbazia di Villanova: questi sono segni di una volont\u00e0 d'indipendenza come quella di un comune rurale. Nel 1222 abbiamo il primo documento che dimostra l'esistenza della chiesa di Santa Maria Maggiore (dove ora sorge, con stesso titolo, il duomo), chiesa nella quale si trasfer\u00ec l'arciprete di Sant'Abbondio ancora prima della distruzione del castello. Sia la chiesa di Sant'Abbondio che la chiesetta di San Bonifacio, infatti, vennero distrutte nel 1243 assieme al castello dal tiranno Ezzelino da Romano (che gi\u00e0 aveva assediato il castello nel 1237). San Bonifacio, passata sotto il dominio scaligero, divenne cos\u00ec una villa di confine e la sua Pieve dipendeva dalla Diocesi di Vicenza. Per assicurarsi la fedelt\u00e0 dei sambonifacesi, nel 1299 Bartolomeo della Scala stipul\u00f2 un patto col Comune di San Bonifacio (ripreso da tutti i successivi dominatori di Verona). Sotto Cansignorio della Scala il territorio scaligero venne ordinato in Capitaniati ovvero aggregazioni di Comuni; la zona sambonifacese apparteneva al Capitaniato con centro Soave. I Capitaniati, ebbero per\u00f2 breve durata e a fine Trecento furono sostituiti dai \"Vicariati\" aventi minore estensione. Sede del Vicariato nella zona divenne San Bonifacio con giurisdizione su localit\u00e0 come Torri di Confine, Locara e Villanova. Ad una maggior potenza del Comune sambonifacese corrispondeva il periodo di decadenza dell'abbazia di Villanova. La dominazione veneziana port\u00f2 (con la pace) un aumento dei traffici e degli scambi commerciali tra i prodotti rurali e quelli della citt\u00e0. Per questo nel secolo XV San Bonifacio godette di una gran prosperit\u00e0 arricchendosi di estese campagne, ricostruendo molte case in muratura, allargando l'area abitativa del paese e vedendosi riconfermare nel 1407 i privilegi concessi dal patto del 1299. Dell'aumentata ricchezza della zona ne approfittano anche l'Abate di Villanova e l'Arciprete della pieve di San Maria Maggiore. Il primo, Guglielmo da Modena, tra fine Trecento e inizio Quattrocento fece restaurare l'abbazia dopo un lungo periodo di decadenza e le restitu\u00ec gran parte del perduto prestigio. Fu lui a far elevare l'enorme cuspide del campanile di Villanova e, probabilmente, fu sempre lui ad arricchire la chiesa con l'ancona absidale.\nL'Arciprete della pieve, invece, nel 1417 promosse l'ampliamento della chiesa di Santa Maria-Sant'Abbondio, ormai incapace ad accogliere le persone che in sempre maggior numero assistevano alle celebrazioni sacre. Oltre alla chiesa appena citata venne costruita anche un'altra chiesa (dove ora si trova il Cinema Centrale) detta di Santa Maria della Misericordia oppure della Disciplina, con accanto un piccolo ospedale (adesso entrambi distrutti).\nSar\u00e0 presa invece a fine Quattrocento la decisione di ricostruire la chiesa di Sant'Abbondio nel luogo dove si trovava (ovvero fuori dalle mura del distrutto castello).\nL'et\u00e0 moderna.\nLa rinascita dell'abbazia di Villanova dur\u00f2 poco visto che dal 1450 al 1562 venne data in \"commenda perpetua e talora ereditaria\" ad altissimi prelati (molti dei quali vissero a Roma) facendo cos\u00ec cadere la vita monastica e l'interesse per la cura d'anime a favore di riscossione di decime e livelli.\nNel 1562, a seguito del Concilio di Trento, i frati benedettini rinunciarono all'abbazia di Villanova e a loro subentrarono gli Olivetani, anch'essi aventi per regola quella benedettina. San Pietro di Villanova rest\u00f2 dunque per qualche tempo aggregato al monastero (olivetano anch'esso) di Santa Maria in Organo di Verona ma poi, a fine Cinquecento, la vita monastica riprese.\nDopo la peste del 1630 e le guerre (specie nel Cinquecento) la popolazione lentamente si stava riprendendo.\nNel 1743 l'arciprete di Santa Maria Maggiore segnal\u00f2 al Comune la cattiva situazione della sua chiesa (tanto che una visita pastorale del 1745 segnaler\u00e0 la mancanza di vetri alle finestre) che era divenuta piccola per le necessit\u00e0 dell'epoca. Nel 1753 iniziarono i lavori (mentre la chiesa vecchia veniva incapsulata in quella nuova, permettendo cos\u00ec la continuit\u00e0 dei divini offici) ma questi durarono a lungo e procedettero con lentezza (per motivi finanziari ma anche di continui cambi di direzione della costruzione) fino agli anni sessanta dell'Ottocento. L'8 settembre 1883 la chiesa venne consacrata ufficialmente.\nMentre si edificava la nuova parrocchiale, il Senato della Serenissima soppresse il monastero di San Pietro di Villanova (1771). L'abbazia diveniva cos\u00ec sottoposta alla giurisdizione della Diocesi vicentina.\nEra arrivata l'epoca napoleonica e l'11 novembre 1796, prima della celebre battaglia d'Arcole, Napoleone fu sconfitto a Villanova in uno scontro furioso contro il generale austriaco Alvinczy che vi aveva posto il quartier generale. Dello scontro restano alcune tracce (lasciate dai proiettili dei cannoni) visibili sulle murature dell'abbazia e del suo campanile. Oltre 400 soldati francesi, feriti o ammalati, furono ammassati nell'antico complesso monastico. In seguito, comunque, il generale francese vinse ad Arcole: San Bonifacio risent\u00ec solo marginalmente della battaglia.\nL'et\u00e0 contemporanea.\nCi\u00f2 che cambi\u00f2 profondamente il paesaggio sambonifacese sar\u00e0, negli anni cinquanta dell'Ottocento il tracciato della \"strada ferrata lombardo-veneta\" detta anche \"Ferdinandea\". Essa aveva una stazione (eretta nel 1849) nel Comune di San Bonifacio e lo attraversava interamente collegando Milano a Venezia. Fu una fortuna per l'economia locale.\nVista l'importanza come centro del Distretto austriaco, il livello economico di molti cittadini e la facilit\u00e0 di comunicazione con i comuni vicini e con le citt\u00e0 di Verona e Vicenza, San Bonifacio fu uno dei pochi comuni dotati di un teatro stabile durante la dominazione austriaca: era il \"Teatro Adelfico\".\nNel 1876, con San Bonifacio nel regno d'Italia, si costru\u00ec l'odierno Municipio, realizzato su disegno di Antonio Caregaro Negrin. Nello stesso anno si sostitu\u00ec il vecchio ponte sull'Alpone (quello che conduceva alla Motta) con un altro avente strutture in ferro ma pi\u00f9 basso degli argini.\nPer favorire l'attivit\u00e0 produttiva agricola, nel 1892, venne costituita l'Associazione Agraria del Basso Veronese che prese successivamente il nome di Unione dei Consorzi Agrari di Legnago, Cologna Veneta, Isola della Scala, Sanguinetto e San Bonifacio. Fu grazie all'Unione che si svilupp\u00f2 in maniera particolare la coltivazione delle barbabietole da zucchero che portarono alla costruzione dello zuccherificio a Villanova (edificio esistente, esempio di archeologia industriale seppure in stato di abbandono. Da poco completamente restaurato ed abito a sale polifunzionali). Altro campo d'intervento fu la zootecnia per cui venne rilanciata l'antica Fiera di San Marco in occasione del 25 aprile e continu\u00f2 la felice tradizione della Fiera di San Michele (che prima si svolgeva a Torri di Confine) il 29 settembre.\nVerso la fine del XIX secolo Locara volle dotarsi di una chiesa pi\u00f9 grande per soddisfare le esigenze della popolazione aumentata. Cos\u00ec nel 1875 vennero gettate le fondamenta del nuovo edificio sacro poco lontano dalla vecchia chiesa del 1750. I lavori per\u00f2 si bloccarono e ripresero solamente nel 1906 e, nel 1911, il parroco benediceva il nuovo edificio (consacrato, in seguito a nuovi lavori, nel 1927).\nAgli inizi del XX secolo venne restaurata anche l'antica chiesa di Sant'Abbondio.\nAltri episodi da segnalare nella prima met\u00e0 del Novecento sono la bonifica della valle Zerpana nel primo dopoguerra, la nascita della parrocchia di Lobia (1925), l'inaugurazione dell'ospedale Zavarise Manani (1933), la nascita dell'oratorio con la chiesa di San Giovanni Bosco (1935), la costruzione della nuova chiesa di parrocchiale di Prova (anni quaranta).\nDurante la seconda guerra mondiale, causa la linea ferroviaria e il ponte per Monteforte d'Alpone, il paese e le sue vicinanze subirono bombardamenti e mitragliamenti intensi (provocando anche alcuni morti e sfiorando l'abbazia di Villanova).\nNel 2014 il ponte della Motta viene rimosso per poter consentire la messa in sicurezza degli argini e sostituito da una passerella pedonale.\nIl ponte nuovo viene inaugurato dal sindaco il 19 ottobre 2017.\nSimboli.\nLo stemma adottato dal comune di San Bonifacio \u00e8 composto di uno scudo diviso in quattro mediante linea a croce nel mezzo. Nel quarto superiore a sinistra e inferiore a destra si trovano due stelle d'argento in campo azzurro; nel quarto inferiore a sinistra e superiore a destra tre fasce verticali d'argento in campo azzurro.\nMonumenti e luoghi d'interesse.\nArchitetture religiose.\nL'abbazia romanica di San Pietro di Villanova, sicuramente l'edificio storico pi\u00f9 interessante del paese, venne costruita nel VII secolo, \u00e8 facilmente visibile (e raggiungibile) vista la sua vicinanza all'ex-SS 11 (ora strada regionale). \u00c8 una chiesa in stile romanico a tre navate con tre absidi rivolte verso est.\nLa chiesa parrocchiale (e Duomo), che chiude a sud la piazza centrale del paese, piazza Costituzione, intitolata a Santa Maria Maggiore, fu costruita all'inizio del XII secolo e ricostruita nel 1417. Successivamente venne trascurata a tal punto che fu riedificata nel 1769 ed ampliata nel 1837 in stile ottocentesco e consacrata l'8 settembre 1883. Attualmente si presenta ad un'unica navata e con sei altari laterali. Da segnalare la pala di San Rocco attribuita a Bonifacio de' Pitati.\nPochi anni fa \u00e8 stato restaurato l'alto campanile che si slancia alla sinistra della facciata; da notare che nella costruzione venne usata, come pietra angolare, un'ara romana dedicata al dio Mercurio.\nPoco lontana dal Duomo, verso sud, al di l\u00e0 dell'Alpone, si trova la chiesetta romanica di Sant'Abbondio, ad un'unica navata, ricostruita nel biennio 1491 - 1493 sopra i resti di una precedente chiesetta dedicata ai Santi Abbondio e Bonifacio (distrutta con il castello dei Conti di San Bonifacio nel 1243 ad opera di Ezzelino da Romano).\nAll'interno vi sono vari affreschi (opera di anonimi), dipinti, alcuni ex voto, una statua dedicata al Santo titolare e una Piet\u00e0 in terracotta.\nVicino alla chiesa, la vegetazione del \u201cParco della Rimembranza\u201d, sulla collinetta della Motta nasconde i ruderi del distrutto castello dei Conti di San Bonifacio, coloro che diedero il nome al paese.\nDall'altro lato della strada che delimita villa Carlotti, troviamo, addossata alla corte Lora, la chiesetta (detta anche oratorio) di San Biagio, prima chiesa parrocchiale di Prova (con la costituzione della parrocchia nel 1838).\nL'edificio (sotto il quale si trova una cantina a volta) venne terminato nel 1695, come attesta una lapide sopra l'altare, che attribuisce la costruzione al marchese Giulio Carlotti.\nIl portale d'ingresso \u00e8 probabilmente proveniente da un'altra chiesa, pi\u00f9 antica e anch'essa dedicata a San Biagio, che doveva trovarsi non lontano e che and\u00f2 in rovina.\nLa chiesetta \u00e8 ricca internamente di affreschi di pregevole valore storico, \u00e8 stata restaurata negli anni novanta del XX secolo.\nLa pianta \u00e8 di forma poligonale secondo una metodologia tipica del periodo barocco; l'originale\ncopertura a capriate lignee della navata \u00e8 attualmente occultata da un controsoffitto.\nAl centro dell'altare troviamo la pala (attribuita al Prunati ma sicuramente precedente) dedicata a San Biagio tra San Carlo Borromeo e San Francesco, anch'essa restaurata per motivi di conservazione ma anche a causa di un trafugamento che aveva subito.\nPassata la frazione di Prova, sulla strada per Lonigo, troviamo il paese di Lobia e la sua chiesa dedicata a Santa Lucia. Venne eretta nel 1645 ad unica navata e fu affidata alla gestione di un curato che dipendeva dalla pieve di San Giovanni di Locara (in quanto Lobia era, all'epoca, contrada di Locara).\nNel 1925 venne costituita la parrocchia di Lobia e per l'occasione la chiesa venne ampliata con due navate laterali; un ulteriore ampliamento fu realizzato nel 1935.\nL'attuale chiesa parrocchiale di Locara fu ricostruita a tre navate negli anni 1906-1909 e fu consacrata il 23 luglio 1927. \u00c8 dedicata a San Giovanni Battista e si trova a pochi metri dalla precedente chiesetta del 1750. In realt\u00e0 l'esistenza della parrocchia \u00e8 documentata gi\u00e0 precedentemente dai registri parrocchiali di met\u00e0 '600; inoltre \u00e8 probabile che risalga al VII secolo il ruolo di Locara come oratorio (luogo di preghiera) dipendente da Montecchia di Crosara.\nInteressante \u00e8 la presenza di una statua di San Benedetto all'interno della chiesa in quanto ricorda i benedettini di Villanova (\u00e8 documentata, nel X secolo, la presenza a Locara di una cappella sottoposta all'abbazia di San Pietro) mentre sull'altare dedicato a San Giovanni Battista \u00e8 posta una tela della \"Nativit\u00e0\" del santo, opera di scuola veneziana del Tiziano (questo era anche l'altare maggiore della vecchia chiesa; tutti gli altari della parrocchiale e il fonte battesimale provengono dalla vecchia chiesa). Accanto alla sacrestia c'\u00e8 la cappella con l'altare barocco in marmo dedicato alla Madonna della Salute la cui immagine viene portata in processione il 15 agosto e nella festa del Santo Rosario.\nArchitetture civili.\nVille.\nUscendo dal centro e dirigendosi verso Lonigo, nella campagna ad est della frazione Prova abbiamo villa Carlotti (ora abitata dalla famiglia Colli) avente struttura tipica di un palazzo signorile del primo settecento: a tre piani, vastissima, con ampie sale ad ogni piano ed in ottimo stato di conservazione.\nAll'altezza del tetto si erge un attico, al centro del quale si trova una statua raffigurante \"Giove con aquila\" ai cui piedi \u00e8 sistemato lo stemma dei marchesi Carlotti con la data 1704 (anno in cui si complet\u00f2 il rinnovamento della primitiva villa). La statua della divinit\u00e0 greca, attribuita a \"Francesco Filippini\", \u00e8 probabilmente l'unico pezzo superstite di un pi\u00f9 ampio ciclo di sculture raffigurante divinit\u00e0 dell'Olimpo e resta unico segno dello splendore settecentesco che il palazzo ha smarrito con la perdita degli arredi originali.\nSi tratta della villa pi\u00f9 nota di San Bonifacio, e proprio la sua gradevolezza ha finito col trasmettere il nome alla frazione (Villabella). Si trova collocata su un'antica terrazzatura dell'Adige dominante la vasta pianura sottostante.\nProbabilmente i primi proprietari furono dei componenti della famiglia Cavalli, ricchi possidenti veronesi che troviamo nel territorio di San Bonifacio e in quello di Soave all'indomani della vendita delle propriet\u00e0 della \"fattoria scaligera\" da parte di Venezia tra il 1406 e il 1417. Pietro Cavalli infatti nel 1408 concluse un ingente acquisto di terreni nella zona. Nel 1480 la fabbrica venne ceduta a Bianca Malaspina, marchesa di Fosdinovo e moglie di Gabriele Malaspina, quest'ultima maritava in seconde nozze Virgilio Sforza di Attendolo, conte di Cotignola il quale nel 1522 diede la villa e tutti i possedimenti annessi in dote alla figlia Giulia sposa al nobile veneziano Alvise Gritti.\nFu la famiglia Gritti che provvide ad ingrandire la villa dandole le dimensioni attuali, trasformandone l'organizzazione col trasferimento delle barchesse dal lato Est a quello Ovest della casa padronale come si desume dal confronto tra due cabrei datati rispettivamente 1619 e 1687. I Gritti tennero per circa tre secoli la propriet\u00e0 che tra il 1687 ed il 1795 doveva aggirarsi sui 1100 campi come \u00e8 attestato dai disegni di Matteo Alberti e Stefano Codroipo e da quello di Gaetano Pellesina eseguito per Franco e Marcantonio Gritti; poi Francesco Gritti nel 1830 la cedette ai Camuzzoni che la rilevarono pressoch\u00e9 in stato di abbandono, situazione questa dovuta forse sia ai numerosi straripamenti dei fiumi ad essa vicini, sia a causa delle conseguenze patite per le battaglie napoleoniche combattute qualche decennio prima nei territori circostanti.\nFu in particolare Giulio Camuzzoni che si occup\u00f2 di riportare la villa alla sua antica bellezza, anzi sotto la sua propriet\u00e0 essa raggiunse il massimo dello splendore con le migliorie che egli vi apport\u00f2 come: l'ingresso al giardino con la cancellata, disegnata dall'amico patriota Carlo Montanari, tra due pilastri decorati da vasi in pietra che fu chiamata \"Albertina\" in onore di una componente della famiglia; la costruzione delle serre in stile neomoresco, caratterizzate da slanciati contrafforti poligonali terminanti in pinnacoli che suddividono uno spazio in cui si aprono delle finestre di chiara foggia araba; l'edificazione della torre in cotto ornata da merli, suddivisa in una parte pi\u00f9 bassa, denominata con titolazione familiare, \"Antonietta\" (1856) e in una pi\u00f9 elevata detta \"Eleonora\" (1890); le modifiche al prospetto dell'edificio padronale in stile neoclassico pi\u00f9 sotto descritto, cos\u00ec come le trasformazioni di altri edifici nelle facciate secondo lo stile neomedioevale. L'insieme viene cos\u00ec ad assumere l'aspetto tipico dell'eclettismo della seconda met\u00e0 dell'ottocento, caratterizzato dalla compresenza di una pluralit\u00e0 di stili architettonici.\nIl complesso si presenta assai differente nelle due facciate che lo caratterizzano: la facciata Nord \u00e8 la pi\u00f9 importante, quella di rappresentanza, arricchita dal bel giardino all'italiana, \u00e8 caratterizzata dal corpo centrale in stile neoclassico con un frontone triangolare modanato sorretto da quattro semicolonne di ordine ionico poggianti su di un alto plinto. Una doppia gradinata conduce direttamente al piano nobile caratterizzato da finestre architravate di forma allungata sormontate da timpani aggettanti. L'edificio \u00e8 affiancato da due fabbricati a due piani; quello a nord-est \u00e8 in stile eclettico, e l'altro a nord-ovest \u00e8 in stile moresco.\nLa facciata Sud \u00e8 invece molto pi\u00f9 semplice, essa costituisce la parte produttiva della villa; si apre su una grande aia, con pavimento in cotto, bordata in tufo, con numerosi corpi di fabbrica che la delimitano come le grandi barchesse dai volti ad arco ribassato e le case dei \"laorenti\" a testimonianza della grossa azienda agricola qui esistente, dedita in particolar modo, sia nel periodo dei Gritti che in quello dei Camuzzoni, alla risicultura. A questo proposito, in fondo al giardino che circonda l'aia, si trova un rustico del tardo Cinquecento con porticato a piano terra costituito da colonne doriche in tufo di epoca settecentesca, denominato \"La Pila\".\nDietro il porticato vi \u00e8 il rustico con doppia destinazione di abitazione e magazzino. Parte dell'edificio ed il porticato, con pavimentazione in pietra, erano adibiti alla pilatura del riso. Tutta la propriet\u00e0 \u00e8 interessata da un insieme di canalizzazioni ideate da Giulio Camuzzoni che servivano nella zona meridionale della propriet\u00e0 a scopo irriguo, mentre a Nord erano sfruttate per creare giochi d'acqua al fine di abbellire il giardino arricchito anche da accorgimenti tecnologici, come il mulino posto a Nord Est nel parco, da realizzazioni artistiche ad esempio la vasca con fontana ingentilita agli angoli da alti pilastri in pietra e posta nei pressi delle serre. Chiude l'angolo Nord-Ovest del giardino la chiesa dedicata a San Matteo che originariamente si trovava in posizione diametralmente opposta nella propriet\u00e0, ma qui collocata durante il riordino funzionale della villa apportato come gi\u00e0 detto dai Gritti, ornata di un campanile a tre campane fu restaurata nel 1926 in seguito alla sepoltura di Rosabianca Cazzola, figlia di Stanislao, proprietario che succedette ai Camuzzoni. La facciata sobria presenta un frontone sorretto da due coppie di lesene con capitello ionico. Subito dopo la seconda guerra mondiale la villa pass\u00f2 dai Cazzola ai Matarazzo e dal 1973 alla famiglia Conforti.\nLa villa \u00e8 situata in localit\u00e0 Motta, sulle pendici di un piccolo colle di origine vulcanica (si tratta di una lingua di rocce magmatiche effusive di natura basaltica, un rilievo isolato nella pianura, ma di eguale derivazione di quelli della fascia collinare lessinea).\nIn questo luogo, il cui toponimo Motta indica appunto un rialzo del terreno, era situato il castello di San Bonifacio della omonima famiglia, possente maniero sito in posizione rilevata e protetto dal fiume e dalle estese aree paludose circostanti, ciononostante preso nel 1243 da Ezzelino III da Romano e successivamente (dopo il 1276) demolito dagli scaligeri in ottemperanza alle disposizioni di pace sottoscritte con i Padovani che prevedevano la demolizione di tutte le fortificazioni ad oriente della val d'Alpone verso Vicenza e Padova. Attorno al castello era sorto il primo nucleo abitato di San Bonifacio e ancor oggi l'impianto urbanistico di questa zona \u00e8 assai interessante perch\u00e9 ricalca chiaramente quella antica disposizione.\nL'attuale aspetto della villa ci suggerisce di datarla verso la fine del Settecento - inizi Ottocento, anche se molto probabilmente il suo impianto \u00e8 molto pi\u00f9 antico. Sar\u00e0 utile sottolineare come oggi essa si trovi su un piano assai pi\u00f9 rialzato rispetto alla chiesa di Sant'Abbondio, quando invece in immagini d'epoca (un'antica cartolina) essa appariva sullo stesso livello della chiesa. La stranezza deriva dal fatto che durante dei lavori di restauro della antica pieve di Sant'Abbondio effettuati nel 1900, ci si accorse che il livello del pavimento originario della chiesa si trovava almeno un metro e mezzo pi\u00f9 in basso. Si provvide perci\u00f2 a operare uno scavo che riportasse l'altezza della costruzione ai valori primitivi, cosicch\u00e9 la villa adiacente risult\u00f2 sopraelevata nei riguardi della chiesa. Probabilmente il rialzo fu dovuto alla distesa di rovine del castello demolito per ordine di Alberto Della Scala, macerie che avevano riempito l'antico vallo situato attorno a una delle tre cinte di mura del Castello, ove oggi passa la strada, seppellendo parzialmente anche la chiesa che comunque, anche se in certa misura invasa dalle rovine, continu\u00f2 a essere utilizzata dal momento che sub\u00ec altri interventi come dimostrano gli affreschi della zona absidale (bella annunciazione della fine del Trecento) e i numerosi ex-voto successivi ad un ripristino strutturale avvenuto nel 1491.\nAttualmente il palazzo \u00e8 di propriet\u00e0 della famiglia Burato che la acquis\u00ec dal amministrazione comunale di San Bonifacio. Questa ne era venuta in possesso a seguito di una permuta con la Parrocchia di Sant'Abbondio, la quale a sua volta l'aveva ricevuta dal Seminario di Vicenza beneficiario del lascito nel 1952 di Maria Annunciata Scudellari.\nLa Scudellari era l'ultima discendente di una famiglia che aveva detenuto la villa da lungo tempo assieme a un'ampia dotazione di campi e di caseggiati. Secondo alcune notizie sembra che nel XVI secolo la chiesa e l'annessa casa siano state date in gestione ai Morando, nobile famiglia veronese, che a San Bonifacio possedeva ampie propriet\u00e0 e almeno un'altra villa, in localit\u00e0 Fossabassa. Tuttavia lo stemma riportato sopra il portale d'ingresso del palazzo della Motta, non corrisponde a questa famiglia e nemmeno a quello di nessun'altra tra le casate nobili veronesi, aprendo cos\u00ec un'interessante questione circa la vera attribuzione della propriet\u00e0 di questo stabile.La facciata principale della villa \u00e8 orientata ad ovest, essa si sviluppa su due piani pi\u00f9 il granaio e presenta solamente quattro finestre per piano, a differenza della facciata ad est (pi\u00f9 antica nei caratteri) che ne presenta sei. Il prospetto ad ovest \u00e8 databile, come gi\u00e0 ricordato, tra la fine del Settecento e l'inizio dell'Ottocento, ci\u00f2 si evince dagli elementi architettonici visibili al primo piano, mentre il portale d'ingresso ad arco, di pregevole fattura, con il famoso fregio, sembra presentare forme del '6-700. La struttura dell'edificio ha la tipica disposizione della casa veneta con salone centrale, stanze e scale che si aprono sui lati di questo. Sul lato orientale si apre la corte che si trova su una sorta di terrazza che domina e che sporge sul piano di campagna sottostante raggiungibile per mezzo di una scala. Delle semplici barchesse cingono i lati del cortile. Di qualche interesse architettonico \u00e8 un piccolo deposito con due aperture ad arco ribassato costruito alle spalle della chiesa che ne ingloba l'abside. In una mappa del 1614 \u00e8 gi\u00e0 visibile il complesso della villa che presenta una colombara, ora non pi\u00f9 esistente, posto in corrispondenza all'attuale accesso carraio alla corte.\nLa villa \u00e8 situata a Torri di Confine\nIl toponimo Torri di confine induce a ritenere che in questo luogo doveva esserci un importante confine amministrativo tale da determinare l'edificazione di una o pi\u00f9 torri, vale a dire una fortificazione. Attualmente, come sappiamo, qui passa il confine tra la Provincia di Verona e la Provincia di Vicenza, ma nel passato non era sempre stato cos\u00ec, visto che il confine in epoca carolingia tra il distretto veronese e quello vicentino si fermava sull'Alpone. Fu solo in seguito alla pace di Fontaniva (28 marzo 1147) stipulata tra Vicenza e Padova, che a Verona, alleata di Vicenza, furono cedute da quest'ultima le ville di Costalunga, Montecchia di Crosara, Locara, Villanova, San Bonifacio, Zimella e Cologna Veneta. Il territorio del comune di San Bonifacio pass\u00f2 quindi dalla pertinenza vicentina a quella veronese solamente dalla data della pace di Fontaniva. Si pu\u00f2 ritenere che da questo momento in poi il sito sia divenuto importante agli scopi confinari. Esso lo fu almeno fino a quando gli Scaligeri non acquisirono i territori vicentini (1311); specialmente nei cinquant'anni precedenti tale data quando imperversavano le scorrerie dei Carraresi signori di Padova, che in pi\u00f9 occasioni cercarono di acquisire Lonigo e il suo territorio rendendo cos\u00ec assai critica la condizione di tutta l'area e in particolare della zona di confine con Verona. \u00c8 da considerare quindi che furono gli Scaligeri a ordinarne le fortificazioni. Il documento pi\u00f9 antico che possediamo su Torri di Confine \u00e8 l'immagine riportata in una mappa quattrocentesca anonima, senza titolo, in cui \u00e8 riportato il toponimo con la seguente dicitura: \"Tore de confin soto Sanbonifacio\" , e in cui \u00e8 rappresentato un edificio munito di grossa torre.\nDopo la dedizione a Venezia (1405) ogni valore difensivo fu definitivamente perduto e la fortificazione fu trasformata in villa rustica. Sembra che i primi acquirenti di questo bene, alienato assieme agli altri facenti parte della cosiddetta Fattoria Scaligera, siano stati i Da Lisca con il milite Giovanni nel 1407. Quindi la propriet\u00e0 pass\u00f2 alla nobile famiglia dei Thiene di cui resta traccia nello stemma scolpito sopra il portone d'ingresso carraio del grande edificio lungo la strada.\nProbabilmente furono i membri di quest'ultima famiglia a far costruire il fabbricato che costeggia la Statale, la cui tipica lavorazione riprende motivi tratti da esempi romani e ci induce a datarne l'edificazione alla fine del 400. Il complesso si discosta dal modello di villa, vertendo maggiormente in senso di edificio urbano, probabilmente perch\u00e9 la propria funzione riguardava anche l'essere stazione di posta verosimilmente in sostituzione della vecchia mansiones romana, di qui poco lontana, tuttavia a proprio corredo presenta i tipici annessi rurali delle ville come la colombara e la cappella consegnandoci cos\u00ec una costruzione dotata di caratteristiche distintive. \u00c8 anche assai interessante effettuare un paragone con il contemporaneo palazzo Miniscalchi in via Marconi a San Bonifacio in cui si possono notare importanti analogie. Il complesso \u00e8 costituito da due edifici posti ortogonalmente tra loro, la parte pi\u00f9 antica comprende la torre costituita da muratura mista in mattoni e pietrame e l'edificio collegato avente nella facciata esterna una piccola finestra a volto acuto che ne consente una datazione nei primi del 400. La facciata verso la strada, la pi\u00f9 recente, doveva essere originariamente simmetrica, con l'elemento centrale pi\u00f9 alto, caratterizzato dal grande volto. Tutta l'ala sinistra, successivamente trasformata in stalla, presenta nella muratura evidenti segni dei contorni delle finestre assai simili a quelli del lato destro. L'ingresso dell'abitazione avveniva dal sottoportico, i due balconcini nel corpo centrale sono successivi e derivano dalla trasformazione di due finestre in porte. Dalla parte opposta della strada statale, in comune di Gambellara, si trova la piccola cappella dedicata a San Michele Arcangelo. L'attuale edificio risale al 1700 e presenta una struttura assai rimaneggiata. La sua origine sembra assai pi\u00f9 antica. Sicuramente originale il contorno della porta d'ingresso con timpano spezzato e stemma della famiglia Thiene. Da sottolineare come l'antica fiera di San Michele per il bestiame, prendesse origine in questo luogo proprio in forza di questa cappella, e solo successivamente fosse spostata a San Bonifacio.\nNelle mappe dell'800 la zona in cui \u00e8 ubicata questa villa \u00e8 indicata come propriet\u00e0 dei Negri, una famiglia della nobilt\u00e0 vicentina, che aveva grandi possedimenti in questa parte di San Bonifacio. \u00c8 del resto evidente come la propriet\u00e0 terriera collegata all'altra villa Negri di Perarolo, si estenda oltre la strada statale, fino al torrente Chiampo in un'area contigua a quella di C\u00e0 dell'Ora. Questa villa fu fatta erigere dalla famiglia Negri. La si pu\u00f2 ammirare dalla strada Statale (venendo da Vicenza a destra) un po' all'interno, circondata da un'estesa campagna. Fu probabilmente la residenza di Pier Eleonoro Negri, eroe del risorgimento. Le forme sono quelle del Neopalladianesimo della fine '700, primi '800, un po' rigide e senza invenzioni.La casa, un volume compatto e pulito, risulta un po' isolata in uno spazio vuoto che neanche il bel giardino riesce a colmare e gli annessi rustici, piuttosto consistenti ma semplici, sono a una distanza tale da non poter interferire.\nLa casa \u00e8 stata restaurata qualche decennio fa ed \u00e8 stato aggiunto un consistente corpo di fabbrica a nord, che risulta invisibile almeno dalla vista frontale. Inoltre la scelta dei coppi scuri, ha aumentato il senso di alterigia che gi\u00e0 di per s\u00e9 l'edificio promana.\nTra le ville venete sambonifacesi, questa \u00e8 senz'altro quella in cui la rappresentativit\u00e0 \u00e8 messa al primo posto, arrivando alla soluzione della casa tempio. Questo genere inventato dal Palladio, nelle mani del grande architetto, ha prodotto dei veri capolavori di armonia di tutto l'insieme. Le opere del '700 - '800 che hanno ripreso i modelli Palladiani, solo raramente sono riusciti a ricrearne la suggestione.\nLa facciata a sud \u00e8 la parte pi\u00f9 significativa della villa: l'impostazione \u00e8 classica, con l'elemento centrale a pronao, che emerge leggermente dal volume compatto dell'edificio e crea, al piano nobile il forte chiaroscuro della loggia con le quattro colonne ioniche sorreggenti il timpano. Nella trabeazione si legge la scritta: \"LAN IX DE LEMPIRE DE NAPOLEON LE GRAND\", quindi 1813. Non \u00e8 certo che questa sia l'effettiva data di costruzione della villa, o solo un motto celebrativo. La datazione rimane un'incognita.\nTutto il piano terra \u00e8 rivestito in marmo, creando forse volutamente, un netto stacco col piano superiore invece molto ricco di elementi decorativi. Nel complesso le proporzioni della facciata risultano ben equilibrate. Gli annessi costituiscono un lungo edificio allineato alla casa padronale. Comprendono una barchessa e le case dei \"laorenti\". L'insieme non presenta particolari significativi: la povert\u00e0 delle finiture contrasta nettamente con la solennit\u00e0 dell'edificio padronale, ma questa distinzione \u00e8 sicuramente voluta. Nell'evoluzione della villa veneta dai primi esempi del '400 fino alla fine del '700, si assiste al progressivo allontanamento degli annessi rustici dalla casa del padrone, questo anche per dimostrare simbolicamente il distacco, richiesto alla nobilt\u00e0 dal lavoro. L'uso della villa diventa quindi sempre pi\u00f9 per svago e rappresentativit\u00e0 che per un effettivo controllo, com'era in origine, dello svolgimento delle attivit\u00e0 agricole.\nMusei.\nSede:\nIl Museo Civico Geopaleontologico di San Bonifacio \"Abate Don Giuseppe Dalla Tomba\" \u00e8 situato all'interno del complesso dell'Abbazia di San Pietro.\nL'origine e l'allestimento museale:\nIl Museo nasce dalla donazione fatta al Comune di San Bonifacio nel 1984 della collezione di reperti geopaleontologici di Don Giuseppe Dalla Tomba, Abate a Villanova di San Bonifacio dal 1939 fino al 1980, con il vincolo di offrire loro, un'adeguata esposizione museale. Il materiale geopaleontologico \u00e8 stato esposto inizialmente nel museo situato presso il Palazzo della Cultura in via Marconi e inaugurato nell'ottobre del 1994. Successivamente, il 4 ottobre 2003, \u00e8 stato trasferito nell'attuale sede. Il progetto scientifico di allestimento \u00e8 stato elaborato dal geologo Dott. Enrico Castellaccio. I materiali del Museo sono esposti in 21 vetrine all'interno di due sale. Il Museo illustra gli aspetti geologici del territorio di San Bonifacio e, attraverso una ricca collezione di fossili provenienti da molte aree diverse, rappresenta tutte le Ere geologiche in un viaggio nel tempo che ci permette di capire le trasformazioni pi\u00f9 importanti delle forme di vita avvenute sulla Terra fin dal lontanissimo Archeozoico (circa 4,6 miliardi di anni fa). Tra i fossili esposti ci sono alcuni esemplari provenienti dalle localit\u00e0 fossilifere di Bolca. Inoltre si possono osservare 78 minerali raccolti in due vetrine.\nCultura.\nEventi.\nParcheggio Pal\u00f9 (vicino al centro di San Bonifacio) intorno al 25 aprile\nQuartiere Praissola intorno al 1\u00ba maggio\nIl sabato pi\u00f9 prossimo al 5 di giugno\nPiazza Sant'Antonio verso il 13 giugno\nA Locara in agosto\nUltima settimana di agosto presso la chiesa di Sant'Abbondio (localit\u00e0 Motta)\nFestival dei camion a Lobia in maggio\nA Prova, nei weekend adiacenti al 3 febbraio piazzale Michelangelo\nA San Bonifacio, Piazzetta Asiago, inizio agosto.\nA cura dell'associazione New Sambo Big Band - Banda Spettacolo di Prova APS - Teatro Centrale - 26 dicembre\nOrchestra da Camera \"Alio Modo Ensemble\" (dal 2001) - Sala Barbarani, 1\u00ba gennaio ore 17.00\nTeatro Centrale, tutti i sabato di febbraio\nVilla Gritti (Villanova di San Bonifacio), luglio\nOgni Mercoled\u00ec mattina (per le vie del centro)\nOgni Venerd\u00ec pomeriggio (in Piazza Costituzione)\nIstruzione.\nNel territorio di San Bonifacio sono presenti tre asili nido, diverse Scuole dell'Infanzia, quattro scuole primarie, le scuole medie \"Bonturi\" e \"Piubello\", Il liceo \"Guarino Veronese\", il centro di formazione professionale \u201cSan Gaetano\u201d e l'istituto tecnico statale \"Luciano Dal Cero\".\nEconomia.\nQuesta \u00e8 una zona di produzione del vino Arcole DOC e Soave DOC\nSan Bonifacio presenta nel territorio comunale molte aziende sviluppatosi a seguito del boom degli anni '80 tra cui conosciute a livello globale come: Pakelo; Pedrollo e Ferroli. Nella periferia del comune si trovano coltivazioni di mais, frumento, soia, uva, frutta e ortaggi.\nNumerosi sono i negozi all'interno del centro storico oltre alla presenza di un centro commerciale situato lungo la SP7.\nServizi.\nServizi sanitari.\nL'ospedale Girolamo Fracastoro \u00e8 il pi\u00f9 grande e pi\u00f9 attrezzato centro di assistenza sanitaria dell'est Veronese e in esso sono attivi i dipartimenti di:\nSono inoltre presenti farmacie nei vari centri abitati ed una casa di riposo nel centro cittadino.\nInfrastrutture e trasporti.\nA San Bonifacio \u00e8 presente il casello di Soave - San Bonifacio dell'autostrada A4; la citt\u00e0 \u00e8 inoltre interessata dalle strade provinciali SP12 (da Lonigo), SP7 (da Cologna Veneta), SP38 (da Belfiore) e dalla Strada statale 11 Padana Superiore.\nLa stazione ferroviaria si trova in Corso Venezia, vicina al centro ed \u00e8 posta sulla ferrovia Milano-Venezia; vi fermano i treni regionali svolti da Trenitalia nell'ambito del contratto di servizio con la Regione Veneto.\nLa localit\u00e0 svolse inoltre, fra il 1881 e il 1956, un'importante funzione di nodo tranviario, per la presenza delle tranvia Verona-Caldiero-San Bonifacio, che percorreva la suddetta statale, della San Bonifacio-Lonigo-Cologna Veneta e della diramazione San Bonifacio-San Giovanni Ilarione. La tranvia per Verona fu sostituita nel 1959 da una filovia, soppressa nel 1981.\nAmministrazione.\nGemellaggi.\nIl comune di San Bonifacio ha aderito alla lista dei comuni gemellati con la fondazione \"Citt\u00e0 della Speranza .\nInoltre il comune fa parte del movimento patto dei sindaci "}
{"id": "514362", "revid": "196390", "url": "https://it.wikipedia.org/wiki?curid=514362", "title": "Teruterubozu", "text": ""}
{"id": "514364", "revid": "399", "url": "https://it.wikipedia.org/wiki?curid=514364", "title": "Pantaleo Corvino", "text": "Carriera.\nPrimi anni.\n\u00c8 nato il 12 dicembre 1949 a Vernole, comune della provincia di Lecce, ma, come spesso avveniva nel Mezzogiorno d'Italia in quegli anni, i genitori lo hanno registrato all'anagrafe comunale come nato il primo giorno del 1950, per consentirgli di posticipare di un anno gli obblighi scolastici e di leva. Abbandona giovanissimo la carriera da calciatore in seguito alla malattia del padre e diventa sottufficiale dell'Aeronautica Militare, 38\u00ba Corso Normale A.S.\nCasarano.\nDopo una lunga gavetta come direttore sportivo di Vernole (Terza Categoria) e Scorrano (Promozione), nel 1987 debutta nel calcio professionistico come direttore sportivo del Casarano (Serie C1). Nei dieci anni con il club del basso Salento prima che questo fallisca, lancia talenti come Miccoli, Francioso, Orlandoni e Passoni, scartando per\u00f2 Cassano. Nella stagione 1990-1991 il Casarano si piazza al terzo posto in classifica a soli 3 punti dal Palermo promosso in Serie B. Nel 1996-1997 vince il Campionato nazionale Dante Berretti.\nLecce.\nIl 28 aprile 1998 viene ingaggiato dal Lecce, subentrando al dimissionario Sergio Vignoni. Nel capoluogo salentino si segnala come abile talent scout, portando alla ribalta nazionale e internazionale giovani cresciuti nel vivaio del club giallorosso (la cui Primavera, allenata da Rizzo, vince, tra il 2003 e il 2005, due scudetti, due Coppe Italia e una Supercoppa) e calciatori acquistati da campionati di altre nazioni oppure in attesa di un rilancio nazionale dopo un periodo negativo. \u00c8 proprio Corvino a \"scoprire\" Valeri Bo\u017einov, Ernesto Chevant\u00f3n, Mirko Vu\u010dini\u0107, Cristian Ledesma e Axel Konan. Nel giugno 2000 il direttore sportivo salentino riesce quasi a portare a Lecce l'attaccante bulgaro Berbatov. A detta dello stesso Corvino il giocatore si era gi\u00e0 sottoposto alle visite mediche, ma al momento della firma sul contratto l'affare sfum\u00f2, probabilmente per una richiesta al rialzo del calciatore.\nFiorentina.\nNell'estate del 2005, dopo sette stagioni come direttore sportivo del Lecce, va a ricoprire la stessa funzione per la Fiorentina. Negli anni con la squadra toscana raggiunge per tre volte il quarto posto in campionato, una semifinale di Coppa UEFA, una semifinale di Coppa Italia e un ottavo di finale di UEFA Champions League. Tra gli acquisti compiuti in questi anni si segnalano quelli di Frey, Gamberini, Montolivo, Toni, Mutu, Gilardino, Felipe Melo, Vargas, Jovetic, Cerci, Vieri, D'Agostino, Marchionni e Behrami, oltre a molti altri giovani promettenti del panorama europeo come Kuzmanovic, Osvaldo, Ljajic e Nastasic.\nIl 18 marzo 2012 la societ\u00e0 viola, tramite il proprio sito ufficiale, annuncia che il contratto tra la Fiorentina e Corvino, in scadenza il 30 giugno, non verr\u00e0 rinnovato.\nBologna.\nIl 22 dicembre 2014 viene ufficializzato il suo passaggio, in veste di direttore sportivo, al Bologna, in Serie B. Nella sessione di mercato di gennaio Corvino, grazie ai fondi stanziati dalla nuova societ\u00e0 per raggiungere la Serie A, acquista dall'Inter Mbaye e dalla Sampdoria da Costa, Gastaldello, Krsti\u010di\u0107 e Sansone. Per l'attacco, nel gennaio 2015 il ds ingaggia il capocannoniere della Serie B 2013-2014 Matteo Mancosu, gi\u00e0 autore di 10 centri nella stagione in corso con il . Il 9 giugno seguente il Bologna ottiene la promozione in Serie A dopo il doppio confronto con il Pescara nella finale dei play-off. \nIl 23 maggio 2016 Corvino rescinde consensualmente il contratto che lo legava al club emiliano.\nRitorno alla Fiorentina.\nIl 30 maggio 2016 diventa il nuovo direttore generale dell'area tecnica della Fiorentina, facendo cos\u00ec ritorno nelle file del club viola dopo 4 anni. Sabato 29 ottobre 2016, nella partita Bologna-Fiorentina, vinta dalla squadra viola per 0-1, Corvino raggiunge quota 150 vittorie con la Fiorentina. Il 18 agosto 2017 prolunga il proprio contratto fino al 2020.\nIn seguito al cambio di propriet\u00e0, con l'acquisto della societ\u00e0 viola da parte di Rocco Commisso, l'11 giugno 2019 \u00e8 interrotto il rapporto di lavoro fra le parti.\nRitorno al Lecce.\nIl 7 agosto 2020 viene nominato responsabile dell'area tecnica del ; torna nei quadri dirigenziali della squadra salentina dopo quindici anni."}
{"id": "514366", "revid": "260676", "url": "https://it.wikipedia.org/wiki?curid=514366", "title": "Torre e Palazzi Natta", "text": "La Torre e i Palazzi Natta, sono alcuni edifici di origine medievale della citt\u00e0 di Asti appartenenti in antichit\u00e0 alla nobile famiglia \" Natta\".\nAlcuni edifici sono situati in via Natta nel Rione Cattedrale, altri sono prospicienti Piazza Statuto nel Rione San Secondo.\nIn via Natta.\nIn via Natta, all'angolo con via Milliavacca, nel Rione Cattedrale sorge una torre che con il vicino palazzo formava una casa-forte molto ben munita e solida. \"Gian Luigi Bera\" afferma che nel periodo comunale, la famiglia Natta era assente dalla citt\u00e0, e la zona era denominata \"\"Contrada Montisorioli\"o \"Retro Dom\", fittamente colonizzata dalle famiglie \"Pelletta\" e \"Scarampi\". \u00c8 probabile che i Natta ne siano diventati proprietari in un secondo tempo, forse intorno al XVII secolo.\nIl portone principale del Palazzo (quello in via Natta), \u00e8 attualmente un rifacimento rinascimentale, mentre il portone su via Milliavacca, si \u00e8 conservato in stile gotico, sormontato da un arco, a conci e mattoni bianco/rosso alternati secondo l'uso medievale astigiano. La facciata del Palazzo, verso la met\u00e0 dell'Ottocento \u00e8 stata decorata a \"trompe-l'\u0153il\".\nLa Torre, appartiene al \"primo periodo\", costruita probabilmente nell'XI secolo, ha pianta quadrata con circa 5 metri di lato, a canna liscia e chiusa, coronata da una caratteristica doppia fascia di fregi a gocce. In origine la torre era molto pi\u00f9 alta, ma venne poi mozzata come molte altre in citt\u00e0. Lo stile della torre \u00e8 gotico ma le due finestre in cima non sono contemporanee del resto della costruzione in quanto sono state aperte forse nel XIX secolo. \nIn piazza Statuto.\nIl pi\u00f9 antico agglomerato abitativo della famiglia Natta, \u00e8 situato nell'area di Piazza Statuto (l'antica Piazza dei Porci), nel Rione San Secondo. Alcune carte del XV secolo, gi\u00e0 citano la presenza della nobile famiglia in questa zona per la presenza di tre edifici, tutti contigui, collocati all'inizio di via Q.Sella, che per questo motivo nel Seicento era denominata\" contrada delli signori Natta\". Di queste costruzioni, il palazzo prospiciente Piazza Statuto mostra ancora oggi le tracce del suo passato medioevale data la sua forma massiccia. Era munito inoltre di importanti opere di difesa. Per circa 200 anni ospit\u00f2 le Carceri Regie finch\u00e9 non vennero spostate in via Testa.\nI Natta.\nSecondo gli autori della \"Genealogia et Relatione della Famiglia Natta\" (1710)\", il ceppo dei Natta risalirebbe addirittura a Numa Pompilio, secondo re dei romani. Il \"Crollalanza\" parla di una loro presenza in Asti gi\u00e0 nell'XI secolo . \"Serafino Grassi\" , affonda le radici della famiglia nella citt\u00e0 di Alessandria, citando un \"Oberto Natta\" che nel 1190 fu consigliere della citt\u00e0.\nI Natta ebbero feudi a Burio (Costigliole d'Asti), Castelnuovo Calcea, Cerro Tanaro, Colcavagno, Isola d'Asti, Tonco, Viarigi e palazzi a Moncalvo e Nizza Monferrato. \"Enrietto Natta\" ( morto nel 1485) fu sicuramente la personalit\u00e0 di spicco della famiglia, alla sua morte il suo patrimonio era uno dei pi\u00f9 cospicui del Monferrato. Non a caso la vastit\u00e0 delle sue terre tra San Marzanotto e Montemarzo ha valso al territorio il toponimo di \"Valle Natta\", tutt'oggi presente.\nEnrietto con i suoi quattordici figli, ripart\u00ec il casato in quattro grandi rami famigliari:\nAltri progetti.\n "}
{"id": "514367", "revid": "1457465", "url": "https://it.wikipedia.org/wiki?curid=514367", "title": "Archive", "text": "Archive \u00e8 un gruppo musicale formatosi in Inghilterra a South London nel 1994, capitanato dai due tastieristi Darius Keeler (leader del gruppo, nato il 29 aprile 1971) e Danny Griffits (nato il 6 giugno 1970).\nStile.\nNascono nella met\u00e0 degli anni novanta come un gruppo trip hop, sulla stessa scena di gruppi come Massive Attack e Portishead, ma l'evoluzione del loro progetto li ha portati a superare le limitazioni dello stile degli esordi e ad allontanarsene, sebbene qualche eco sia presente in alcuni pezzi. Le loro sonorit\u00e0 sono oggi molto pi\u00f9 ampie, e spaziano dall'acustica all'elettronica, dall'ambient alla musica psichedelica, passando per il progressive rock, che \u00e8 probabilmente la definizione pi\u00f9 frequentemente impiegata dai membri del gruppo per descrivere la propria musica nelle interviste. Elementi quali il m\u00e9lange de genre, la complessit\u00e0 della scrittura musicale, le lunghe parti strumentali e gli elementi melodici hanno creato una sonorit\u00e0 propria e caratteristica. Nonostante il gruppo vero e proprio siano Darius Keeler e Danny Griffiths, essi al termine \"band\" preferiscono quello di \"collettivo\".\nCarriera.\nPrime produzioni.\nDarius Keeler e Danny Griffiths, entrambi della zona sud di Londra, si conoscono nel 1990 sulla scena House UK hardcore. Lavorano sia separatamente che insieme, a diversi progetti musicali per alcuni anni.\nDarius, polistrumentista (suona tastiere, pianoforte, basso elettrico, chitarra, batteria, corno francese, tromba), leader e principale compositore del gruppo, conosce Danny (che suona tastiere, basso e chitarra) in un progetto musicale in cui lo aveva fatto entrare suo fratello, anch'egli musicista. I due iniziarono ad entrare in sintonia, sia musicale che personale, fino a decidere di staccarsi dal progetto e continuare per conto loro.\nKeeler conosce il giovane rapper Rosko John durante un periodo che Griffiths trascorre in Australia, il quale invece presenta al suo collega la cantante iraniana Roya Arab, con la quale Keeler avr\u00e0 anche una breve relazione. Al suo ritorno a Londra, nel 1994, nascono gli Archive, il cui nome venne in mente a Keeler nel periodo in cui Griffiths era in Australia. Ben presto ottengono un contratto, e nel 1996 viene dato alle stampe il loro primo lavoro discografico. Si tratta di \"Londinum\", registrato insieme a Roya Arab e a Rosko John. Al disco collabora anche il chitarrista Karl Hyde degli Underworld. Il genere che prevale nell'album \u00e8 il trip hop, ma troviamo anche la presenza di influenze rap e psichedeliche. L'album ottiene un buon successo e il plauso della critica ma, a causa di divergenze artistiche, la band si separa dai suoi vocalist nello stesso anno.\nInfatti Roya Arab (insieme a John) abbandona il gruppo e viene sostituita nel 1997 dalla cantante scozzese Suzanne Wooder come voce femminile del gruppo. Con quest'ultima pubblicano nel 1999 \"Take My Head (Small, etichetta di Sony Music)\". L'album \u00e8 pi\u00f9 melodico; l'utilizzo del trip hop viene sostituito con quello del trip pop. Questo passaggio di genere causa la perdita di alcuni fans, fedeli allo stile del primo album.\nPrimi anni 2000.\nNel 2001, dopo aver firmato un contratto con Warner Music, il gruppo ringrazia Suzanne Wooder per le produzioni passate e accoglie una nuova voce, il cantautore irlandese Craig Walker, in precedenza cantante del gruppo punk irlandese Power of Dreams. Con l'arrivo di Walker, il cambiamento di genere \u00e8 drastico: il gruppo predilige adesso nei suoi lavori il rock psichedelico e progressivo molto pi\u00f9 dark, ispirato alle sonorit\u00e0 di gruppi come Pink Floyd, Radiohead e Mogwai. Nel primo album registrato con Walker partecipa anche la cantante italiana Maria Quintile (conosciuta anche come Maria Q), che torner\u00e0 poi a collaborare stabilmente con il collettivo nel 2006.\nCon Walker, gli Archive registrano e pubblicano, tra il 2002 e il 2004, tre album: \"You All Look the Same to Me\" (2002), \"Michel Vaillant\" (2003) \"Noise\" (2004). Il secondo di questi tre album viene prodotto per la colonna sonora del film \"Adrenalina blu - La leggenda di Michel Vaillant \" di Louis-Pascal Couvelaire, pubblicato nel novembre 2003.\nNel 2004 il gruppo avvia un tour europeo senza Craig Walker, che (come descritto in una nota diffusa sul sito della band) lascia il gruppo per motivi professionali. In una recente domanda postagli da un fan italiano, ha dichiarato, tristemente, di non essere pi\u00f9 in contatto diretto con Darius e Danny, ma di ricordare con molto piacere gli anni in cui hanno lavorato insieme.\nNel tour Walker verr\u00e0 sostituito dal cantautore inglese Dave Pen, gi\u00e0 frontman del duo BirdPen.\nArchive come collettivo.\nNell'autunno 2004 viene annunciato che Dave Pen, oltre a sostituire Walker nel tour di \"Noise\", diventa collaboratore fisso del collettivo. Nel corso del tour, e precisamente a Vienna, i due membri storici degli Archive incontrano il cantante anglo-americano Pollard Berrier (cantante dei Bauchklang). Quest'ultimo fornisce a Darius una demo con l'intenzione di avviare un progetto parallelo con lui e Griffith, ma in seguito, nel settembre 2005, viene invitato a provare e registrare col gruppo ai Southside Studios di Londra e cantare sui pezzi che loro componevano. Berrier diventer\u00e0 cos\u00ec, all'interno del collettivo, cantante, paroliere e talvolta chitarrista ritmico.\nPer gli Archive inizia una nuova fase. Il gruppo, costituito ora da quattro musicisti, viene ulteriormente ampliato da diverse collaborazioni in occasione della scrittura del successivo album \"Lights\" (maggio 2006). Darius, Dan e Pollard scrivono assieme sette pezzi (con Darius che componeva principalmente musiche, e Dan e Pollard che scrivevano i testi), Dave Pen collabora in tre, Maria Q canta in tre tracce. Il gruppo non pi\u00f9 una \"frontman band\", ma un vero e proprio collettivo. \"Lights\" ottiene un buon successo in tutta Europa (soprattutto Francia, Grecia e Polonia) e porta il gruppo ad esibirsi in numerosi festival continentali.\nNel maggio 2009 viene dato alle stampe l'album pi\u00f9 acclamato della band, \"Controlling Crowds\". Il disco ha raggiunto la prima posizione nelle classifiche di diversi Stati, tra cui Francia Grecia e Germania. In Svizzera raggiunge la seconda posizione, in Lussemburgo la quinta. Dall'album viene estratto il singolo \"Bullets\", che rappresenta il maggior successo commerciale della band fino ad oggi. Raggiunge il numero uno in Grecia, Polonia, Francia, Svizzera e Germania. La grande sorpresa per\u00f2 \u00e8 rappresentata dal fatto che in questo lavoro torna a lavorare col gruppo il rapper Rosko John, il cui contributo conferisce al settimo album della band ulteriore profondit\u00e0.\nNel settembre dello stesso anno viene pubblicato il seguito di \"Controlling Crowds\", con il titolo \"Controlling Crowds Part IV\" , composto di pezzi registrati in studio, ma non prodotti nel marzo 2009. \u00c8 accompagnato dal singolo \"The Empty Bottle\". Archive Il tour \"Controlling Crowds\", iniziato prima della sua uscita, registra cinquanta concerti esauriti tra il settembre 2009 e il febbraio 2010.\nAnni 2010.\nA fine 2010 Keeler e Griffiths compongono tre tracce contenute nell'album \"Bleu noir\" della cantautrice ed icona pop francese Myl\u00e8ne Farmer.\nLe tracce s'intitolano \"Light me up\", \"Leila\" e \"Diabolique mon ange\" e di queste Darius ha composto le musiche e Steeve Harris, Smiley et Jonathan Noyce hanno partecipato alla registrazione.\nNel 2011 esce il DVD Live in Athens, che ben esprime l'energia delle esibizioni dal vivo della band. Durante il tour dello lo stesso anno, in varie date gli Archive si esibiscono assieme ad un'orchestra.\nNel maggio 2012 la band conferma la notizia della pubblicazione di un nuovo lavoro. Il 27 agosto seguente viene pubblicato dalla loro label Dangervisit Records, l'album \"With Us Until You're Dead\". L'album viene seguito da un tour europeo iniziato in ottobre. Al gruppo si \u00e8 unita una nuova cantante, Holly Martin, che canta \"Violently\", primo singolo e anteprima promozionale dell'album, pubblicato sul sito degli Archive nel maggio 2012. Il lavoro fonde elementi orchestrali, elettronici, progressive ed ha un'impronta pi\u00f9 personale dei precedenti, come suggerito dallo stesso Keeler. L'integrazione della nuova cantante permette nuovi interessanti arrangiamenti dal vivo anche dei vecchi pezzi.\nNel novembre 2013 Archive annunciano i dettagli di quello che \u00e8 ad oggi il loro progetto pi\u00f9 ambizioso: un nuovo album intitolato \"Axiom\", accompagnato da un cortometraggio di quaranta minuti, realizzato dal collettivo spagnolo NYSU. Il film \u00e8 presentato in anteprima al London Sundance Film Festival il 25 aprile 2014. Si tratta di una pellicola metaforica ed allegorica - Axiom \u00e8 il nome di un'isola circondata da scogliere rocciose in cui una campana decide il destino degli abitanti - ma strettamente correlata ai testi dei pezzi musicali, che sono stati considerati dal regista Jesus Hernandez come il copione del fim. La prima esecuzione pubblica del nuovo materiale dal vivo - simultanea alla proiezione del film - \u00e8 fissata il 29 maggio 2014 al Roundhouse di Londra. Nello stesso mese \u00e8 programmata l'uscita dell'album in CD con DVD allegato e vinile.\nKeeler ha definito \"Axiom\" come un \"side project\" nella discografia di Archive. Il collettivo inglese resta impegnato nella preparazione di un nuovo album la cui uscita era inizialmente prevista per febbraio 2015.\nIl 20 ottobre 2014 Archive annunciano ufficialmente che l'uscita del nuovo progetto \u00e8 stata fissata per il 12 gennaio 2015. L'album, prodotto dal collaboratore di lunga data della band Jerome Devoise, si chiamer\u00e0 \"Restriction\" e conterr\u00e0 12 pezzi, tre dei quali, \"Black and Blue\", \"Kid Corner\" e \"Feel it\", vengono pubblicati assieme e immediatamente come singoli. Questa scelta inusuale, anche rispetto alle abitudini della band, viene motivata dalla natura dell'album, concepito dalla band come insieme di tracce singolarmente forti. Contestualmente viene annunciato il Restriction 2015 Tour, un tour Europeo che partir\u00e0 a fine febbraio.\nNel 2016 esce il loro undicesimo album, The False Foundation, caratterizzata da sonorit\u00e0 notevolmente sperimentali ed elettroniche-"}
{"id": "514369", "revid": "1610933", "url": "https://it.wikipedia.org/wiki?curid=514369", "title": "George Eliot", "text": "Mary Anne Evans us\u00f2 uno pseudonimo maschile a partire dalla sua prima opera narrativa, \"Scenes of Clerical Life,\" come era comune a quel tempo per le scrittrici (per esempio, le sorelle Bront\u00eb). Lo fece per due ragioni: da un lato, come disse lei stessa, per essere presa sul serio ed evitare che i suoi romanzi fossero letti col preconcetto che si trattasse di sola letteratura \"per signore\", e quindi minore, non comparabile alla grande letteratura; dall'altro lato desiderava tenere le sue opere al riparo del pregiudizio sociale che la colpiva in quanto compagna di un uomo sposato, il filosofo e critico George Henry Lewes, con il quale visse vent'anni. Fu solo dopo aver raggiunto una certa fama come romanziera che si fece avanti per rivendicare le proprie opere, con lo scandalo di molti lettori; e nonostante il successo, le occorse ancora molto tempo per essere accettata nella buona societ\u00e0. Continu\u00f2 sempre comunque ad usare lo pseudonimo con cui era diventata celebre.\nI suoi romanzi sono ambientati prevalentemente in Gran Bretagna e sono famosi per lo stile realista e l'approfondimento psicologico dei personaggi.\nBiografia.\nMary Anne Evans era la terza figlia di Robert Evans e Christiana Pearson. Oltre a una sorella e a un fratello maggiori, Mary Anne (spesso chiamata pi\u00f9 brevemente Marian) ebbe anche due fratellastri, frutto del precedente matrimonio del padre con Harriet Poynton. Il padre, Robert, era amministratore di una tenuta. All'inizio del 1820 la famiglia si trasfer\u00ec in una localit\u00e0 chiamata Griff, a met\u00e0 strada tra Nuneaton e Coventry.\nLa giovane Evans mostr\u00f2 subito un'intelligenza particolarmente brillante e, grazie all'importante ruolo svolto dal padre nella zona, riusc\u00ec ad accedere alla biblioteca di Arbury Hall che si rivel\u00f2 fondamentale per la sua formazione culturale. Anche la religione influenz\u00f2 notevolmente la sua vita: crebbe infatti in una famiglia anglicana appartenente alla \"Chiesa bassa\", ma a quell'epoca il territorio delle Midlands era un'area occupata da molti dissidenti religiosi e quelle credenze entrarono a far parte della sua educazione. Frequent\u00f2 le scuole ad Attleborough, Nuneaton e Coventry come studentessa interna. La sua insegnante a Nuneaton (Maria Lewis, la destinataria delle sue prime lettere) era anglicana, e la scuola di Coventry era gestita da suore battiste.\nNel 1836 mor\u00ec la madre e la Evans lasci\u00f2 la scuola per occuparsi della casa, ma continu\u00f2 gli studi con un insegnante privato e grazie ai consigli di Maria Lewis. Il fratello, Isaac, si spos\u00f2 quando lei aveva 21 anni e prese possesso della casa di famiglia, cos\u00ec la Evans e il padre si trasferirono a Foleshill, vicino a Coventry. La vicinanza con la buona societ\u00e0 di Coventry le permise di fare delle nuove conoscenze anche con personalit\u00e0 di spicco, come Charles e Clara Bray. Charles Bray si era arricchito con la fabbricazione di nastri e aveva speso le proprie ricchezze per la costruzione di scuole ed altre opere filantropiche. Era un libero pensatore in questioni religiose e un progressista in politica, e la sua casa a Rosehill era un luogo di incontro e di dibattito per i sostenitori delle teorie pi\u00f9 radicali. Mary Ann conobbe diverse persone a casa di Bray, tra le quali Robert Owen, Herbert Spencer, Harriet Martineau e Ralph Waldo Emerson. Grazie a questo tipo di conoscenze, Mary Ann venne iniziata a forme di pensiero molto pi\u00f9 liberali, che confermarono i suoi dubbi sulla verit\u00e0 letterale della Bibbia, e smise di andare in chiesa. Aver messo in questione la fede religiosa caus\u00f2 una rottura tra Mary Ann e la sua famiglia, e il padre minacci\u00f2 di cacciarla di casa, anche se questo non successe mai e, anzi, la ragazza continu\u00f2 a frequentare la chiesa e a fare da governante al padre fino alla morte di lui, nel 1849. La prima opera letteraria di rilievo di Mary Ann fu una traduzione della \"Vita di Ges\u00f9\" di David Strauss (1846), che complet\u00f2 dopo che un altro membro del circolo di Rosehill l'aveva lasciata incompiuta.\nImmediatamente dopo la morte del padre la Evans si rec\u00f2 in Svizzera con i coniugi Bray, dove visse a Ginevra in modo indipendente e fece amicizia con Fran\u00e7ois d'Albert Durade e sua moglie Juliet. Al suo ritorno si trasfer\u00ec a Londra con l'intenzione di diventare una scrittrice, in un primo tempo con il nome di Marian Evans. Soggiorn\u00f2 per un periodo nella casa di John Chapman, l'editore radicale che aveva conosciuto a Rosehill e che pubblic\u00f2 la sua traduzione. Chapman era diventato da poco proprietario della rivista di sinistra \"The Westminster Review\", e Marian nel 1851 ne divenne il vicedirettore. Nei successivi tre anni fu Marian a sbrigare il grosso del lavoro, anche se Chapman era formalmente il direttore; mandava avanti la rivista e allo stesso tempo collaborava scrivendo molti articoli, dalle monografie alla critica.\nLe donne scrittrici non erano cos\u00ec rare a quel tempo, ma il ruolo di Marian alla direzione di una rivista letteraria era decisamente inusuale e malvisto. Bench\u00e9 chiaramente molto determinata, Marian era facilmente suscettibile, depressa e paralizzata da insicurezze. Era consapevole della sua bruttezza ed ebbe a soffrire per innamoramenti \"imbarazzanti\", non ricambiati: ad esempio con il suo datore di lavoro Chapman (che era sposato e viveva con la moglie e l'amante) e con Herbert Spencer.\nIl filosofo e critico George Henry Lewes incontr\u00f2 Marian Evans nel 1851 e i due vissero insieme a partire dal 1854. Lewes era sposato con Agnes Jervis, ma avevano deciso di avere un matrimonio aperto; oltre ai tre figli avuti con Lewes, Agnes ebbe infatti diversi figli con un altro uomo. Lewes aveva delle difficolt\u00e0 legali nel divorziare da Agnes per adulterio perch\u00e9 aveva riconosciuto i figli della moglie come suoi. Nel 1854 Marian e Lewes partirono alla volta di Weimar e di Berlino a scopo di studio. Prima di recarsi in Germania Marian aveva continuato ad occuparsi di filosofia della religione con una traduzione di \"L'essenza del Cristianesimo\" di Ludwig Feuerbach e durante il suo soggiorno all'estero scrisse alcuni saggi ed inizi\u00f2 la traduzione dei libri dell\"'Etica\" di Spinoza, un lavoro che complet\u00f2 solo anni pi\u00f9 tardi e fu pubblicato dopo la sua morte.\nIl viaggio in Germania fu anche una di luna di miele per Marian e Lewes: da quel momento si considerarono sposati, e Marian si faceva chiamare \"Mrs Evans Lewes\". Nella societ\u00e0 vittoriana non era insolito intrattenere delle relazioni extraconiugali, purch\u00e9 si salvassero le apparenze e si mantenesse una certa discrezione. Ci\u00f2 che fece scandalo e attir\u00f2 accuse di bigamia fu la pubblica ammissione della relazione da parte dei Lewes. Al loro ritorno in Inghilterra vissero lontani dalla societ\u00e0 letteraria di Londra, evitando ogni contatto e venendo ripagati in egual misura. Continuando a scrivere articoli per la \"Westminster Review\", Marian decise di scrivere romanzi e uno degli ultimi saggi pubblicati sulla \"Review\" si pu\u00f2 considerare il suo manifesto letterario: Silly Novels by Lady Novelists. Il saggio criticava le trame ridicole e banali di certi romanzi dell'epoca scritti da donne. In altri scritti l'autrice elogia il realismo dei romanzi europei dell'epoca. Adott\u00f2 a quell'epoca anche un nuovo pseudonimo, con il quale sar\u00e0 ricordata per sempre: George Eliot. Il nome maschile servir\u00e0 a distanziarla dalle scrittrici dei romanzi da lei giudicati ridicoli, ma anche a nascondere la delicata questione del suo stato coniugale.\nNel 1857 il \"Blackwood's Magazine\" pubblic\u00f2 \"Amos Barton\", la prima delle \"Scenes of Clerical Life\" (\"Scene di vita clericale\"), che venne accolta favorevolmente come, in seguito, le \"Scene\" successive. Il primo romanzo completo, pubblicato nel 1859, fu \"Adam Bede\", che riscosse un successo immediato, suscitando nei lettori un vivo interesse per l'autore. Si riteneva che \"Scene di vita clericale\" fosse stato scritto da un curato di campagna o forse dalla moglie di un pastore. La curiosit\u00e0 sull'autore aument\u00f2 con l'incredibile popolarit\u00e0 raggiunta da \"Adam Bede\", e ci fu persino un uomo, tale Joseph Liggins, che rivendic\u00f2 la paternit\u00e0 del romanzo. Alla fine il vero George Eliot fece un passo avanti e Marian Evans Lewes ammise di essere l'autrice dell'opera. Le rivelazioni sulla vita privata di Eliot sorpresero e scossero molti fra gli ammirati lettori dei suoi lavori, ma apparentemente non intaccarono la sua popolarit\u00e0 come autrice. La relazione di Eliot con Lewes diede alla donna il coraggio e la stabilit\u00e0 necessarie sia per scrivere romanzi, sia per liberarsi dalle insicurezze, ma ci volle ancora del tempo prima che la coppia venisse accettata dalla buona societ\u00e0. La piena accettazione fu finalmente confermata nel 1877, quando vennero presentati alla Duchessa di Argyll, figlia della Regina Vittoria; entrambe erano lettrici di George Eliot.\nDopo la popolarit\u00e0 di \"Adam Bede\", continu\u00f2 a scrivere romanzi di successo per i successivi quindici anni. Il suo ultimo romanzo fu \"Daniel Deronda\", scritto nel 1876. Dopo quest'opera la coppia si trasfer\u00ec a Witley nel Surrey, ma a partire da quel momento la salute di Lewes peggior\u00f2 ed egli mor\u00ec due anni dopo, il 30 novembre 1878. Eliot trascorse i successivi due anni a curare la pubblicazione dell'ultimo lavoro di Lewes, \"Life and Mind\" (\"Vita e mente\"), e trov\u00f2 conforto in John Walter Cross, un giovane agente d'affari scozzese che aveva perso la madre da poco.\nIl 6 maggio 1880 George Eliot sfid\u00f2 ulteriormente le convenzioni sociali sposandolo, nonostante fosse di vent'anni pi\u00f9 giovane. Cambi\u00f2 cos\u00ec nuovamente nome, questa volta legalmente, in Mary Ann Cross. Il matrimonio quantomeno fece piacere al fratello Isaac, che aveva tagliato i ponti con la sorella a causa della sua convivenza con Lewes, ma che in questa occasione le invi\u00f2 le felicitazioni. John Cross era un personaggio abbastanza instabile: durante la luna di miele a Venezia ebbe una crisi (depressiva o delirante) e si butt\u00f2 dal balcone dell'hotel sul Canal Grande mentre la moglie parlava col medico in un'altra stanza. Sopravvisse e la coppia fece ritorno in Inghilterra. Si trasferirono in una nuova casa a Chelsea, ma Eliot contrasse un'infezione alla gola che, associata alla disfunzione ai reni di cui soffriva da alcuni anni, la port\u00f2 alla morte il 22 dicembre del 1880 a 61 anni.\nCome non credente dichiarata, e a causa della sua irregolare relazione con Lewes, non pot\u00e9 avere sepoltura a Westminster Abbey, come avrebbe desiderato, ma \u00e8 sepolta nel cimitero di Highgate a Londra nell'area riservata ai dissidenti religiosi accanto a George Henry Lewes.\nIl giudizio letterario.\nL'opera pi\u00f9 famosa di Eliot, \"Middlemarch\" (\"Middlemarch: studi di provincia\"), \u00e8 un punto di svolta nella storia del romanzo. Usando abilmente contrappunto e trama, Eliot presenta le vicende di un gruppo di abitanti di un piccolo villaggio inglese alla vigilia della riforma elettorale (\"Reform Bill\") del 1832. I personaggi principali, Dorothea Brooke e Tertius Lydgate, desiderano ardentemente una vita eccezionale ma sono fortemente limitati sia dalle loro stesse aspettative irreali, sia dalla societ\u00e0 conservatrice. Il romanzo \u00e8 degno di nota per la sua profonda introspezione psicologica e per i sofisticati ritratti dei personaggi.\nGli scritti di Eliot rivelano tutti un acuto senso della politica e dei condizionamenti sociali. Da \"Adam Bede\" a \"Il mulino sulla Floss\" (\"The Mill on the Floss\") e in \"Silas Marner\" (uno dei pi\u00f9 letti), Eliot presenta dei casi di emarginazione sociale nelle piccole citt\u00e0. Nessun autore, dopo Jane Austen, \u00e8 stato cos\u00ec consapevole e acuto, a livello sociale, nel descrivere l'ipocrisia dei signorotti di campagna. \"Felix Holt, the Radical\" e \"The Legend of Jubal\" sono dei romanzi chiaramente politici, e anche in \"Middlemarch\" le crisi politiche sono il punto nevralgico dell'opera. I lettori dell'epoca vittoriana apprezzavano i suoi libri soprattutto per le descrizioni di questa societ\u00e0 provinciale, che Eliot scriveva ricorrendo ai propri ricordi d'infanzia. Inoltre, come Wordsworth, Eliot riteneva che i dettagli mondani della vita di campagna fossero estremamente significativi. I suoi interessi, tuttavia, non restarono confinati alle sue radici nella provincia inglese. \"Romola\", una novella storica ambientata nella Firenze del tardo XV secolo e che include fra i personaggi Girolamo Savonarola, testimonia un allargamento di prospettiva, e \"The Spanish Gypsy\" fu un coraggioso tentativo di scrivere in versi, anche se la popolarit\u00e0 di questo lavoro non \u00e8 stata duratura.\nEliot si interess\u00f2 sempre molto alla filosofia morale e alla comprensione del fenomeno religioso da un punto di vista umano, a cominciare dalle sue traduzioni giovanili di Strauss, Feuerbach e Spinoza. L'influenza profonda di queste letture si sente nella sua narrativa, scritta con un tipico senso di umanesimo agnostico, che le \u00e8 proprio. Particolarmente l'aveva convinta la concezione del cristianesimo di Feuerbach, che considera la fede come una proiezione della natura umana al di fuori di s\u00e9, in una figura divina. Nella novella \"Romola\" la protagonista interpreta il linguaggio religioso in termini umani e secolari, in maniera sorprendentemente moderna. Pur non essendo religiosa, ed essendo anzi critica nei confronti della religione, Eliot tuttavia mantenne sempre un atteggiamento di rispetto nei confronti della tradizione religiosa, e dei suoi riflessi morali.\nGli elementi religiosi presenti nei romanzi di Eliot sono spesso dovuti alla educazione ricevuta; per esempio le esperienze di Maggie Tulliver, protagonista di \"The Mill on the Floss\", sono simili a quelle della stessa Mary Anne Evans. Nel convincimento di Silas Marner che la sua alienazione dalla chiesa coincida anche con l'alienazione dalla societ\u00e0, si rispecchia il rifiuto della pratica religiosa da parte dell'autrice. L'opera maggiormente autobiografica a questo proposito \u00e8 \"Looking Backwards\", un capitolo di \"Impressions of Theophrastus Such\", il suo ultimo lavoro edito.\nNel periodo di \"Daniel Deronda\", le vendite dei libri di Eliot erano in calo e la sua fama si era un po' appannata. A ci\u00f2 si aggiunse la biografia scritta dal marito dopo la morte di Eliot, uno scritto che la idealizzava come una santa, un'immagine totalmente in disaccordo con la vita anticonformista che effettivamente aveva condotto. Nel XX secolo venne difesa da un nuovo gruppo di critici, tra i pi\u00f9 eminenti Virginia Woolf che defin\u00ec \"Middlemarch\" \"uno dei pochi romanzi inglesi scritti per adulti\". I numerosi adattamenti cinematografici e televisivi dei libri di Eliot hanno portato nuovamente questa autrice alla ribalta, facendola conoscere a moltissimi lettori.\nCome autrice Eliot ebbe successo non solo nelle vendite; era e rimane una delle scrittrici pi\u00f9 apprezzate per lo stile e la chiarezza del suo pensiero. Le strutture sintattiche di Eliot sono solide, libere e ben equilibrate; nella scrittura mescola con un'insolita padronanza limpidezza, acutezza di osservazione e ironia."}
{"id": "514375", "revid": "287204", "url": "https://it.wikipedia.org/wiki?curid=514375", "title": "Francesco Granacci", "text": "Biografia.\nNacque nella frazione di Villamagna, oggi nel comune di Volterra\nSi form\u00f2 alla bottega di Domenico Ghirlandaio, dove si esercitava anche Michelangelo, che divent\u00f2 suo amico e con il quale fu scelto per frequentare la scuola di Lorenzo il Magnifico nel Giardino di San Marco. Assimil\u00f2 cos\u00ec bene la lezione quattrocentesca, che in un lungo arco della sua produzione rimase fedele a certi stilemi nei dettagli e nelle composizione, rendendo talvolta assai incerta la datazione delle sue opere, per la quale \u00e8 quindi fondamentale la sua biografia nelle \"Vite\" del Vasari, dove sono elencate numerose opere, tutte rintracciate anche se talvolta non databili esattamente.\nLe prime opere giovanili furono influenzate dallo stile di Filippino Lippi, come la \"Madonna in trono tra i Santi Michele e Giovanni Battista\" (Staatliche Museen, Berlino), l\"Adorazione del Bambino\" (Academy of Art di Honolulu) e le \"Quattro Storie di San Giovanni Battista\" (divise tra New York, Liverpool e Cleveland), dotate di una vivace vena narrativa e probabilmente create per una committenza privata fiorentina.\nNel 1508 and\u00f2 a Roma, dove, con altri artisti, aiut\u00f2 Michelangelo a trasferire i segni dei cartoni sulla volta della Cappella Sistina. Di nuovo a Firenze, dipinse una \"Madonna con Bambino fra i Santi Francesco e Gerolamo\" per il convento degli Agostiniani di San Gallo (oggi alla Galleria dell'Accademia), la \"Madonna della Cintola\" per la Compagnia di San Benedetto Bigi, e nel 1515 partecip\u00f2 alla realizzazione degli apparati per la visita a Firenze di papa Leone X; dello stesso periodo le \"Storie di San Giuseppe\" (divise tra gli Uffizi e Palazzo Davanzati).\nLa piena maturit\u00e0 artistica si ebbe attorno al 1519, con opere come la \"Madonna col Bambino e San Giovannino\" (Museo di Arte Occidentale e Orientale di Odessa), con il superamento degli stilemi quattrocenteschi verso un senso pi\u00f9 complesso e moderno dello spazio compositivo e del movimento. Opere del 1520-1525 tradiscono un'influenza diretta di Fra Bartolomeo (\"Madonna in trono tra San Sebastiano e San Francesco\" a Castelfiorentino, \"Sacra Conversazione\" a Montemurlo), mentre \u00e8 ascrivibile all'influsso di Pietro Perugino la pala della \"Vergine Assunta e quattro santi\" (Galleria dell'Accademia, Firenze, 1525 circa). Le influenze degli altri pittori manieristi portano nel frattempo la pittura del Granacci a soluzioni originali, che il pittore usa soprattutto nelle opere di dimensioni ridotte (come i pannelli per la Camera nuziale Borgherini, \"Cattura di Giuseppe\" e \"Giuseppe presenta al faraone i fratelli e il padre\"), mentre in quelle di grande formato predilige ancora uno stile classicheggiante.\nUn altro prestigioso incarico fu l'esecuzione di una pala per il convento di Sant'Apollonia, secondo il Vasari dipinta su uno schema fornito dallo stesso Michelangelo, della quale rimangono solo alcuni frammenti, fra cui alcune tavole della predella con l\"Annunciazione\" e le \"Storie dei santi martiri\", dalla tecnica sicura e fluente, vivaci espressivamente.\nSpigliatamente manierista \u00e8 anche la grande tela con l\"Entrata di Carlo VIII a Firenze\" (1527, Uffizi) o i \"Diecimila martiri\" nella Chiesa dei Santi Simone e Giuda a Firenze, entrambe della sua ultima fase.\n\u00c8 sepolto nella chiesa di Sant'Ambrogio a Firenze."}
{"id": "514379", "revid": "767487", "url": "https://it.wikipedia.org/wiki?curid=514379", "title": "Basil l'investigatopo", "text": "Basil l'investigatopo (\"The Great Mouse Detective\") \u00e8 un film d'animazione del 1986 diretto da Burny Mattison, David Michener, Ron Clements e John Musker. \u00c8 considerato il 26\u00ba classico Disney secondo il \"canone ufficiale\".\nIl soggetto \u00e8 tratto dalla serie di romanzi per l'infanzia \"Basil of Baker Street\" di Eve Titus, a sua volta parodia della saga di Sherlock Holmes ideata da Sir Arthur Conan Doyle. Il film racconta comunque una trama originale e trae dalla serie di Titus solo i tre personaggi principali.\nTrama.\nLondra, 1897. Hiram Flaversham, un topo giocattolaio di origini scozzesi, festeggia il compleanno di sua figlia Olivia donandole una ballerina meccanica. All'improvviso per\u00f2 Vampirello, un pipistrello con un'ala spezzata e una gamba di legno, irrompe nel loro negozio e rapisce il padre. La piccola Olivia, scampata al sequestro, va alla ricerca di Basil di Baker Street, un rinomato topo investigatore, affinch\u00e9 possa aiutarla a trovare il padre. Sulla strada Olivia si imbatte fortunatamente nel medico David Q. Topson, che stava cercando casa a Londra e decide di aiutare la piccola accompagnandola da Basil.\nVampirello porta Flaversham al cospetto del suo padrone, il diabolico ratto Professor Rattigan, grande criminale e nemesi di Basil, che costringe il giocattolaio a costruire un automa a orologeria che abbia l'aspetto di Maustarda, la Regina dei topi.\nTopson e Olivia giungono a casa di Basil: quest'ultimo all'inizio \u00e8 riluttante ad accettare il caso, ma quando Olivia gli parla di Vampirello si rende conto che seguendo il caso potrebbe risalire a Rattigan e al suo covo e accetta di aiutare la bambina. Basil fa annusare il berretto di Vampirello a Ugo, un cane dotato di un infallibile olfatto che scova il pipistrello in un negozio di giocattoli per umani mentre \u00e8 intento a rubare utensili, ingranaggi e le uniformi reali dei soldatini di piombo. Durante una colluttazione con Basil, Vampirello riesce a rapire Olivia, ma perde il foglio dov'era stata scritta da Rattigan la lista di cose da rubare.\nGrazie all'analisi chimica del foglio, Basil scopre che il rifugio di Rattigan \u00e8 nei pressi di una locale malfamato sulla riva del Tamigi. Vestitisi da marinai, Basil e Topson entrano in incognito all'interno della locanda Rat Trap, dove trovano e pedinano Vampirello fino al quartier generale di Rattigan. Il diabolico professore, per\u00f2, aveva previsto che Basil avrebbe trovato il suo nascondiglio e li aspettava con un'imboscata: entrambi vengono cos\u00ec catturati e legati a una trappola mortale, che scatter\u00e0 al termine di una canzone. Rattigan e i suoi scagnozzi vanno quindi al Buckingham Palace, dove rapiscono e immobilizzano la Regina dei topi, pronta a essere data in pasto a Lucrezia, la feroce gatta di Rattigan, e la sostituiscono con l'automa, che Flaversham \u00e8 costretto a manovrare, che eleggere Rattigan come Re d'Inghilterra. Intanto, Basil riesce a scoprire il punto debole della trappola e a cos\u00ec liberarsi con Topson e Olivia. I tre arrivano in tempo al palazzo e salvano la Regina, mentre Lucrezia \u00e8 scacciata da Ugo e, nella fuga, entra per errore nella tenuta dei cani reali, finendo probabilmente sbranata.\nBasil mette fuori gioco gli scagnozzi di Rattigan, libera Flaversham che si ricongiunge con la figlia, e smaschera il malvagio ratto; questi per\u00f2 riesce a prendere in ostaggio Olivia e a fuggire con Vampirello a bordo di un dirigibile. Basil, Topson e Flaversham li inseguono tramite una mongolfiera costruita con una bandiera britannica e dei palloncini. Rattigan cerca di guadagnare terreno gettando Vampirello dal dirigibile per alleggerire il carico, ma dopo un rocambolesco inseguimento Rattigan, Olivia e Basil si schiantano contro l'orologio del Big Ben. Dopo una colluttazione, Basil riesce a salvare Olivia dalle grinfie di Rattigan e la riconsegna al padre: fuori di s\u00e9 dalla collera, Rattigan svela la sua natura di ratto e attacca violentemente Basil, ma ha la peggio e muore precipitando dalla torre.\nBasil e Topson vengono ringraziati pubblicamente dalla Regina dei topi. Olivia e suo padre se ne vanno e anche Topson fa per andarsene alla ricerca di una nuova casa, ma proprio quando sta per uscire una cliente si presenta alla porta di Baker Street in cerca di aiuto. Basil e Topson decidono dunque di restare uniti e iniziano a indagare al nuovo caso insieme.\nProduzione.\n\"Basil l'investigatopo\" fu prodotto dalla Walt Disney Feature Animation e distribuito nei cinema statunitensi il 2 luglio 1986 dalla Walt Disney Pictures e dalla Buena Vista Distribution. Il film fu diretto da Burny Mattison, David Michener e dalla coppia John Musker e Ron Clements, che negli anni successivi diriger\u00e0 insieme anche \"La sirenetta\", \"Aladdin\", \"Hercules\", \"Il pianeta del tesoro\", \"La principessa e il ranocchio\" e \"Oceania\".\nIl film pu\u00f2 essere considerato un importante punto di svolta nella tradizione dei film d'animazione Disney per i suoi valori artistici, tecnici e simbolici. La colonna sonora di \"Basil l'investigatopo\" include tre canzoni (due di Henry Mancini e una di Melissa Manchester) che per la prima volta dai tempi di \"Robin Hood\" vengono incorporate nella storia e cantate dai protagonisti come in un vero musical, come poi saranno i film animati Disney degli anni successivi. \"Basil l'investigatopo\" e \"Taron e la pentola magica\" (uscito un anno prima, ma in produzione in contemporanea) furono inoltre i primi film Disney a fare uso della CGI, ma mentre nel secondo venne utilizzata solo per animare alcuni oggetti sporadici, nel primo fu utilizzata in maniera massiccia per realizzare e animare gli interni del Big Ben. Infine, \"Basil l'investigatopo\" fu un buon successo economico, sufficiente da convincere la direzione dell'azienda a non chiudere il reparto animazione che da tempo era in forte perdita e rischiava di essere smantellato. Per queste ragioni il film si pu\u00f2 considerare come il punto di transizione fra la \"vecchia\" generazione e quella del Rinascimento Disney.\nAccoglienza.\n\"Basil l'investigatopo\" \u00e8 uscito nelle sale il 2 luglio 1986 con recensioni positive e un buon successo finanziario, in netto contrasto con la performance fortemente negativa del precedente film d'animazione della Disney, \"Taron e la pentola magica\".\nCritica.\nSu Rotten Tomatoes il film ha ricevuto una valutazione di gradimento dell'80%, con una media di 7,12/10 sulla base di 25 recensioni. Il consenso del sito web recita: \u00ab\"Basil l'investigatopo\" potrebbe non classificarsi con i grandi Classici Disney, ma \u00e8 una visione piacevole e divertente con alcune immagini oscure e alla moda\u00bb. Su Metacritic ha un punteggio medio pari a 73/100 sulla base di 13 recensioni, indicando \"recensioni generalmente favorevoli\".\nCritici come Gene Siskel e Roger Ebert hanno apprezzato con entusiasmo il film; quest'ultimo ha elogiato l'animazione e paragonato il film a quelli dell'et\u00e0 d'oro della Disney. La recensione del film di Nina Darnron, del \"New York Times\", ha scritto che \u00abgli eroi sono attraenti, il cattivo Rattigan ha quello speciale talento Disney, e la sceneggiatura \u00e8 arguta e non eccessivamente sentimentale\u00bb. Johanna Steinmetz, del \"Chicago Sun-Times\", ha valutato positivamente il film, scrivendo \u00abQuesto film \u00e8 carino, pi\u00f9 gradevole di \"Bianca e Bernie\" e \"Red e Toby\". La chiave per una buona animazione Disney \u00e8 il carattere e l'espressione del viso, e \"Basil l'investigatopo\" abbonda in entrambi\u00bb.\nBotteghino.\nA fronte di un budget di oltre $14 milioni, il film ha incassato circa $50 milioni in tutto il mondo durante la sua uscita iniziale. Il suo successo a fronte di un basso budget, dopo le prestazioni insufficienti del suo predecessore \"Taron e la pentola magica\", ha dato alla nuova gestione della Disney fiducia nella fattibilit\u00e0 commerciale del loro reparto di animazione, sebbene l'incasso sia stato inferiore a \"Fievel sbarca in America\".\nIl film ha avuto una seconda edizione nelle sale il 14 febbraio 1992, incassando $13,288,756. Grazie a ci\u00f2 \"Basil l'investigatopo\" ha avuto un incasso nordamericano totale di $ 38,625,550 nelle sue due edizioni.\nEdizioni Home video.\nVHS.\nIn Italia il film \u00e8 uscito in VHS il 1\u00ba aprile 1993 da Walt Disney Home video.\nDVD.\nLa prima edizione in DVD del film \u00e8 uscita il 18 aprile 2003. La seconda edizione in DVD del film \u00e8 uscita il 12 novembre del 2010 in edizione speciale. Quest'edizione comprende tutti i contenuti speciali della precedente pi\u00f9 alcuni nuovi."}
{"id": "514380", "revid": "1005847", "url": "https://it.wikipedia.org/wiki?curid=514380", "title": "Partito Socialdemocratico di Bosnia ed Erzegovina", "text": "Il Partito Socialdemocratico di Bosnia ed Erzegovina (in bosniaco \"Socijaldemokratska Partija BiH\"; SDP) \u00e8 un partito politico della Bosnia ed Erzegovina.\nSDP \u00e8 il successore del Partito Comunista di Bosnia ed Erzegovina (SKBiH), fondato nel 1909. Nel 1990, dopo la caduta della dittatura comunista iniziata nel 1945, il SKBiH cambi\u00f2 nome in SDP e si un\u00ec ai \"Socialdemocratici di Bosnia ed Erzegovina\", abbandonando le tesi titoiste e aderendo al Partito Socialista Europeo. Attuale leader del partito \u00e8 Nermin Nik\u0161i\u0107.\nNel 1990, quando il Parlamento contava ancora 130 deputati, durante le prime elezioni democratiche, SDP raccolse il 17,5% dei voti e ottenne 27 seggi. Nel 1996, dopo la guerra civile che segn\u00f2 la fine della Jugoslavia, le elezioni per il nuovo Parlamento (42 membri) videro SDP calare al 5,7% dei voti e ottenere appena 2 seggi. Alle elezioni del 2000, SDP increment\u00f2 in modo considerevole i propri voti, giungendo al 18%, eleggendo 9 deputati e divenendo il primo partito della Bosnia ed Erzegovina assumendone il governo. Alle politiche del 2002, per\u00f2, SDP scese nuovamente, fermandosi all'11,5% dei voti ed eleggendo 4 deputati. \u00c8 stato, cos\u00ec, superato in termini di seggi da SDA, SDS e HDZ.\nNel 2006, alle elezioni presidenziali, \u017deljko Kom\u0161i\u0107 di SDP, precedendo Jovic Ivo Miro di HDZ, \u00e8 stato eletto Presidente della Comunit\u00e0 Croata. Alle contestuali elezioni per la Camera della Federazione di Bosnia ed Erzegovina , SDP ha conseguito il 15,3% dei consensi. Alle legislative per il Parlamento, SDP nella circoscrizione della FDE ha ottenuto il 15,6%. A livello generale SDP ha, quindi, ottenuto il 10,1%, calando dell'1,3% ma passando da 4 a 5 seggi. Ci\u00f2 nonostante i Socialdemocratici sono passati all'opposizione, sostituiti nella compagine di governo dall'Alleanza dei Socialdemocratici Indipendenti, che divenendo il primo partito ha espresso il presidente del Consiglio nella persona di Nikola \u0160piri\u0107.\nAlle elezioni generali del 2010 SDP riesce a rieleggere \u017deljko Kom\u0161i\u0107 alla Presidenza. Alle elezioni per la Camera dei Rappresentanti nella circoscrizione della Federazione ottiene il 26,07% ovvero il 17,32% a livello nazionale e diventando primo partito, conquistando 8 seggi. Alle contestuali elezioni per la Camera della Federazione di Bosnia ed Erzegovina SDP ottiene il 24,53% e ben 28 seggi. Ottiene anche 3 seggi all'Assemblea Nazionale della Republika Srpska, mentre alle elezioni cantonali ottiene il governo in 5 dei 10 cantoni della FBiH. SDP come primo partito torna alla guida dei governi a livello federale (2011-2015) e nazionale (2012-2015).\nAlle elezioni generali del 2014, SDP subisce la pi\u00f9 grande sconfitta elettorale della sua storia sia a causa del fallimento dei suoi governi che della scissione del Fronte Democratico (guidato proprio da \u017deljko Kom\u0161i\u0107 che si impone come prima forza di centrosinistra superando i socialdemocratici). Alle elezioni per la Camera dei Rappresentanti nella circoscrizione della Federazione ottiene il 9,45% e soli 3 seggi. Alle contestuali elezioni per la Camera della Federazione di Bosnia ed Erzegovina SDP riceve il 10,14% e 12 seggi. Rimane pertanto all'opposizione dei governi guidati dai nazionalisti di SDA e HDZ."}
{"id": "514381", "revid": "95875069", "url": "https://it.wikipedia.org/wiki?curid=514381", "title": "UZIX", "text": "UZIX \u00e8 un'implementazione di Unix per MSX e si basa sul sistema operativo UZI scritto da Douglas Braun.\nIl progetto attualmente \u00e8 ospitato da SourceForge.\nCaratteristiche.\nUZIX implementa quasi tutte le funzionalit\u00e0 della 7th Edition di UNIX. \nMentre la prima versione era pensata per girare su MSX1/2/2+/TR la seconda versione richiede un MSX2/2+/TR. \nI sorgenti sono scritti in C, e compilati grazie al Turbo C (PC) o all'Hitech C (MSX). Il codice di UZIX non contiene parti proprietarie di AT&amp;T e quindi non \u00e8 soggetto ad alcun copyright.\nIl numero dei processi \u00e8 limitato dallo spazio di swap disponibile, con un massimo di 31 per UZIX 1.0 e 252 per UZIX 2.0.\nVersioni.\nUZIX 1.0.\n\u00c8 la prima versione di UZIX portata su piattaforme MS-DOS e MSX da Archi Schekochikhin e Adriano Rodrigues da Cunha. \nMentre la versione per MS-DOS non \u00e8 mai andata oltre la beta; la versione per MSX \u00e8 arrivata a una versione stabile di produzione.\nUZIX 2.0.\nSeconda e pi\u00f9 matura versione del sistema operativo comprende un kernel pi\u00f9 grande, comprendente un maggior numero di funzioni, e un maggior spazio per le applicazioni. \nAnche UZIX 2.0 \u00e8 sviluppato e seguito da Adriano Cunha e deve molti dei suoi sviluppi a Archi Schekochikhin."}
{"id": "514382", "revid": "2085351", "url": "https://it.wikipedia.org/wiki?curid=514382", "title": "Calcio saponato", "text": "Il calcetto saponato o calcetto su sapone \u00e8 un gioco ed una variante del gioco del calcetto che si gioca su un materasso gonfiabile di gomma dalle dimensioni minime di 9 metri per 6. L'intera area di gioco \u00e8 cosparsa di acqua e sapone, particolare che rende instabile la posizione dei giocatori. La difficolt\u00e0 e la bellezza del gioco consistono proprio nel correre e mantenere l'equilibrio sul fondo scivoloso.\nLe regole assomigliano a quelle del normale calcio a 5: i tempi di gioco sono due, da dieci minuti ciascuno. Data la struttura del campo da gioco, \u00e8 ammesso il gioco di sponda, e la rimessa laterale \u00e8 prevista solo nel caso in cui la palla esca completamente dal campo. Contrariamente al normale calcio a cinque, le rimesse laterali si battono con i piedi, mentre i calci d'angolo con le mani.\nI giocatori, cinque per squadra, devono indossare un casco di protezione e non possono porre in essere comportamenti antisportivi o pericolosi, pena l'ammonizione o, nei casi pi\u00f9 gravi, l'espulsione. Ai giocatori non \u00e8 consentito indossare calzini o altri indumenti ai piedi che possano impedire lo scivolamento sul campo. Ogni squadra ha un numero indefinito di riserve.\nIl blisghetto.\nIl blisghetto \u00e8 il nome dialettale originale del calcio saponato, derivante dal dialetto modenese, e precisamente dal verbo \"blisgh\u00e9r\", che significa \"scivolare\"; il neologismo \"blisghetto\" \u00e8 un evidente calco del termine \"calcetto\". \nFin dalle origini, il torneo di blisghetto spilambertese ha previsto sia un campionato maschile sia un campionato femminile.\nRegole proprie del blisghetto riguardano l'abbigliamento (si gioca in costume da bagno o indumenti molto leggeri, anche se molti giocatori consigliano l'uso di una doppia mutanda per prevenire le irritazioni dovute alle infiltrazioni di sapone), l'igiene e la sicurezza (si consiglia ai giocatori un accurato \"pedicure\" e \"manicure\", e di non indossare anelli, braccialetti o altri ciondoli).\nStoria.\nIl nome \"blisghetto\" \u00e8 proprio del calcio su sapone giocato nel paese di Spilamberto in provincia di Modena e negli immediati dintorni. Il gioco venne introdotto a Spilamberto verso la met\u00e0 degli anni ottanta e da allora viene organizzato regolarmente da un gruppo di giovani che si tramandano questa passione. Negli ultimi anni, il Torneo di Blisghetto locale \u00e8 organizzato dal Gruppo Giovani del Circolo ANSPI di Spilamberto, su base volontaria e senza scopi di lucro.\nLa XX edizione, giocata dall'11 al 20 giugno 2009, ha visto la partecipazione di ben 48 squadre maschili e 12 femminili, numeri che si manterranno anche nelle edizioni successive.\nPer l'edizione 2014, per festeggiare i 25 anni di attivit\u00e0 del famoso torneo, viene realizzato a grande richiesta un impianto di nebulizzazione dell'acqua, per permettere al pubblico di rinfrescarsi anche nelle giornate pi\u00f9 calde della stagione. Ma le novit\u00e0 si susseguono di anno in anno: nel 2016, per esempio, \u00e8 stato predisposto uno SKYBOX per godere delle partite di Euro 2016 in Francia.\nIl record assoluto di squadre partecipanti spetta poi alla XXVI edizione in cui ai 48 classici posti disponibili per la competizione maschile (bruciati in poche ore) si aggiunge un'elevata richiesta di partecipazione del gentilsesso. Si raggiungono cos\u00ec le 18 squadre femminili, per un totale di 66 squadre iscritte.\nLa squadra campione in carica per il torneo maschile \u00e8 \"At\u00e9int c'as sblesga\", al secondo successo consecutivo, disputando una combattuta finale vinta con il risultato di 6-3 contro i \"Puffi\", vincitori della XX edizione. \nIl torneo femminile \u00e8 vinto dalla formazione delle \"Gin Toniche\" battendo in finale le \"A.C. Picchia\".\nNegli ultimi anni il numero di tornei \u00e8 in continuo aumento. I pi\u00f9 importanti sono, oltre al gi\u00e0 citato torneo di blisghetto di Spilamberto (il pi\u00f9 antico), quello di San felice sul panaro (il pi\u00f9 grande d'italia per numero di squadre), il torneo \"Pandora\" che si disputa interamente in notturna nella piazza principale della citt\u00e0 di Sassuolo,e il torneo di Lugo organizzato da un gruppo di liceali residenti nella citt\u00e0 stessa (anche se con regole leggermente diverse). \nInoltre, all'inizio degli anni duemila, nacque il calcetto saponato di Villa Terracini a Osteria Nuova, che come ogni anno nel mese di Giugno, viene organizzato dai ragazzi del paese che si tramandano la tradizione e l'arte di costruzione del campo da gioco, custodita da loro gelosamente. \nNell'ambito regionale, la prima edizione svolta nel 1996, necessita di una citazione il torneo da 32 squadre maschili e 16 femminili 'Calciosplash di Lizzana', organizzato dal GSP Lizzana, nella provincia di Trento. Nel 2019 si \u00e8 svolta la ventesima edizione. Record di presenze nel pubblico che superavano le 3000 persone.\nRegole e organizzazione di un Torneo.\nIl Calcio Saponato ha delle regole ben precise:\nTecnica di costruzione.\nNegli ultimi anni, si sono molto diffusi campi prefabbricati e gonfiabili per il calcio su sapone. Il blisghetto originale, tuttavia, viene giocato su un campo artigianale, costituito da uno spesso fondo di paglia e da sponde sempre di paglia (formate dai cosiddetti \"bal\u00ecni\", cio\u00e8 piccole balle di paglia legate a forma di parallelepipedo), il tutto coperto da un telone di plastica che viene poi abbondantemente innaffiato con acqua e sapone (detersivo).\nSecondo gli organizzatori storici del blisghetto spilambertese la tecnica tradizionale di costruzione del campo, che viene di anno in anno affinata e migliorata, offre garanzie di comodit\u00e0, giocabilit\u00e0 e sicurezza superiori a quelle dei campi gonfiabili o prefabbricati."}
{"id": "514383", "revid": "124876081", "url": "https://it.wikipedia.org/wiki?curid=514383", "title": "Dennis Quaid", "text": "Biografia.\nDennis Quaid \u00e8 nato a Houston, Texas, figlio di William Rudy, elettricista, e di Juanita Bonniedale Jordan; i suoi genitori divorziarono nel 1972. Inizia lo studio attoriale durante le scuole superiori, abbandonando poi l'Universit\u00e0 di Houston per recarsi a Los Angeles in cerca di una scrittura. Segue le orme del fratello, Randy Quaid, che ha gi\u00e0 costruito una carriera cinematografica di buon successo. Dennis incontra invece diverse difficolt\u00e0, fino alla prima apparizione in un ruolo secondario in \"All American Boys\" di Peter Yates, nel 1979. Il ruolo che lo pone all'attenzione dei produttori hollywoodiani \u00e8 per\u00f2 la sua interpretazione in \"Uomini veri\" di Philip Kaufman del 1983. \u00c8 anche musicista, e suona con la sua band, The Sharks.\nVita privata.\nDi religione battista, Quaid \u00e8 stato sposato quattro volte: con l'attrice P.J. Soles nel 1978, e hanno divorziato nel 1983. \nSul set de \"Lo squalo 3\", ha conosciuto l'attrice Lea Thompson, con cui ha avuto una relazione dal 1983 al 1989. \nNel 1991 ha sposato l'attrice Meg Ryan, da cui ha avuto un figlio, Jack (24 aprile 1992), anche lui diventato attore; i due si sono separati nel 2000 divorziando l'anno dopo. \nNel 2004 si \u00e8 fidanzato con l'agente immobiliare Kimberly Buffington, che ha sposato nello stesso anno; hanno avuto due gemelli, Thomas Boone e Zoe Grace (8 novembre 2007), tramite madre surrogata. Nel 2012 si sono separati, ma si sono riconciliati nella primavera dell'anno seguente; nel giugno 2016 la coppia ha dichiarato di essersi nuovamente separata e ha divorziato nell'aprile 2018.\nNell\u2019ottobre 2019 annuncia il suo fidanzamento con Laura Savoie, una studentessa dell\u2019universit\u00e0 del Texas.\nDoppiatori italiani.\nNelle versioni in italiano dei suoi film, Dennis Quaid \u00e8 stato doppiato da:\nDa doppiatore \u00e8 sostituito da:"}
{"id": "514387", "revid": "1735139", "url": "https://it.wikipedia.org/wiki?curid=514387", "title": "Rem Koolhaas", "text": "Biografia.\nTra i pi\u00f9 influenti e discussi teorici dell'architettura contemporanea, alcuni dei suoi libri sono diventati veri e propri \"best seller\". Nel 1975 fonda con Madelon Vriesendorp ed Elia e Zoe Zenghelis l\"'Office for Metropolitan Architecture\" (OMA), di cui nel 1977 diverr\u00e0 socia anche Zaha Hadid. Oltre alla progettazione di edifici in tutto il mondo con OMA, Koolhaas lavora a discipline non architettoniche \u2013 tra cui politica, editoria, media, moda e sociologia \u2013 attraverso il \"think tank\" AMO, fondato nel 1999, che rappresenta la controparte dell'OMA sul versante della ricerca.\nNel 1978 scrive \"Delirious New York\", testo che gli d\u00e0 subito fama sulla scena internazionale. In questo libro, raccontando la storia di New York e dei suoi edifici, cerca di spiegare il motivo per il quale una citt\u00e0 quasi per nulla pianificata abbia dato forma alla nostra contemporaneit\u00e0 in un modo in cui non sono riusciti a fare gli architetti del Movimento Moderno con le loro utopie metropolitane. Nel libro afferma\nNel 1980 \u00e8 uno degli architetti chiamati da Paolo Portoghesi alla Biennale di Venezia per partecipare all'installazione \"Strada Novissima\", che diverr\u00e0 manifesto dell'Architettura postmoderna.\nNel 1991 porta a compimento la celebre \"Villa Dall'Ava\" a Saint Cloud, nell'\u00cele-de-France, su commissione dei signori Boudet. Villa Dall'Ava si organizza in un corpo longitudinale delimitato alle estremit\u00e0 da due corpi trasversali, impostati su alti pilotis in acciaio, con la piscina sulla copertura. Lo spazio che l'architetto olandese raccoglie nella sua casa \u00e8 molto complesso, segnato da percorsi inaspettati e vedute accidentali. Villa Dall'Ava incarna il fantastico metropolitano, il desiderio di diversit\u00e0 sociale di cui Koolhaas parla nei suoi libri, contrapponendosi in maniera decisa alla classica edilizia residenziale dell'alta borghesia della zona. I materiali usati riprendono quelli di un cantiere, con la rete da cantiere in plastica arancione che diventa il parapetto del tetto terrazza.\nNel 1995 in \"S, M, L, XL: Small, Medium, Large, Extra-Large\" riaffronta il tema della modernit\u00e0 nella sua antitetica estraneit\u00e0 alle regole dell'architettura tradizionale.\nIn \"Junkspace\" teorizza quella che chiama \"bigness\", intendendo l\"'architettura estrema\" per dimensioni, per complessit\u00e0, che diventa una vera e propria citt\u00e0 nella citt\u00e0: \nIl messaggio fondamentale della \"bigness\" \u00e8 secondo Rem Koolhaas, \"Fuck the contest!\" (\"fanculo il contesto!\").\n\"Archistar\" per eccellenza, abituale frequentatore di eventi mondani, dal suo legame con Miuccia Prada \u00e8 nata una lunga collaborazione che lo ha portato a realizzare gli \"stores\" della maison a New York e Los Angeles nonch\u00e9 numerosi allestimenti in occasione delle sfilate.\nNel 2014 \u00e8 direttore della XIV Biennale di architettura di Venezia da titolo \"Towards a New Avant Garde\"."}
{"id": "514388", "revid": "785863", "url": "https://it.wikipedia.org/wiki?curid=514388", "title": "Pippus Augustus", "text": ""}
{"id": "514389", "revid": "729019", "url": "https://it.wikipedia.org/wiki?curid=514389", "title": "Compagnie di contenimento e intervento risolutivo", "text": "Le Compagnie di contenimento e intervento risolutivo (o CCIR) sono stati reparti dei Carabinieri formati appositamente per fronteggiare le manifestazioni avvenute a Genova durante il G8 del 2001,furono disciolte nel 2003. Le CCIR furono organizzate traendo personale dai battaglioni della Prima Brigata Mobile Carabinieri, integrato con elementi della Seconda Brigata Mobile Carabinieri normalmente non impiegata, al contrario dell'altra, in operazioni di ordine pubblico in Italia ma solo esclusivamente per interventi in zone di guerra all'estero.\nStoria.\nLa costituzione di una compagnia di contenimento e intervento risolutivo prende forma negli Stati Uniti d'America dove, contro i manifestanti in genere e contro i Black Bloc in particolare, veniva impiegata la Guardia Nazionale. Episodi del genere avvennero:\nDa tali esperienze di gestione dell'ordine pubblico nacque l'idea di un reparto capace di fronteggiare i manifestanti pi\u00f9 violenti, da poter impiegare in caso di bisogno.\nOrganigramma.\nIl colonnello Leonardo Leso era il comandante delle CCRI, il tenente colonnello Giovanni Truglio era il vice comandante.\nIl CCRI era organizzato in cinque Compagnie:\nIl sottotenente Ernesto Imperato afferma che il comando il giorno 20 era diverso: 1\u00ba plotone sottotenente Guido Cioli, 2\u00ba plotone sottotenente Marco Scarafoni, 3\u00ba plotone sottotenente Alessandro Tosto.\nOgnuno dei battaglioni era composto dalle 150 alle 200 unit\u00e0, per un totale complessivo di 920 uomini circa.\nGli ufficiali provenivano anche dal 7\u00ba Reggimento carabinieri \"Trentino-Alto Adige\" di Bolzano, dal 13\u00ba Reggimento carabinieri \"Friuli Venezia Giulia\" di Gorizia e dal 1\u00ba Reggimento carabinieri paracadutisti \"Tuscania\".\nAddestramento.\nL'addestramento dei CCIR avvenne al Nucleo Logistico addestrativo di Velletri, e dur\u00f2 circa un mese e mezzo. In seguito il Nucleo fu spostato a Genova in occasione del G8.\nStrategia.\nCoordinatore dei CCIR fu il tenente colonnello Giovanni Truglio: di servizio a Vibo Valentia, come Comandante del Gruppo Operativo Calabria, venne trasferito a Velletri ed infine a Genova, per pochi giorni.\nI cinque ufficiali al comando delle Compagnie erano i capitani Antonio Bruno, Paolo Nardelli, Claudio Cappello, Bianchi e il maggiore Zanaroli.\nGiovanni Truglio, come coordinatore del contingente, fu incaricato di istituire un posto comando presso la Fiera dove venivano gestiti tutti i contingenti di rinforzo presenti a Genova per l'Arma dei Carabinieri, quindi non solo le cinque compagnie del CCRI. Il posto comando si occupava dell'organizzazione logistica e dei servizi, ed era inoltre in contatto con il Comando Provinciale, che ogni giorno forniva indicazioni su come assolvere ai servizi del giorno successivo. Giovanni Truglio svolgeva attivit\u00e0 di pianificazione, individuando i reparti atti a svolgere le attivit\u00e0 assegnate alle Compagnie e comunicandogli gli ordini.\nUna settimana prima del G8 sono state eseguite delle ricognizioni dei luoghi sensibili, e sono stati istituiti servizi di vigilanza fissa lungo tutta la zona interdetta, per prevenire attacchi terroristici nella zona rossa. Attorno a Palazzo Doria sono stati visitati tutti gli appartamenti, per controllare la possibilit\u00e0 di appostamenti di cecchini o la possibilit\u00e0, da parte di cellule terroristiche, di piazzare bombe lungo il percorso dei Capi di Stato.\nRegole d'ingaggio.\nL'uso dei lacrimogeni \u00e8 regolamentato, ma non sempre l'uso degli artifici lacrimogeni e dello sfollagente \u00e8 apparso adeguato alle circostanze. L'uso delle armi da fuoco era previsto come difesa da un'analoga minaccia. L'ordine all'impiego dei lacrimogeni e delle armi da fuoco doveva essere dato da un funzionario. La risposta dei Carabinieri presenti sul posto doveva essere modulata a seconda della minaccia costituita dai manifestanti.\nAttivit\u00e0 operativa durante il G8 di Genova.\n1\u00aa Compagnia CCIR \"ALFA\": attacca il Carlini da via Invrea per prima, quando \u00e8 ancora nel percorso autorizzato. Funzionario di PS \u00e8 il Dott. Mondelli.\n2\u00aa Compagnia CCIR \"BRAVO\": opera in C.so Marconi - Pzzale Kennedy e partecipa allo sgombero del Meeting Point del Social Forum con il 1\u00b0 Rgt Tuscania. Funzionario di PS \u00e8 il Dott. Venezia.\n3\u00aa Compagnia CCIR \"CHARLIE\": esegue la seconda carica in via Tolemaide, mista CC-PS con gli idranti. Funzionario di PS \u00e8 il Dott. Gaggiano.\n4\u00aa Compagnia CCIR \"DELTA\": non ha praticamente alcun contatto fisico coi dimostranti. In tutta la giornata, vengono utilizzati solo 4 lacrimogeni.\n5\u00aa Compagnia CCIR \"ECHO\": attacca in Piazza Alimonda. Ne faceva parte Mario Placanica, che fer\u00ec mortalmente, per legittima difesa, l'anarchico Carlo Giuliani secondo le prime fonti di polizia, quando risult\u00f2 estraneo alla sua uccisione."}
{"id": "514392", "revid": "107724717", "url": "https://it.wikipedia.org/wiki?curid=514392", "title": "Narasi\u1e43ha", "text": "Narasi\u1e43ha (devan\u0101gar\u012b: \u0928\u0930\u0938\u093f\u0902\u0939; \"uomo-leone\") \u00e8 un avatara della divinit\u00e0 ind\u00f9 Visn\u00f9.\nFonti.\nLe caratteristiche e le vicende inerenti all'avatara Narasi\u1e43ha sono narrate in particolar modo nei \"Vi\u1e63\u1e47u Pur\u0101\u1e47a\" (I, 17-22), \"Agni Pur\u0101\u1e47a\" (IV), \"Brahm\u0101 Pur\u0101\u1e47a\" (189), \"Li\u1e45ga Pur\u0101\u1e47a\" (I, 95-96), \"Padma Pur\u0101\u1e47a\" (VI, 265), \"Bh\u0101gavata Pur\u0101\u1e47a\" (VII, 8-10); anche se una prima menzione della divina incarnazione dell'uomo-leone la si riscontra nel pi\u00f9 antico \"Taittir\u012bya \u0100ra\u1e47yaka\" (ad es. in X, 1, 7) e nel \"Mah\u0101bh\u0101rata\" (III, 273).\nMito.\nQuando il devoto di Visn\u00f9, Prahl\u0101da, venne perseguitato dal proprio padre, il demone Hira\u1e47y\u0101ka\u015bipu, il quale, grazie a una concessione di Brahm\u0101, era invulnerabile alle aggressioni da parte di d\u00e8i, uomini e animali e non poteva essere ucciso n\u00e9 di giorno n\u00e9 di notte, n\u00e9 all'interno della sua dimora n\u00e9 fuori, Visn\u00f9 prese la forma di \"uomo-leone\" (quindi n\u00e9 dio, n\u00e9 uomo, n\u00e9 animale) apparendo al crepuscolo (quindi n\u00e9 di giorno, n\u00e9 di notte), uscendo da una colonna (quindi n\u00e9 fuori, n\u00e9 dentro il suo palazzo), sventrando e divorando il demone.\nCulto.\nL'uccisione di Hira\u1e47y\u0101ka\u015bipu con le sembianze di Narasi\u1e43ha \u00e8 una delle gesta pi\u00f9 famose di Visn\u00f9, e nel sistema di festivit\u00e0 ind\u00f9 \u00e8 celebrato nella \"Holi\", una delle quattro pi\u00f9 importanti feste dell'India, e il culto \u00e8 perci\u00f2 esteso all'intera nazione. Nell'arte del Sud dell'India, l'incarnazione di Visn\u00f9 come Narasi\u1e43ha \u00e8 un tema molto frequente in sculture, bronzi e dipinti, e tra gli avatara \u00e8 secondo solo a R\u0101ma e K\u1e5b\u1e63\u1e47a.\nI luoghi di pellegrinaggio associati a Narasi\u1e43ha sono quelli in cui la storia avrebbe avuto luogo:\nI primi sei si trovano nell'odierno Andhra Pradesh in India; Namakkal, Ghatikachala e Chintalvadi nel Tamil Nadu; Devarayana Durga, Savana Durga, Melukote, e Saligrama nel Karnataka.\nCollegamenti esterni.\nIl testo recita:"}
{"id": "514394", "revid": "767487", "url": "https://it.wikipedia.org/wiki?curid=514394", "title": "The Cell - La cellula", "text": "The Cell - La cellula \"(The Cell)\" \u00e8 un film horror fantascientifico del 2000 diretto da Tarsem Singh e interpretato tra gli altri da Jennifer Lopez, Vince Vaughn e Vincent D'Onofrio.\nTrama.\nIn un futuro non troppo lontano, una particolare tecnologia permette ad addetti specializzati di venire proiettati all'interno della mente di pazienti in cura presso laboratori sperimentali. Catherine \u00e8 un'assistente sociale che lavora in uno di questi centri e da tempo sta lavorando con Edward, un bambino in coma: nel tentativo di risvegliarlo a cadenza regolare si immerge nella sua mente al fine di conquistare la sua fiducia e liberarlo dalle costrizioni che lo tengono intrappolato dentro se stesso. Nonostante i progressi fatti, i genitori del piccolo decidono di fermare la sperimentazione e tentare altri modi per risvegliare il figlio.\nNel frattempo viene catturato Carl Stargher, un maniaco che uccide le proprie vittime facendole annegare all'interno di una cellula sigillata che si riempie poco per volta d'acqua e trasformandole successivamente in oggetti sessuali. Carl viene catturato dall'agente Peter Novak, ma cade in coma una volta esauriti gli psicofarmaci che lo tenevano lucido e gli permettevano di controllare le voci terribili e perturbanti nella sua testa.\nDal momento che l'ultima vittima non viene ritrovata e calcolando che secondo le abitudini dell'uomo la donna potrebbe ancora essere viva, sebbene per ancora poco tempo, si decide di trasportare Carl al centro dove lavora Catherine e si chiede a questa di investigare nella mente di quegli per trovare la cellula di tortura messa in atto dalla sua parte mostruosa. Questo naturalmente comporta grossi rischi per Catherine che, visti i problemi dell'uomo, potrebbe perdersi all'interno della mente distorta di Carl e non riuscire a fare ritorno.\nFin dalla prima immersione \u00e8 infatti chiaro che l'uomo \u00e8 particolarmente disturbato e vede se stesso come un despota malvagio all'interno di un proprio mondo perverso, in cui le sue vittime assumono le sembianze di bambole abusate e irriconoscibili. Catherine, terrorizzata, riesce ad uscire dalla mente di Carl poco prima di venire aggredita. Fuori esterna le sue paure, ma Novak le pone la questione della salvezza dell'ultima ragazza rapita e la convince a rientrare nella testa di Carl.\nCatherine accetta a malincuore. Gi\u00e0 dal secondo viaggio si accorge che in Carl esistono due personalit\u00e0: Carl da adulto (il mostro) e Carl bambino (l'innocenza). Desiderosa di aiutare il Carl bambino, decide di inoltrarsi ulteriormente nella sua mente per aiutarlo. Man mano che le investigazioni proseguono Catherine adotta il suo solito metodo tentando di guadagnarsi la fiducia del bambino per poter poi conoscere le risposte che sta cercando sulla cellula. Scopre cos\u00ec che Carl da bambino veniva picchiato e abusato dal padre, uomo mentalmente disturbato e membro di una setta religiosa. Ci\u00f2 aveva causato in Carl un terribile trauma rendendolo schizofrenico e mentalmente instabile.\nCarl bambino si dimostra disposto ad essere aiutato da Catherine ma \u00e8 preoccupato per quanto riguarda il mostro e per ci\u00f2 che questo pu\u00f2 fare alla donna, nei cui confronti \u00e8 anzi protettivo. Catherine passa dal mondo di Carl bambino a quello di Carl adulto, cercando di farsi dire dove ha nascosto la ragazza rapita.\nMa il mostro riprende il sopravvento e alla fine colpisce Catherine, catturandola nella sua rete. Di conseguenza, la donna non ricorda pi\u00f9 chi sia e diventa parte della realt\u00e0 distorta dell'uomo, trasformandosi in uno dei suoi oggetti sessuali.\nA questo punto, vedendo la difficolt\u00e0 della donna, l'agente Novak decide di entrare anche lui nella mente di Carl e liberare Catherine. Una volta entrato per\u00f2 l'uomo trova una Catherine totalmente fuori di s\u00e9, trasformata in una dominatrice sessuale. Questo lo spiazza e permette a Carl di avere il sopravvento su di lui. Viene cos\u00ec torturato, ma fa in tempo a risvegliare Catherine dal suo stato di trance. Catherine, allora, riesce a liberarsi e tirar fuori con s\u00e9 l'agente.\nNonostante tutto, alla fine del viaggio viene identificato il simbolo di produzione dei macchinari usati da Carl per la preparazione dei cadaveri. Tramite altri indizi, Novak riesce a trovare la cellula in mezzo ad una zona desertica, sottoterra (il motivo del deserto era anticipato sin dall'inizio del film), e a liberare la ragazza intrappolata appena in tempo per evitarne l'annegamento.\nCatherine, per\u00f2, si accorge che dentro Carl non \u00e8 ancora stata risolta la lotta tra il Carl mostro e il Carl fanciullo. Inverte cos\u00ec il procedimento e lascia entrare Carl all'interno della sua mente, mettendo a rischio la propria integrit\u00e0. Nella sua mente, ora Catherine rappresenta se stessa come una donna quasi soprannaturale, animata da una grande tenerezza materna verso il Carl bambino, ma anche da una invincibile determinazione a sconfiggere il Carl adulto, che appare invece con sembianze spaventose. Avviene perci\u00f2 uno scontro violento tra Catherine e il mostro, ma alla fine la donna riesce ad avere la meglio, ferendo il suo avversario mortalmente. \u00c8 infatti avvantaggiata, in quanto, nel mondo della sua mente, \u00e8 lei a essere la pi\u00f9 forte. In quello stesso momento, per\u00f2, Catherine vede che anche il Carl bambino cade a terra ferito e sanguinante. Allora, il morente Carl adulto, con fare derisorio, le spiega che, ormai, lei ha ucciso entrambi, affermando che i due Carl sono la stessa cosa.\nCatherine fa appena in tempo a prendere fra le braccia il Carl bambino e a esaudire la sua ultima richiesta, quando i due Carl esalano contemporaneamente l'ultimo respiro: momento, questo, che corrisponde anche alla morte del Carl reale. Catherine ritorna quindi alla realt\u00e0, rattristata per non essere riuscita a fare di pi\u00f9 per salvare Carl. \nPoco tempo dopo, l'agente Novak fa un sopralluogo nell'appartamento di Stargher con l'FBI, e Catherine lo raggiunge per salutarlo. La donna prende con s\u00e9 Valentino, il pastore tedesco albino di Stargher e Novak le rivela che ha deciso di dimettersi, sconvolto dall'esperienza vissuta. In pi\u00f9, Catherine gli fa sapere che ha deciso di continuare a ricorrere all'inversione del processo, lasciando che siano i suoi pazienti ad entrare nella sua mente. In questo modo potr\u00e0 avere un maggior controllo della situazione e creare un distacco terapeutico tra la persona malata e i suoi incubi. I due si salutano con la promessa di rivedersi.\nCatherine, allora, cerca di riacquistare la fiducia del piccolo Edward, il suo paziente di sempre, portandolo appunto nella sua mente.\nProduzione.\nRiprese.\nLe riprese sono durate tre mesi, dal 17 giugno 1999 al 22 settembre dello stesso anno. Si sono svolte tra la Namibia e la California.\nTrucco ed effetti speciali.\nL'ispirazione per la scena in cui il corpo in avanzato stato di decomposizione di Ann viene ritrovato venne a Tarsem quando vide la documentazione scientifica relativa a un vero omicidio. Mostr\u00f2 queste immagini anche allo staff del trucco, supervisionato da Michelle Burke, che inizialmente doveva ricreare una testa artificiale su cui far camminare delle formiche, ma a causa della mancanza di tempo, l'attrice Catherine Sutherland dovette sottoporsi alle riprese.\nPer la scena del sollevamento del corpo del serial killer tramite delle catene attaccate alla pelle con dei ganci, fu realizzata una tuta di sicurezza in lattice che ingabbia il corpo della controfigura di Vincent D'Onofrio, fissandolo con dei cavi che partono dai fianchi e dalle braccia. Per rendere realistica la scena le parti dei cavi sono stati poi coperti in modo tale che la pelle sembrasse tesa.\nPer la scena del cavallo tagliato a segmenti ispirata a Damien Hirst, venne contattata una clinica veterinaria parigina che conserva sezioni di animali.\nAccoglienza.\nIncassi.\nIl budget stimato per realizzare il film \u00e8 di 33.000.000 dollari. Negli USA ha incassato 17.515.050 dollari solo nel primo weekend. Gli incassi totali ammontano a 104.155.843 dollari.\nCritica.\nIl critico cinematografico Roger Ebert ha considerato il film uno dei migliori dell'anno 2000, affermando: \u00abTarsem, il regista, \u00e8 un virtuoso visivo che, senza sforzo, fa il giocoliere con la trama. \u00c8 splendido il modo in cui miscela cos\u00ec tanti stili, generi in un film cos\u00ec originale\u00bb.\nMentre invece Morando Morandini scrive: \u00ab\u00c8, come tentativo di thriller visionario, un bluff che, tolti pochi momenti ingegnosi, ha lo spessore narrativo di un videogioco e il valore grafico della copertina di un CD heavy metal\u00bb.\nLietta Tornabuoni scrive su La Stampa: \u00abSono interessanti sia il tentativo di materializzare in immagini una mente malvagia e mostruosa, sia il fallimento del tentativo: un eccesso di artificio troppo lambiccato toglie forza all'impresa\u00bb.\nMarco Balbi scrive su Ciak dell'ottobre del 2000: \u00ab\u00e8 un'opera barocca [...] [il cui problema principale] \u00e8 proprio la sceneggiatura, una storia inverosimile e prevedibile, una scimmiottatura de \"Il silenzio degli innocenti\"\u00bb.\nSequel.\nNel 2009 \u00e8 stato realizzato un spin-off direct-to-video dal titolo \"The Cell 2 - La soglia del terrore\", diretto da Tim Iacofano ed interpretato da Tessie Santiago, Chris Bruno e Frank Whaley."}
{"id": "514397", "revid": "8489", "url": "https://it.wikipedia.org/wiki?curid=514397", "title": "The Cell", "text": ""}
{"id": "514399", "revid": "1005847", "url": "https://it.wikipedia.org/wiki?curid=514399", "title": "Partito per la Bosnia ed Erzegovina", "text": "Il Partito per la Bosnia ed Erzegovina (\"Stranka za Bosnu i Hercegovinu\", SBiH) \u00e8 un partito politico.\nCaratteristiche.\nLo SBIH si pone come un partito multietinico e centrista, pur raccogliendo e basandosi solo sull'elettorato bosgnacco. La Bosnia ed Erzegovina, infatti, \u00e8 divisa in tre etnie: bosniaci musulmani, bosniaci croati, serbi.\nStoria.\nLa Bosnia ed Erzegovina \u00e8 nata nel 1994 dopo la fine della Jugoslavia e la guerra civile iniziata quattro anni prima. Alle prime elezioni dopo la guerra, nel 1996, SBiH ottenne il 3,9% dei voti e 2 seggi.\nSBiH si pose subito in alternativa alle politiche nazionaliste portate avanti da partiti come SDA, HDZ, SDS. Alle elezioni del 2000, SBiH triplic\u00f2 i propri consensi giungendo all'11,4% dei voti ed eleggendo 5 seggi.\nNel 2002, il partito ha ulteriormente migliorato la propria posizione: 12% e 6 seggi. \u00c8 divenuto, cos\u00ec, il terzo partito in termini di voti (dopo SDA e SDS) ed il secondo in termini di seggi (dopo SDA). Il buon risultato ha permesso allo SBiH di entrare a far parte del governo guidato da Adnan Terci\u0107 e sostenuto anche da SDA, SDS, HDZ e PDP, con lo scopo di moderare le posizioni dei nazionalisti e dare maggiore stabilit\u00e0 al governo che avrebbe, altrimenti, potuto contare su soli 2 deputati di vantaggio sull'opposizione di sinistra.\nAlle elezioni politiche del 2006, SBiH ha ottenuto un incremento del 3,5% dei voti, giungendo al 15,5%. In tal modo i centristi hanno mantenuto la terza posizione, superando il Partito Democratico Serbo ed avvicinandosi di molto al Partito d'Azione Democratica, sceso al 16,9% con un calo del 7%. SBiH si \u00e8 presentato nella sola circoscrizione relativa alla Federazione della Bosnia ed Erzegovina, dove ha ottenuto il 17,9% dei consensi.\nAlle contemporanee elezioni per la Camera Federale dei Rappresentanti, SBiH ha addirittura conseguito il 21,4% dei voti, a tutto discapito di HDZ. Alle elezioni per il Presidente della Comunit\u00e0 Bosniaca, Silajdzic Haris del SBiH ha conseguito il 40,39% dei voti, superando di gran lunga il secondo candidato Tihic Sulejman dello SDA, che ha ottenuto appena il 17,8%.\nAlle elezioni generali del 2010 SBiH subisce una sonora sconfitta, il candidato per la comunit\u00e0 bosgnacca alla presidenza della Bosnia Haris Silajd\u017ei\u0107 si piazza terzo col 25,10% superato sia dal candidato della neonata Alleanza per un Futuro Migliore Fahrudin Radoncic (30,49%), che dal vincitore e candidato di SDA Bakir Izetbegovi\u0107 (34,86%).\nCala al 7,25% diventando quarto partito nelle elezioni per la Camera dei rappresentanti della Bosnia ed Erzegovina ottenendo solo 2 seggi, mentre nelle elezioni per la Camera Federale ottiene il 7,63% e 9 seggi. Nelle elezioni cantonali non riesce a vincere in nessun cantone della Federazione."}
{"id": "514401", "revid": "62004", "url": "https://it.wikipedia.org/wiki?curid=514401", "title": "Campionati del mondo di mountain bike", "text": "I campionati del mondo di mountain bike UCI (ufficialmente, in inglese, \"UCI Mountain Bike World Championships\") sono i campionati di ciclismo che assegnano il titolo di campione del mondo nelle due discipline principali del mountain biking, il cross country e il downhill. Sono gestiti dall'Unione Ciclistica Internazionale e hanno luogo ogni anno in settembre, tranne negli anni olimpici, in cui sono anticipati a giugno.\nIl vincitore di ogni competizione si fregia del titolo di campione del mondo di specialit\u00e0 e ha il diritto di gareggiare fino all'edizione successiva indossando una maglia cerchiata con i colori dell'arcobaleno, la maglia iridata.\nStoria.\nI campionati del mondo di mountain bike hanno avuto luogo per la prima volta a Durango (Colorado, Stati Uniti d'America) nel 1990, organizzati dall'Unione Ciclistica Internazionale (UCI), in gara unica, affiancata alla coppa del mondo, a tappe. Inizialmente, per le competizioni di downhill e cross country erano previste tre categorie per entrambi i generi, \"junior\", \"senior\" e \"veteran\". Dall'edizione 1996 sono ridotte a due, \"junior\" e \"Elite\". Nel 1999 \u00e8 stato introdotto il team relay, staffetta a squadre di cross country per formazioni composte da tre elementi maschili e uno femminile, che da allora apre la settimana iridata.\nNel 2000 sono stati accorpati nella rassegna anche i campionati del mondo di trial (inclusivi di sei gare maschili, 20\" e 26\" pollici Elite, Juniores e a squadre); a partire dal 2001 \u00e8 stata introdotta anche la gara di trial femminile (esclusivamente 26 pollici). Nel 2000 \u00e8 stato introdotto ufficialmente anche il dual slalom, ospitato in edizioni precedenti come evento dimostrativo. Il dual slalom ha per\u00f2 avuto vita breve, sostituito dopo sole due edizioni dal four-cross, disciplina di derivazione sciistica sulla formula dello skicross e dello snowboard cross. La disciplina del four-cross \u00e8 uscita dal programma della rassegna nel 2013 (eccetto il 2016) per essere svolta negli specifici campionati del mondo di four-cross.\nNell'edizione iridata 2003 sono state incluse anche le gare mondiali, maschile e femminile, di marathon; gi\u00e0 dal 2004 queste due gare si svolgono come competizione mondiale a parte, in altra data e altra sede. Nel 2012 \u00e8 stato introdotto il nuovo cross country eliminator, che prevede una serie di batterie a eliminazione di 4 concorrenti, con i primi 2 che passano al turno successivo.\nNel 2017, con la creazione dei campionati del mondo di ciclismo urbano, le gare di trial e cross country eliminator, unitamente a quelle di BMX freestyle, sono confluite nella nuova rassegna iridata."}
{"id": "514405", "revid": "33751", "url": "https://it.wikipedia.org/wiki?curid=514405", "title": "Campionato Mondiale di Scacchi", "text": ""}
{"id": "514407", "revid": "121951951", "url": "https://it.wikipedia.org/wiki?curid=514407", "title": "Giardino di San Marco", "text": "Il giardino di San Marco \u00e8 un ex-giardino di Firenze, situato tra le attuali via Cavour e via San Gallo, grosso modo tra i siti del Casino Mediceo e di palazzo Socci.\nStoria.\nIl Rinascimento.\nIl giardino \u00e8 celebre perch\u00e9 qui Lorenzo il Magnifico allest\u00ec una sorta di prima Accademia d'arte d'Europa, dove i giovani talenti nel campo delle arti potevano studiare le opere e le tecniche artistiche, copiando le collezioni di arte antica di propriet\u00e0 medicea.\nNella zona esisteva sin dal medioevo un'area verde, come ci testimonia il toponimo antico di \"Cafaggio\" cio\u00e8 parco, riserva di caccia. Si trovava in pieno \"quartiere mediceo\", a pochi passi dal palazzo Medici e dalle chiese patronate di San Marco e San Lorenzo, dove vari membri della famiglia avevano acquistato numerose case. Una di queste apparteneva a Cosimo il Vecchio a partire dal 1455 e a ridosso di essa, attorno al 1475, Clarice Orsini, moglie di Lorenzo, decise di acquistare questa area verde dai frati domenicani osservanti di San Marco. Qui pi\u00f9 tardi Lorenzo vi colloc\u00f2 la sua collezione di sculture antiche comprate in larga parte a Roma.\nL'importanza di questo luogo nelle vicende artistiche del Rinascimento \u00e8 fondamentale perch\u00e9, a differenza delle altre collezioni d'antichit\u00e0 conosciute, questa era nata proprio come palestra per le esercitazioni di giovani artisti promettenti, fondando una sorta di gusto di corte, decorativo e basato sull'Antico. Custode delle opere e patrocinatore degli allievi fu Bertoldo di Giovanni, gi\u00e0 allievo diretto di Donatello, autore di varie commissioni di Casa Medici.\nPer la scelta degli allievi si attinse soprattutto dalla bottega di Domenico Ghirlandaio, fra i quali Michelangelo, Baccio da Montelupo, Francesco Granacci, Pietro Torrigiano, a cui vanno aggiunti Giovan Francesco Rustici, Giuliano Bugiardini, Niccol\u00f2 Soggi, Lorenzo di Credi e Andrea Sansovino. Essi apprendevano i rudimenti artistici, copiando le sculture classiche ed esercitandosi sia con il disegno che con la scultura e altre tecniche.\nVerso il 1480 l'Anonimo gaddiano testimonia la presenza al giardino anche di Leonardo da Vinci.\nLorenzo stesso soprintense alla scuola e si raccontano alcuni aneddoti su di lui e il giovane Michelangelo, come quello relativo alla \"Testa di un fauno vecchio\" che il grande scultore, allora tra i quindici e i diciassette anni, aveva copiato da un'opera pi\u00f9 antica. Per perizia aveva realizzato la bocca aperta invece che chiusa, in modo da mostrare la lingua e i denti e quando il Magnifico la vide, per burlarlo, lo rimprover\u00f2 facendogli osservare che i vecchi di solito non avevano una dentatura tanto perfetta. Allora Michelangelo, mentre Lorenzo proseguiva il giro del giardino, sveltamente ruppe un dente e trapan\u00f2 la gengiva, aspettando che Lorenzo gli ripassasse davanti, il quale rimase sorpreso dalla prontezza e dalla semplicit\u00e0 d'animo del giovane. Questa sarebbe stato l'occasione che spinse Lorenzo a chiedere al padre del ragazzo, Ludovico, di poterlo affiliare, tenendolo presso di s\u00e9 nel palazzo di via Larga, dove in effetti Michelangelo visse fino alla morte del suo protettore nel 1492 (la presenza di Michelangelo nel giardino \u00e8 ricordata da due targhe, una su via Cavour e una nella corte interna dell'isolato vicino a piazza San Marco, all'altezza della terrazza di palazzo Socci, in via San Gallo).\nSmantellamento.\nCon le successive cacciate dei Medici l'area fu dismessa e gradualmente edificata, entrando a far parte del parco del Casino di San Marco, fino al secondo Ottocento quando tutta la zona fu oggetto di una riqualificazione con la costruzione di piazza dell'Indipendenza e via San Leopoldo, e nell'occasione sorsero gran parte dei palazzi signorili odierni.\nDubbi e riprove.\nAndr\u00e9 Chastel, (in \"Arte e umanesimo a Firenze\"), nel capitolo dedicato alla leggenda medicea, propone una rilettura degli aspetti del mecenatismo di Lorenzo il Magnifico e dell'ipotetica fondazione della Scuola di San Marco. In particolare pone dubbi sull'effettiva esistenza della scuola, non documentata al di fuori del testo del Vasari.\nIn pratica, secondo Chastel, Vasari amplific\u00f2 l'azione di Lorenzo in campo artistico a causa della profonda amicizia con il granduca, suo discendente, e per spiegare e supportare ulteriormente la formazione toscana di Michelangelo.\nDubbi furono espressi anche da Ernst Gombrich, ma la critica pi\u00f9 recente, a partire da Caroline Elam (1992), ha rintracciato un'ampia documentazione che ne hanno confermato indubbiamente l'esistenza.\nOmaggi.\nAl clima del \"giardino di San Marco\" sono dedicate una sala nella galleria degli Uffizi, allestita con sculture antiche dei nuclei medicei pi\u00f9 antichi assieme ad opere pseudoantiche, e una a Casa Buonarroti, contenenti le celebri opere realizzate da Michelangelo in quegli anni di apprendistato, quali la \"Battaglia dei Centauri\" e la \"Madonna della Scala\". Appare nella serie TV I Medici (serie televisiva)"}
{"id": "514410", "revid": "33751", "url": "https://it.wikipedia.org/wiki?curid=514410", "title": "Patta per accordo", "text": ""}
{"id": "514419", "revid": "47767", "url": "https://it.wikipedia.org/wiki?curid=514419", "title": "Ygramul", "text": ""}
{"id": "514423", "revid": "36426", "url": "https://it.wikipedia.org/wiki?curid=514423", "title": "Giardino delle Rose (Firenze)", "text": ""}
{"id": "514433", "revid": "287204", "url": "https://it.wikipedia.org/wiki?curid=514433", "title": "Campionato italiano femminile di hockey su ghiaccio 1995-1996", "text": "Nella stagione 1995-96, il Campionato italiano femminile di hockey su ghiaccio prevedeva la sola massima serie.\nErano otto le squadre iscritte: HC Agordo, HC Lario Halloween, HC Eagles Bolzano, HC Alleghe Femminile ATP, HC Gardena Girls, HC Femminile Feltre, HC Yellow Team Milano e SG Valbelluna Hoseki.\nLa formula: dopo una \"Regular Season\" (un girone di andata e ritorno), seguono i play-off con quarti, semifinali e finali giocati al meglio delle tre gare.\nRegular Season.\nClassifica Finale\nPlay-off.\nQuarti di finale.\n Gara 1 - 21 gennaio 1996\n Eagles Bolzano - Gardena 11-0\n Agordo Hockey - Milano 8-1\n Hoseki - Halloween 5-2\n Alleghe - Feltre 2-3\n Gara 2 - 28 gennaio 1996\n Halloween - Hoseki 0-7\n Gardena - Eagles Bolzano 2-11\n Feltre - Alleghe 1-7\n Milano - Agordo Hockey 0-14\n Gara 3 - 4 febbraio 1996\n Alleghe - Feltre 2-3\nSemifinali.\n Gara 1 - 11 febbraio 1996\n Eagles Bolzano - Feltre 3-1\n Agordo Hockey - Hoseki 3-1\n Gara 2 - 18 febbraio 1996\n Feltre - Eagles Bolzano 2-1\n Hoseki - Agordo Hockey 4-3\n Gara 3 - 25 febbraio 1996\n Eagles Bolzano - Feltre 3-2\n Agordo Hockey - Hoseki 5-3\nFinale.\n Gara 1 - 3 marzo 1996\n Eagles Bolzano - Agordo Hockey 3-5\n Gara 2 - 10 marzo 1996\n Agordo Hockey - Eagles Bolzano 4-1\nL'Agordo Hockey vince per la quarta volta il titolo italiano."}
{"id": "514437", "revid": "767487", "url": "https://it.wikipedia.org/wiki?curid=514437", "title": "Eupalino di Megara", "text": "Biografia e opere.\nFiglio di Naustrofo, Eupalino fu un ingegnere.\nIngaggiato da Policrate, tiranno di Samo, vi port\u00f2 a termine alcuni grandi progetti: un acquedotto di oltre 1000 metri, che comprendeva un lungo tunnel scavato nella roccia, un grande santuario dedicato a Era, un imponente palazzo e un porto con enormi moli."}
{"id": "514441", "revid": "125203743", "url": "https://it.wikipedia.org/wiki?curid=514441", "title": "Asia meridionale", "text": "L'Asia meridionale (o Asia del Sud) \u00e8 una regione dell'Asia composta dal subcontinente indiano e parte dell'altopiano iranico. In base alla ripartizione del mondo effettuata dalle Nazioni Unite, \u00e8 una delle macroregioni in cui \u00e8 divisa l'Asia.\nGeografia.\nConfinante a nord con l'Asia centrale (Pamir), a nord-est con l'Asia orientale (Tibet), ad ovest con l'Asia occidentale (Afghanistan e Iran), ad est con il sud-est asiatico (Indocina), a sud-est con il golfo del Bengala, a sud-ovest con il Mare arabico e a sud direttamente con l'Oceano indiano, pu\u00f2 essere suddivisa in sei vaste zone da nord a sud:\nIdrografia.\nAi piedi dell'Himalaya, a nord e a sud, nascono tre importanti fiumi asiatici per lunghezza e portata idrica: l'Indo, il Gange e il Bramaputra e quasi tutti i loro affluenti.\nSociet\u00e0.\nPopolazione.\nNell'intera area vivono oltre un miliardo e 600 milioni di persone, che la rendono una delle zone pi\u00f9 popolose e densamente popolate al mondo assieme al vicino sud-est asiatico e all'Asia Orientale.\nPolitica.\nEssa include 8 Stati:"}
{"id": "514445", "revid": "2172486", "url": "https://it.wikipedia.org/wiki?curid=514445", "title": "Anton Stadler", "text": "Suon\u00f2 col fratello pi\u00f9 giovane Johann (1755 - 1804) nell'orchestra del Burgtheater di Vienna. Era famoso per il suo bel modo di suonare: dominava ottimamente il registro grave dello strumento, sia sul clarinetto che sul clarinetto di bassetto.\nQuesta predilezione per il registro grave port\u00f2 ad una fruttuosa collaborazione con il costruttore Theodor Lotz: Stadler volle ampliare l'estensione dei suoi strumenti in Si bemolle e La di una terza verso il grave, toccando il Do. Per questo strumento eccezionale (noto oggi come clarinetto di bassetto) Wolfgang Amadeus Mozart scrisse il Quintetto per clarinetto ed archi in La maggiore KV 581, detto anche \"Quintetto Stadler\", ed il Concerto per clarinetto KV 622.\nCi furono da sempre voci sul fatto che l'amicizia di Stadler con Mozart fosse dettata da opportunismo. Secondo quel che si dice, avrebbe dato in pegno le opere scritte per lui. Queste voci non furono per\u00f2 mai confermate da fonti certe. L'unica certezza \u00e8 che, al momento della morte di Mozart, Stadler aveva con lui 500 fiorini di debito (e non si sa se furono mai ripagati). Stadler aveva anche 162 fiorini di debito con il costruttore Theodor Lotz per due clarinetti di bassetto, soldi che Stadler non pag\u00f2 mai."}
{"id": "514449", "revid": "1543377", "url": "https://it.wikipedia.org/wiki?curid=514449", "title": "Bent Larsen", "text": "\u00c8 considerato lo scacchista danese pi\u00f9 forte di tutti i tempi e, prima dell'arrivo di Magnus Carlsen, lo stesso si diceva a proposito dell'intera Scandinavia. \nSei volte campione di Danimarca, \u00e8 stato tra i candidati del Campionato del mondo di scacchi in quattro occasioni: 1965, 1968, 1971 e 1977. Divenne Maestro Internazionale nel 1954 all'et\u00e0 di 19 anni e due anni dopo ottenne il titolo di Grande Maestro. \nHa vinto tre tornei interzonali: Amsterdam 1964, Susa 1967 e Biel 1976. Durante la sua carriera ha vinto numerosi importanti tornei e nel 1967 ha conquistato il primo Oscar degli scacchi.\nDall'inizio degli anni settanta ha vissuto per parte dell'anno a Las Palmas e Buenos Aires, assieme alla moglie argentina, dove muore nel 2010 all'et\u00e0 di 75 anni per le conseguenze di un'emorragia cerebrale. La Federazione scacchistica danese ha subito annunciato l'organizzazione di un torneo di scacchi dedicato alla sua memoria.\nCarriera.\nGli inizi.\nLarsen ha rappresentato la Danimarca due volte nel Campionato del mondo juniores, nel 1951 a Birmingham (arrivando 5\u00ba) e nel 1953 a Copenaghen (8\u00ba).\nNon termin\u00f2 gli studi di Ingegneria civile, decidendo invece di diventare uno scacchista professionista. Nel 1954 all'et\u00e0 di 19 anni, divent\u00f2 Maestro Internazionale, grazie alla sua performance da medaglia di bronzo in prima scacchiera alle Olimpiadi di Amsterdam. Vinse il primo dei suoi sei Campionati danesi nel 1954, ripetendosi nel 1955, 1956, 1959, 1963 e 1964.\nLarsen sconfisse Fri\u00f0rik \u00d3lafsson in un match d'esibizione a Oslo nel 1955 4,5 a 3,5.\nVinse il torneo di Copenaghen del 1956 con il punteggio di 8 su 9.\nGiovane Grande Maestro.\nLarsen divent\u00f2 Grande maestro nel 1956, dopo la performance da medaglia d'oro alle Olimpiadi di Mosca giocate in prima scacchiera.\nArriv\u00f2 1\u00ba-2\u00ba a pari merito ad Hastings 1956-57 assieme a Svetozar Gligori\u0107 con il punteggio di 6,5 su 9. Nel 1957 a Dallas ottenne 7.5 punti su 14, giungendo 3\u00ba-4\u00ba a pari merito (vincitori Gligori\u0107 e Samuel Reshevsky).\nNel torneo zonale di Wageningen (1957) si piazz\u00f2 3\u00ba-4\u00ba a pari merito con Jan Hein Donner (12,5 su 17). Erano disponibili unicamente 3 posti per la qualificazione, cos\u00ec i due giocatori dovettero disputare un play off: Larsen batt\u00e9 Donner 3 a 1 a L'Aia nel 1958 qualificandosi cos\u00ec per il suo primo Torneo interzonale (Portorose 1958). Larsen riusc\u00ec ad ottenere solo 8,5 punti sui 20 possibili, arrivando 16\u00ba e lontano dalla zona qualificazione.\nQuello stesso anno per\u00f2 realizz\u00f2 il suo primo importante successo individuale internazionale, vincendo il torneo di Mar del Plata, davanti a William Lombardy, Erich Eliskases, Oscar Panno, e Herman Pilnik.\nLarsen ebbe un periodo di crisi a partire dall'Interzonale del 1958. Arriv\u00f2 5\u00ba-6\u00ba a pari merito nel forte torneo di Zurigo 1959 (9,5 su 15), dietro al vincitore Michail Tal' e a Gligoric, Paul Keres e ad un giovanissimo Bobby Fischer. Ma ottenne solo un 4\u00ba posto nel pi\u00f9 abbordabile Zonale di Berg en Dal 1960 (5,5 su 9) e non si qualific\u00f2 per l'Interzonale. Recuper\u00f2 dividendo il primo posto con Borislav Ivkov al Corus del 1961 (7,5 su 9). Sempre nel 1961 arriv\u00f2 6\u00ba-7\u00ba a pari merito al torneo di Zurigo (vinto da Keres davanti a Tigran Petrosyan). A Mosca (1962) ottenne un 7\u00ba-11\u00ba posto (7,5 su 15) nel torneo che vide la vittoria di Jurij Averbach.\nSfidante al titolo mondiale.\nAll'incirca in questo periodo Larsen modific\u00f2 il suo stile, passando in diverse sue partite ad aperture inusuali e rischiose, cercando di spiazzare i suoi avversari. Questo port\u00f2 al recupero della sua forma e ad un ulteriore sviluppo della sua abilit\u00e0 scacchistica.\nArriv\u00f2 2\u00ba nello Zonale di Halle 1963 (13 su 19) dietro al vincitore Lajos Portisch, qualificandosi cos\u00ec per l'Interzonale dell'anno successivo. Il torneo di Belgrado 1964 lo vide piazzarsi 5\u00ba-6\u00ba (10 su 17, la vittoria and\u00f2 a Boris Spasskij). Quello stesso anno divise il 5\u00ba-7\u00ba posto a Beverwijk (9,5 su 14, vincitori Keres e Nei). Le scelte inusuali in apertura di Larsen si videro abbondantemente nello Zonale di Amsterdam 1964, dove arriv\u00f2 1\u00ba-4\u00ba a pari merito con Boris Spasskij, Michail Tal' e Vasilij Smyslov, qualificandosi come Candidato al titolo.\nNel torneo dei Candidati del 1965 sconfisse Borislav Ivkov a Bled 5,5 a 2,5, ma fu sconfitto nella semifinale (sempre a Bled) da Michail Tal', gi\u00e0 campione del mondo, per 4,5 a 5,5. Vinse il play off per le riserve, piazzandosi terzo nel Torneo dei candidati, contro Juchym Heller (5 a 4) a Copenaghen nel 1966. Nel 1967 vinse, con il ritiro di Fischer, l'Interzonale di Susa, battendo poi nel primo round Portisch per 5.5 a 4.5 a Parenzo (1968). A Malm\u00f6, per\u00f2, perse la semifinale per 2.5 a 5.5 contro Boris Spasskij, il quale vinse poi il titolo.\nNel 1970 fu 2\u00ba dietro a Fischer nell'Interzonale di Palma di Maiorca, con 15 punti su 23. Raggiunse il suo massimo punteggio Elo all'inizio del 1971: 2660, terzo al mondo (assieme a Kor\u010dnoj) dietro a Fischer e Spasskij. Sconfisse Wolfgang Uhlmann 5.5 a 3.5 a Las Palmas nel 1971. Ma successivamente perse la semifinale dei Candidati per 0 a 6 contro Fischer: anch'egli, come Spasskij nel 1969, vincer\u00e0 poi il titolo.\nAnni dopo Larsen dichiar\u00f2 in un'intervista su Kasparov.com (1988) che l'andamento a senso unico di questa sua sconfitta fu in parte dovuto alle sue condizioni durante il match: \"\"Gli organizzatori scelsero il momento sbagliato per questa sfida. Ero debilitato dal caldo e Fischer era meglio preparato a quelle circostante eccezionali ... Vedevo i pezzi attraverso una foschia e, di conseguenza, il mio livello di gioco non era buono\".\"\nNel 1973 non riusc\u00ec a superare gli Interzonali di Leningrado: arriv\u00f2 5\u00ba-6\u00ba a pari merito con 10 punti su 17 (il torneo fu vinto da Anatolij Karpov e Viktor Kor\u010dnoj). Nel 1976 vinse l'Interzonale di Biel, ma al primo turno del torneo dei Candidati a Rotterdam perse, una rivincita del loro incontro del 1968, contro Portisch per 3.5 a 6.5.\nNell'Interzonale di Riga del 1979 Larsen ottenne 10 punti su 17, arrivando al 7\u00ba posto e non qualificandosi per il torneo dei Candidati.\nIl successo nei tornei (1965-1973).\nA partire dalla met\u00e0 degli anni '60 Larsen godette di ottimi risultati nei maggiori tornei del mondo, diventando assieme a Fischer il pi\u00f9 forte giocatore non sovietico. Gioc\u00f2 in molti tornei di alto livello, finendo ripetutamente davanti all'\u00e9lite dei\ngiocatori dell'Unione sovietica. Vinse a Le Havre 1966 (9 su 11) davanti a Paluhae\u016dski. A Santa Monica 1966 si piazz\u00f2 3\u00ba dietro a Spasskij e Fischer. Vinse il \"Capablanca Memorial\" dell'Avana 1967 con un notevole 15 su 19, davanti a un forte gruppo di avversari che comprendeva Mark Tajmanov, Smyslov, Paluhae\u016dski, Gligori\u0107 e Miroslav Filip. Arriv\u00f2 2\u00ba-3\u00ba a pari merito a Dundee 1967(5.5 su 8) dietro a Gligori\u0107. A Beverwijk 1967 fu 4\u00ba con 8.5 su 11 (vittoria di Spasskij). Monte Carlo 1967 lo vide piazzarsi 3\u00ba-4\u00ba (6 su 9) alle spalle di Fischer e Juchym Heller. Assieme a Klaus Darga vinse a Winnipeg con il punteggio di 6 su 9, precedendo Spasskij e Keres. Successivamente and\u00f2 a vincere a Palma di Maiorca 1967 con 13 su 17, davanti a Smyslov, Michail Botvinnik, Portisch, Gligori\u0107 e Borislav Ivkov. Il 1967 gli frutt\u00f2 anche l'assegnazione del primo Oscar degli scacchi.\nCosa abbastanza rara per i tardi anni '60, Larsen, uno dei giocatori di pi\u00f9 alto livello al mondo, a volte partecip\u00f2 a grandi tornei Open utilizzanti il Sistema svizzero, e ottenne numerosi successi. Vinse il Campionato canadese Open a Toronto 1968 e a Saint John's 1970. Vinse anche il Campionato USA open ad Aspen nel 1968, bissando a Boston nel 1970.\nLarsen divise il 2\u00ba-3\u00ba posto con Spasskij a Palma di Maiorca 1968 con 13 su 17 (vittoria di Kor\u010dnoj). Vinse a Monte Carlo 1968 (9.5 su 13) davanti a Botvinnik, Smyslov, Vlastimil Hort, Robert Byrne, Portisch e P\u00e1l Benk\u0151. Sconfisse Heikki Westerinen 6 a 2 in un match d'esibizione a Helsinki.\nIl play off per il terzo posto nel Torneo dei Candidati del 1969 lo vide sconfiggere Tal' a Eersel con il punteggio di 5.5 a 2.5 (una rivincita del loro incontro del 1965).\nVinse ancora a Palma di Maiorca 1969 con 12 su 17, precedendo Petrosyan, Kor\u010dnoj, Hort e Spasskij. Lo stesso anno vinse a B\u00fcsum con 11 su 15, davanti a Paluhae\u016dski. A San Juan, sempre nel 1969, giunse 6\u00ba-7\u00ba con 9 su 15, mentre la vittoria fu di Spasskij. Vinse a Lugano 1970 con 9.5 su 14 davanti a \u00d3lafsson.\nNel match URSS contro il Resto del Mondo di Belgrado 1970 Larsen gioc\u00f2 sulla prima scacchiera del Resto del Mondo, davanti a Fischer, e ottenne 2,5 punti su 4 contro Spasskij e Leonid \u0160tejn.\nA Leida 1970 arriv\u00f2 3\u00ba-4\u00ba a pari merito con 5.5 su 12 (vittoria di Spasskij). A Solingen (1970) sconfisse in un match d'esibizione Lubomir Kavalek per 6 a 2. Vinse a Vinkovci 1970 con 10.5 su 15, precedendo David Bron\u0161tejn, Hort e Gligori\u0107. A Palma di Maiorca 1971 si piazz\u00f2 6\u00ba-7\u00ba con 9 su 15, il torneo fu vinto da Panno e Ljubomir Ljubojevi\u0107. Se a San Antonio 1972 ottenne solo 8.5 su 15, giungendo 8\u00ba-9\u00ba a pari merito (vinsero Portisch, Petrosyan e Anatolij Karpov), si pot\u00e9 rifare a Teesside quello stesso anno, vincendo con 11 su 15 davanti a Ljubojevi\u0107 e Portisch. Il torneo di Las Palmas 1972 lo vide giungere 2\u00ba-3\u00ba con 11 su 15, dietro a Portisch.\nLarsen vinse il torneo di Hastings 1972-73, precedendo Wolfgang Uhlmann. Dopo il 4\u00ba posto (6 su 9) di Bauang il 1973 gli frutt\u00f2 le vittorie al Campionato Nordico a Grenaa (8.5 su 10) e a Manila (12.5 su 15, davanti a Ljubojevi\u0107 e Kavalek).\nNel 1973 vinse anche la seconda edizione del fortissimo World Open di Filadelfia.\nPerformance olimpiche.\nLarsen ha rappresentato la Danimarca 6 volte in ambito olimpico, sempre in prima scacchiera, ottenendo un totale di 75 su 109 (61 vittorie, 28 patte e 20 sconfitte), per una percentuale utile di 68,8 secondo olimpbase.org. Ha sempre giocato un grande numero di partite, quasi tutti i turni, e ha vinto tre medaglie, un oro e due bronzi.\nLa tarda carriera.\nNel 1988 perse una partita contro Deep Thought nel Campionato della Software Toolworks, diventando il primo Grande Maestro (e all'epoca il giocatore con il punteggio Elo pi\u00f9 alto: 2560) ad essere sconfitto da un computer in una partita di un torneo.\nLarsen ha continuato a giocare occasionalmente in tornei sino alla fine. Nel 1999 si \u00e8 piazzato 7\u00ba su 10 nel campionato danese, ma durante l'edizione del 2000 \u00e8 stato costretto a ritirarsi quando \u00e8 stato vittima di un grave edema che fu necessario operare. Da allora ha giocato principalmente solo in pochi tornei a Buenos Aires. \u00c8 arrivato 4\u00ba nel Najdorf Memorial del 2002.\nA gennaio 2009 il suo punteggio Elo nella lista FIDE era di 2415.\nStile e opere.\nLarsen \u00e8 noto come un giocatore riflessivo e notevolmente fantasioso, pi\u00f9 incline di molti dei suoi contemporanei a provare idee eterodosse e prendere rischi. Questo aspetto del suo gioco si pu\u00f2 notare sin dalle sue scelte in apertura. \u00abCrede fermamente nel valore della sorpresa. Conseguentemente a volte si affida a varianti dubbie in diverse aperture. Ama anche le posizioni complicate, anche quando richiedono rischi considerevoli. Ha grande fiducia nel suo gioco e non teme nessuno. Il suo stile unico si \u00e8 dimostrato estremamente produttivo contro avversari relativamente deboli, ma non \u00e8 stato molto efficace contro i migliori\u00bb.\n\u00c8 uno dei pochissimi Grandi Maestri ad aver adottato l'apertura Bird (codice_1) con una certa regolarit\u00e0 e la mossa di apertura 1. b3, l'apertura Larsen, a volte chiamata \"attacco Nimzo-Larsen\" in suo (e di Aaron Nimzowitsch) onore.\nHa giocato la Difesa Olandese con successo in un tempo in cui era rara agli alti livelli.\nHa dato nuova linfa alla piuttosto rara Partita di alfiere (codice_2) nel 1964.\n\u00c8 stato anche il primo giocatore di alto livello ad utilizzare con successo l'attacco Gran Prix contro la Difesa Siciliana (codice_3), aumentandone la popolarit\u00e0.\nA met\u00e0 degli anni '60 era uno dei pochissimi giocatori d'\u00e9lite ad affidarsi alla Difesa Alekhine (codice_4) in occasioni importanti.\nHa utilizzato la Difesa Scandinava (codice_5) per sconfiggere il campione del mondo Anatolij Karpov nel 1979, rinnovando l'interesse nella variante.\nUna delle linee principali della Difesa Caro-Kann (codice_6) porta il suo nome assieme a quello di David Bron\u0161tejn.\nHa usato la Difesa Gr\u00fcnfeld (codice_7) con successo, ma ha anche utilizzato strutture tipiche di questa apertura con i bianchi ed \u00e8 stato coautore (con Steffen Zeuthen) del libro di enorme successo del 1979 su questa apertura e strutture simili: \"ZOOM 001 -- Zero Hour for Operative Opening Models\".\nIl suo libro di 50 \"Partite scelte\" (1968) \u00e8 rinomato per le sue note precise ed argute, in cui tratta della psicologia negli scacchi e dell'uso di aperture rare in maniera vista raramente tra i massimi giocatori. \u00c8 stato uno dei sette Grandi Maestri d'\u00e9lite che hanno scritto gli ottimi capitoli del libro del 1974 \"How to Open a Chess Game\", tradotto in italiano col titolo \"I segreti delle aperture\".\n\u00c8 rispettato come un eccellente scrittore che riesce a comunicare con i suoi lettori.\nLarsen ha sconfitto tutti i sette Campioni del Mondo che hanno ottenuto il titolo tra il 1948 e il 1975: Michail Botvinnik, Vasilij Smyslov, Michail Tal', Tigran Petrosyan, Boris Spasskij, Bobby Fischer e Anatolij Karpov."}
{"id": "514450", "revid": "44403", "url": "https://it.wikipedia.org/wiki?curid=514450", "title": "Asia del Sud", "text": ""}
{"id": "514451", "revid": "33751", "url": "https://it.wikipedia.org/wiki?curid=514451", "title": "Scacchista", "text": ""}
{"id": "514454", "revid": "34928", "url": "https://it.wikipedia.org/wiki?curid=514454", "title": "Eupalino di megara", "text": ""}
{"id": "514461", "revid": "22995", "url": "https://it.wikipedia.org/wiki?curid=514461", "title": "Milan AC", "text": ""}
{"id": "514463", "revid": "729019", "url": "https://it.wikipedia.org/wiki?curid=514463", "title": "Nervo abducente", "text": "Il nervo abducente costituisce il VI paio di nervi cranici e, con l'oculomotore e il trocleare, contribuisce al controllo della muscolatura estrinseca dell'occhio, innervando il muscolo retto laterale.\nIl nervo abducente contiene inoltre un piccolo contingente di fibre sensitive somatiche che trasportano stimoli propriocettivi dal muscolo retto laterale. Nel seno cavernoso della dura madre queste fibre passano al nervo oftalmico.\nIl nucleo dell'abducente contiene anche neuroni internucleari i cui assoni entrano nella costituzione del fascicolo longitudinale mediale, diretti verso il nucleo del nervo oculomotore che innerva il muscolo retto mediale .\nDecorso.\nIl nervo origina dal \"nucleo del nervo abducente\" del tegmento del ponte, emerge dal solco bulbopontino sopra le piramidi del bulbo e le sue fibre decorrono in avanti, in alto e lateralmente immerse nel liquido cefalorachidiano dello spazio subaracnoideo fino all'apice della rocca petrosa del temporale dove si immette nel seno cavernoso della dura madre. Posto lateralmente all'arteria carotide interna, percorre il seno cavernoso, dal quale fuoriesce per immettersi nella fessura orbitale superiore dello sfenoide, passando all'interno dell'anello tendineo comune dei muscoli dell'occhio. Nella cavit\u00e0 orbitale si dirige lateralmente, disponendosi poi sulla faccia mediale del muscolo retto laterale dell'occhio al quale si distribuisce.\nCanale di Dorello.\nScoperto dal famoso anatomista italiano Primo Dorello, il canale di Dorello \u00e8 l'orifizio cerebrale attraverso cui il nervo abducente penetra nel seno cavernoso.\nNucleo del nervo abducente.\nIl nucleo del nervo abducente, coinvolto nelle stesse attivit\u00e0 dei nuclei dei nervi oculomotore (III) e trocleare (IV), \u00e8 posto nella porzione caudale del ponte, nel piano mediano, dove sporge nel pavimento del quarto ventricolo avvolto dalle fibre del nervo facciale che formano il collicolo facciale. Vista la natura del nervo abducente, il nucleo presenta solo componenti \"motrici somatiche\".\nNel nucleo sono presenti due popolazioni neuronali di cui una innerva il muscolo retto laterale, mentre l'altra \u00e8 formata da interneuroni che attraversando la linea mediana si fanno ascendenti nel fascicolo longitudinale mediale per terminare nel nucleo del nervo oculomotore. Tale legame mette in connessione i neuroni del muscolo retto laterale di un lato dell'abducente con quelli del muscolo retto mediale controlaterale dell'oculomotore permettendo movimenti orizzontali coniugati coordinati degli occhi.\nNel fare questo il nucleo abducente riceve coordinazioni dalla \"formazione reticolare paramediana pontina\" che riceve a sua volta afferenze dai collicoli superiori, dai nuclei vestibolari (che proiettano anche sul nucleo direttamente), dai campi oculari frontali e da una regione della corteccia specializzata nel controllo della mobilit\u00e0 oculare.\nIl legame con i nuclei vestibolari \u00e8 fondamentale per garantire uno spostamento degli occhi opposto a quello della testa permettendo di mantenere lo sguardo fisso su un oggetto anche con la testa in rotazione.\nPatologia.\nIl nervo abducente pu\u00f2 essere affetto da neuropatia periferica o andare incontro a traumi e lesioni dovute ad infezioni che comportano paralisi del muscolo retto laterale. Questa causa incapacit\u00e0 a dirigere lateralmente l'occhio malato, essendo implicato nell'abduzione dell'occhio (strabismo convergente).\nLa lesione del nucleo del nervo abducente pu\u00f2 interessare anche il nucleo del nervo faciale, posto nelle vicinanze, causando la paralisi di tutti i muscoli mimici omolaterali."}
{"id": "514466", "revid": "729019", "url": "https://it.wikipedia.org/wiki?curid=514466", "title": "Nervo vestibolococleare", "text": "Il nervo vestibolococleare, detto anche nervo stato-acustico, \u00e8 l'ottavo nervo cranico, \u00e8 un nervo sensitivo e trasmette le informazioni codificate a livello dell'orecchio e ha il nucleo a livello del rombencefalo.\nNel suo decorso si divide in due rami, il nervo vestibolare e il nervo cocleare, destinati alle due parti dell'orecchio interno deputate al senso dell'equilibrio (statico e dinamico) e al senso dell'udito. In particolare la parte vestibolare raccoglie gli stimoli di accelerazione lineare ed angolare della testa, mentre la parte cocleare trasporta stimoli acustici.\nDecorso comune.\nIl nervo vestibolococleare origina dalla fossetta retrolivare, si porta esternamente in avanti insieme ai nervi facciale e intermedio, supera il flocculo cerebellare passandogli davanti e arriva nel meato acustico interno dove accoglie in una sua doccia il nervo intermedio del facciale. All'interno del meato acustico interno il nervo si divide nelle componenti \"vestibolare\" e \"cocleare\" che impegnano le fossette nel fondo del meato (la parte anteriore della fossetta inferiore \u00e8 occupata dal cocleare, mentre la parte restante e la fossetta superiore del vestibolare).\nEntrambi i nervi attraversano le fossette con i loro filamenti terminali con i quali raggiungono poi le aree che innervano.\nNervo vestibolare.\nIl nervo vestibolare, prima di impegnarsi con le fibre terminali nelle fossette raggiunge il \"ganglio vestibolare\" o \"di Scarpa\", posto nella porzione profonda e laterale del meato acustico interno. In tale ganglio sono contenuti i protoneuroni bipolari i cui prolungamenti centrali raggiungono i nuclei vestibolari del tronco encefalico, mentre le fibre periferiche si dividono in due rami.\nIl ramo \"inferiore\" attraversa i fori della fossetta inferiore e si porta alla macula sacculare e all'ampolla del canale semicircolare posteriore.\nIl ramo \"superiore\" attraversa i fori della fossetta superiore e si porta alla macula utricolare e alle creste ampollari degli altri canali semicircolari.\nComponente vestibolare del nucleo vestibolococleare.\nI prolungamenti centrali dei neuroni presenti nel \"ganglio vestibolare di Scarpa\" costituiscono la parte vestibolare del nervo e raggiungono il \"complesso nucleare vestibolare\" presente sotto il pavimento del IV ventricolo dove occupa una regione piuttosto vasta lateralmente e al confine tra il ponte e il bulbo.\nIl complesso vestibolare nucleare viene suddiviso in quattro nuclei principali che, per\u00f2, non rispecchiano una suddivisione funzionale: \nFunzionalmente, infatti viene suddiviso in due porzioni:\nDi non poca importanza i collegamenti afferenti provenienti dal cervelletto tramite fibre inibitorie GABAergiche omolaterali dalla corteccia cerebellare e fibre eccitatorie bilaterali (che usano sia glutammato che aspartato) dal nucleo del tetto.\nAlcune fibre, invece, transitano nel complesso nucleare vestibolare senza effettuare sinapsi e si portano al cervelletto attraverso il peduncolo cerebellare inferiore nel corpo iuxtarestiforme.\nInterconnessioni.\nI nuclei dei due lati sono in parte interconnessi fra loro grazie a fibre commissurali che garantiscono una coordinazione dell'attivit\u00e0. Questo avviene specialmente per i nuclei che rilevano accelerazioni lineari provenienti dal vestibolo: la risposta sarebbe uguale per entrambi i nuclei e la connessione permette di rinforzare il segnale.\nDiversamente, le informazioni raccolte dai canali semicircolari portano i due nuclei a rispondere in maniera opposta: fibre di interconnessione inibitorie accentuano tale diversit\u00e0 del segnale ricevuto dalle cellule sensitive.\nEfferenze.\nIl complesso nucleare vestibolare presenta efferenze sia discendenti che ascendenti.\nSono presenti anche fibre efferenti che, dal complesso nucleare, si porta alle cellule sensitive del labirinto per modulare la sensibilit\u00e0.\nAscendenti.\nUna delle efferenzi ascendenti di maggiore livello \u00e8 data da un insieme di fibre che, attraversando il fascicolo longitudinale mediale, si porta al complesso ventrobasale del talamo da cui poi partono fibre dirette al giro parietale ascendente e temporale superiore della corteccia che permettono alla sensibilit\u00e0 vestibolare di entrare nella sfera cosciente.\nAltre proiezioni dirette bilateralmente (sempre attraverso il fascicolo longitudinale mediale) si portano ai nuclei dei nervi oculomotore, trocleare e abducente che innervano la muscolatura estrinseca degli occhi, generando un \"riflesso vestibolooculomotorio\" in grado di compensare con movimenti oculari i movimenti della testa e permettere di mantenere lo sguardo fisso.\nDiscendenti.\nDal nucleo vestibolare mediale nasce il \"fascicolo vestibolospinale mediale\" che discendono bilateralmente ai motoneuroni \u03b1 e \u03b3 della regione cervicale per creare il \"riflesso vestibolonucale\" responsabile della stabilit\u00e0 della testa durante i movimenti.\nDal nucleo vestibolare laterale nasce invece il \"fascicolo vestibolospinale laterale\", con organizzazione somatotopica (le fibre che nascono cranialmente sono dirette a muscoli disposti pi\u00f9 rostralmente e cos\u00ec via), dedito al \"riflesso vestibolospinale\" che consente di correggere la postura in risposta a stimoli vestibolari.\nNervo cocleare.\nIl nervo cocleare, dopo aver attraversato le fossette, percorre i canalicoli nel midollo della coclea e raggiunge il \"ganglio spirale\" o \"di Corti\".\nIn tale ganglio sono contenuti i protoneuroni bipolari le cui fibre periferiche percorrono i canalicoli presenti nella lamina spirale ossea e terminano nell'Organo del Corti, a livello delle cellule acustiche. I prolungamenti centrali, invece, raggiungono i nuclei cocleari.\nDal nervo cocleare, dentro il meato acustico, si stacca un \"ramo vestibolare\" provvisto di un suo ganglio, il \"ganglio di Boettcher\", che innerva la porzione di condotto cocleare posta nella cavit\u00e0 del vestibolo.\nComponente cocleare del nucleo vestibolococleare.\nI prolungamenti centrali dei neuroni bipolari presenti nel ganglio spirale raggiungono i \"nuclei cocleari ventrale\" e \"dorsale\" posti lateralmente ai peduncoli cerebellari inferiori e nella zona di confine tra bulbo e ponte. Nella coclea la parte pi\u00f9 basale \u00e8 deputata alla ricezione dei suoni ad alta frequenza, mentre l'apice alla captazione di quelli a bassa frequenza realizzando quindi un'organizzazione ben precisa di sintonizzazione. Allo stesso modo i nuclei presentano un'organizzazione che viene chiamata \"tonotopica\" (o, vista la struttura della coclea, \"cocleotopica\") secondo la quale i suoni a pi\u00f9 alta frequenza provenienti dalla base proiettano nel quadrante dorsomediale, mentre quelli provenienti dall'apice al quadrante ventrolaterale.\nDai nuclei cocleari nascono poi fibre trasversali interposte alle vie acustiche, le \"strie acustiche dorsali\", \"strie acustiche intermedie\" e \"strie acustiche ventrali\".\nEntrambi i nuclei ricevono afferenze dai collicoli superiori implicate nella modulazione della sensibilit\u00e0 acustica.\nNell'uomo \u00e8 pi\u00f9 sviluppato il \"nucleo cocleare ventrale anteriore \" in quanto le loro principali efferenze, le strie intermedie, attraversando il ponte nella porzione ventrale del tegmento formano il \"corpo trapezoide\" che presenta intercalati alcuni nuclei implicati sempre nelle vie acustiche come il \"nucleo del corpo trapezoide\" e il \"complesso olivare superiore\" e che continua nel lemnisco laterale ascendendo verso il mesencefalo. In questo modo il nucleo cocleare ventrale proietta al collico inferiore, al complesso oliare superiore e al nucleo del lemnisco laterale omolaterale e controlaterale.\nIl nucleo cocleare dorsale proietta, grazie alla stria acustica dorsale, al collicolo inferiore controlaterale.\nClinica.\nI riflessi vestibolooculomotori sono di grande rilevanza clinica in quanto sono utilizzati per verificare l'integrit\u00e0 del tronco encefalico in soggetti privi di coscienza. Nella manovra diagnostica detta \"manovra degli occhi di bambola\" si valuta il rifesso detto \"oculocefalico\" cio\u00e8 la rotazione degli occhi in senso opposto a quella della testa nel soggetto supino. Questa valutazione di una sola parte del funzionamento del tronco \u00e8 in realt\u00e0 completa vista l'ampia distribuzione della rete di connessioni di questa via sensitiva. La mancanza di questo riflesso porta ad accertare la \"morte troncoencefalica\".\nPatologia.\nLesioni del nervo vestibolococlare possono sussistere in seguito a processi patologici o traumi che coinvolgono l'angolo pontocerebellare, il meato acustico interno o l'orecchio interno. In tali casi possono verificarsi sintomi come vertigine e nistagmo per la parte vestibolare e acufeni e ipoacusia per la parte cocleare.\nNon sono da escludere coinvolgimenti anche al nervo facciale per la sua vicinanza."}
{"id": "514468", "revid": "729019", "url": "https://it.wikipedia.org/wiki?curid=514468", "title": "Nervo glossofaringeo", "text": "Il nervo glossofaringeo \u00e8 un nervo cranico misto pari e simmetrico, numerato come IX.\nFunzioni.\nIl IX nervo \u00e8 un nervo misto: \u00e8 motore per il muscolo stilofaringeo e per il costrittore superiore della faringe; \u00e8 sensitivo per la mucosa faringea, l'istmo delle fauci, la regione tonsillare, del terzo posteriore della mucosa linguale (sensibilit\u00e0 gustativa), la cavit\u00e0 timpanica, i barorecettori delle carotidi (sensibilit\u00e0 viscerale) e per la tuba faringo-palatina; possiede inoltre una componente viscerale parasimpatica destinata alla ghiandola parotide. Il nervo glosso-faringeo assume dunque un'importanza notevole per la deglutizione, per la percezione del gusto amaro e per il riflesso del massaggio del seno carotideo e quindi per il mantenimento dell'omeostasi ematica.\nDecorso.\nIl nervo origina dal solco postero-laterale del midollo allungato ed esce dalla cavit\u00e0 cranica tramite il foro giugulare, insieme al nervo vago ed al nervo accessorio; durante l'attraversamento, forma due gangli: il ganglio superiore dell'Ehrenritter, detto anche giugulare, che \u00e8 puramente sensitivo, ed il ganglio inferiore, detto anche petroso, che invece \u00e8 sensitivo e parasimpatico. Arrivato nel collo, il tronco decorre inizialmente verso il basso, tra l'arteria carotide interna e la vena giugulare interna, per poi curvare e posizionarsi sul margine posteriore del muscolo stilofaringeo. A questo punto le fibre nervose si distribuiscono ai territori finali di innervazione.\nLesioni.\nPossono provocare incapacit\u00e0 nella deglutizione (disfagia) o anche difficolt\u00e0 nella percezione del gusto (disageusia) in base al livello della lesione.\nRiflesso del vomito.\nCon la conseguente occlusione della faringe e sfregamento sulla mucosa dei muscoli costrittori della faringe, presenti a livello dell'orofaringe, si attiva il riflesso del vomito."}
{"id": "514469", "revid": "287204", "url": "https://it.wikipedia.org/wiki?curid=514469", "title": "Campionato italiano femminile di hockey su ghiaccio 1994-1995", "text": "Nella stagione 1994-95, il Campionato italiano femminile di hockey su ghiaccio prevedeva la sola massima serie.\nErano otto le squadre iscritte: HC Agordo, HC Lario Halloween, HC Eagles Bolzano, HC Alleghe Femminile ATP, SG Brunico Hot Line, HC Femminile Feltre, HC All Stars Milano e SG Valbelluna Hoseki.\nLa formula: dopo una \"Regular Season\" (un girone di andata e ritorno), seguono per le prime quattro classificate, i play-off (con semifinali e finali giocati al meglio delle tre gare) e, per le squadre classificate dal 5\u00ba all'8\u00ba posto, i play out per il 5\u00ba posto (con semifinali e finali giocati al meglio delle tre gare).\nRegular Season.\nClassifica Finale\nPlay-out.\nSemifinali.\n Gara 1 - 12 febbraio 1995\n Bolzano - Brunico 11-1\n Halloween - Milano 5-1\n Gara 2 - 19 febbraio 1995\n Brunico - Bolzano 2-3\n Milano - Halloween 0-1\nFinale per il 5\u00ba posto.\n Gara 1 - 5 marzo 1995\n Bolzano - Halloween 2-1\n Gara 2 - 12 marzo 1995\n Halloween - Bolzano 3-2\n Gara 3 - 18 marzo 1995\n Bolzano - Halloween 2-1\nPlay-off.\nSemifinali.\n Gara 1 - 12 febbraio 1995\n Alleghe - Feltre 4-5\n Agordo Hockey - Hoseki 5-1\n Gara 2 - 19 febbraio 1995\n Feltre - Alleghe 3-6\n Hoseki - Agordo Hockey 2-5\n Gara 3 - 5 marzo 1995\n Alleghe - Feltre 4-3\nFinali.\n3\u00ba/4\u00ba posto.\n Gara 1 - 12 marzo 1995\n Hoseki - Feltre 1-3\n Gara 2 - 19 marzo 1995\n Feltre - Hoseki 6-5\n1\u00ba/2\u00ba posto.\n Gara 1 - 12 marzo 1995\n Alleghe - Agordo Hockey 1-4\n Gara 2 - 19 marzo 1995\n Agordo Hockey - Alleghe 3-5\n Gara 3 - 26 marzo 1995\n Alleghe - Agordo Hockey 3-2\nL'Hockey Club Alleghe Femminile ATP vince per la seconda volta il titolo italiano."}
{"id": "514470", "revid": "729019", "url": "https://it.wikipedia.org/wiki?curid=514470", "title": "Nervo vago", "text": "Il nervo vago (chiamato anche nervo pneumogastrico o nervo X del cranio) \u00e8 la decima delle dodici paia di nervi cranici (o encefalici) che partono dal tronco encefalico (composto da midollo allungato, ponte e mesencefalo). Il nervo vago parte dal midollo allungato e si porta, attraverso il foro giugulare, verso il basso nel torace e nell'addome. I 2 nervi vaghi destro e sinistro sono tra i pi\u00f9 importanti del corpo nonch\u00e9 i pi\u00f9 lunghi ed i pi\u00f9 ramificati tra i nervi cranici.\nIl suo nome deriva dalla parola latina \"vagus\", che significa letteralmente \"vagabondo\".\nDecorso.\nI suoi nuclei risiedono nel midollo allungato. Fuoriesce dal bulbo tramite il \"solco dei nervi misti\" con una decina di radicole, decorre avanti e lateralmente al nervo glossofaringeo e anteriormente al nervo accessorio, fuoriesce dal cranio tramite il foro giugulare, forma il ganglio giugulare ed il ganglio nodoso, quindi decorre verticalmente nel collo.\nDivenuto indipendente dai due nervi summenzionati, diviene parte del fascio vascolonervoso del collo, costituito dall'arteria carotide (dapprima carotide interna, pi\u00f9 inferiormente carotide comune) antero-medialmente e dalla vena giugulare interna antero-lateralmente. Entra nel torace lasciando il fascio e decorrendo, a destra, medialmente all'arteria anonima e medialmente alla vena cava superiore, a sinistra, lateralmente all'arco aortico.\nSi porta posteriormente agli ili polmonari e decorre, a destra, posteriormente all'esofago formando il plesso polmonare destro ed il plesso esofageo posteriore, a sinistra, anteriormente all'esofago formando il plesso polmonare sinistro ed il plesso esofageo anteriore e dando vita al nervo laringeo ricorrente. I tronchi anteriore e posteriore sono costituiti da fibre miste, anche se la componente del posteriore \u00e8 prevalentemente destra e quella dell'anteriore prevalentemente sinistra. Il nervo vago entra quindi nell'addome seguendo il decorso dell'esofago, passando tramite l'orifizio esofageo diaframmatico.\nNell'addome i due tronchi decorrono sulle facce anteriore e posteriore dello stomaco formando i plessi gastrici anteriori e posteriori. Il ramo posteriore quindi d\u00e0 vita al ramo celiaco ed al plesso celiaco, formando l'ansa memorabile con il nervo grande splancnico destro, il ramo anteriore forma il plesso celiaco sinistro ricevendo il grande splancnico sinistro. Numerosi rami innervano gli organi addominali.\nOrgani innervati.\nHa componente parasimpatica, controlla tutta la muscolatura liscia non controllata dai nervi oculomotore, facciale e glossofaringeo e dai nervi spinali, che controllano solo alcuni visceri (ad esempio l'ultimo tratto dell'intestino). In particolare innerva sia l'intestino che lo stomaco.\nIl nervo vago fornisce fibre parasimpatiche a tutti gli organi, fatta eccezione per le ghiandole surrenali, dal collo fino agli ultimi segmenti della colonna vertebrale.\nIl vago controlla anche alcuni muscoli scheletrici tramite le fibre provenienti dal nucleo ambiguo:\nQuesto significa che il nervo vago \u00e8 responsabile della frequenza cardiaca, della peristalsi gastrointestinale, della sudorazione e di alcuni movimenti della bocca, inclusi i muscoli del parlato e della respirazione (tenendo aperta la laringe). Riceve inoltre sensazioni dall'orecchio esterno (attraverso il nervo di Alderman) e parte delle meningi.\nFunzionalit\u00e0 principali.\nUno dei suoi scopi principali \u00e8 quello di stimolare la produzione dell'acido gastrico e regolare i movimenti compiuti dallo stomaco e dall'intestino durante la fase della digestione.\nIl nervo vago e il cuore.\nL'innervazione da parte del sistema nervoso autonomo parasimpatico del cuore \u00e8 mediata dal nervo vago. Il vago di destra innerva il nodo senoatriale e la sua stimolazione induce bradicardia. La stimolazione vagale sinistra ha effetti molto meno consistenti rispetto alla destra, ed \u00e8 diretta prevalentemente alle fibre atriali. Una stimolazione vagale sinistra inappropriata, in particolari pazienti, pu\u00f2 portare all'insorgenza o al peggioramento di un blocco atrioventricolare.\nPatologie legate al nervo vago.\nQuando la sua funzionalit\u00e0 \u00e8 compromessa, ad esempio dall'artrosi cervicale, possono verificarsi tutta una serie di sintomi tra cui nausea, acidit\u00e0 di stomaco, vertigini, giramenti di testa, rossori in viso, tachicardia, dolore e rigidit\u00e0 del collo, mal di testa, pallore, sudorazione fredda, salivazione ridotta, vomito. Spesso, la conseguenza di tali sintomi \u00e8 il collasso. Durante questa fase, la pressione sanguigna scende di colpo; pu\u00f2 essere ripristinata facendo distendere l'individuo, con le gambe leggermente alzate e la testa alla stessa altezza del corpo o leggermente pi\u00f9 bassa. Il collasso dura in media 2-3 minuti. Rare volte dura di pi\u00f9.\nSi pu\u00f2 incorrere nell'impossibilit\u00e0 della fonazione quando viene reciso o danneggiato il nervo laringeo inferiore, che decorre a cavallo dell'arteria tiroidea inferiore, dato che innerva quasi tutti i muscoli laringei implicati nella fonazione.\nTecniche mediche riguardanti il nervo vago.\nAlcune manovre quali la manovra di Valsalva o il massaggio carotideo, possono avere effetti stimolatori sul nervo vago, pi\u00f9 o meno blandi. Ad esempio sono noti casi di svenimento causati da colletti di camicia o nodi alla cravatta troppo stretti che con il continuo sfregamento hanno portato ad iperstimolazione vagale, bradicardia, conseguente abbassamento della pressione arteriosa, ipoperfusione cerebrale e perdita di coscienza. Tuttavia, manovre terapeutiche come il massaggio carotideo, o Valsalva ripetute sono pratiche che, se usate in modo inappropriato, possono portare il paziente incontro a gravi conseguenze aritmiche, come blocchi atrio-ventricolari o fibrillazioni ventricolari. Pertanto \u00e8 buona norma lasciare tali pratiche al personale medico, senza mai eseguirle autonomamente.\nStimolazione.\nSe stimolato tramite impulsi elettrici, il nervo vago trasmette tali impulsi a specifiche aree del cervello che regolano importanti funzioni quali la regolazione dell'umore, del sonno, dell'appetito, della motivazione e di altri importanti sintomi. La stimolazione del nervo vago attraverso impulsi elettrici (\"Vagus nerve stimulation\") costituisce una vera e propria terapia medica che pu\u00f2 risultare efficace nei casi di epilessia e depressione farmaco-resistenti."}
{"id": "514474", "revid": "106908", "url": "https://it.wikipedia.org/wiki?curid=514474", "title": "Assoni", "text": ""}
{"id": "514478", "revid": "1428919", "url": "https://it.wikipedia.org/wiki?curid=514478", "title": "Ray Tomlinson", "text": "Impegnato nello sviluppo di ARPANET (la rete di computer del Dipartimento della Difesa americano che costituisce l'embrione di Internet), utilizz\u00f2 questa procedura di invio di posta elettronica tra le diverse Universit\u00e0 collegate attraverso questa rete.\nIl primo messaggio da lui inviato, e la prima mail inviata quindi nella storia, non fu \"QWERTYUIOP\" ma qualcosa di simile. Scelse il simbolo @ per collegare username e indirizzo email di destinazione.\nBiografia.\nOttenuto il bachelor in Scienza al \"Rensselaer Polytechnic Institute\" di New York, nel 1963 entr\u00f2 al MIT per specializzarsi in ingegneria elettrica conseguendo la laurea nel 1965.\nNel 1967 entra alla BBN Technologies che collabora al processo ARPANET, sviluppando il progetto di trasferimento dei files denominato \"CPYNET\". Implementandolo riusc\u00ec a progettare la email.\nIl suo ultimo impiego \u00e8 presso l'azienda di elettronica e tecnologie militari Raytheon.\nNumerosi i premi ricevuti per l'importanza del suo lavoro nella crescita di internet. Nel 2012 \u00e8 stato inserito dalla Internet Society nella Internet Hall of Fame."}
{"id": "514488", "revid": "124989583", "url": "https://it.wikipedia.org/wiki?curid=514488", "title": "Pane carasau", "text": "Il pane carasau (conosciuto anche come pane carasatu, pane carasadu, pane fine, pane e fresa o pane fatu in fresa) \u00e8 un tipico pane sardo diffuso in tutta la Sardegna, a forma di disco molto sottile e croccante, adatto a essere conservato a lungo.\nIl termine sardo deriva dal verbo sardo \"carasare\", che significa tostare. Durante la \"carasadura\" il pane viene rimesso nel forno per la cottura finale; tale cottura lo rende croccante..\nIn alcune zone della Barbagia, come a Orgosolo, Orotelli Ovodda e Gavoi, \u00e8 preparato in forma tonda e rettangolare e di dimensioni inferiori, prendendo il nome di \"pane tostu o pane 'e fresa\", mentre in Ogliastra \u00e8 pi\u00f9 diffusa una variante, pi\u00f9 spessa, chiamata \"pistocu\".\nPer la sua particolare croccantezza, che ne rende rumorosa la masticazione, fuori dalla Sardegna \u00e8 talvolta chiamato, in italiano, \"carta da musica\"; il vocabolo sardo \"carasau\" \u00e8 registrato dal 2017 nel dizionario italiano Zingarelli.\nIngredienti.\nGli ingredienti base sono lievito, sale, acqua e semola di grano duro.\nI due tipi principali di impasto sono o a base di semola di grano duro, pi\u00f9 pregiato e quindi consumato dalle famiglie pi\u00f9 agiate, o a base di farina d'orzo o cruschello, di colore scuro, consumato dai meno abbienti.\nLe varie fasi della panificazione chiamata \"sa hotta\" o \"sa cotta\".\n\"Sa Cotta\" \u00e8 il nome in lingua sarda con il quale viene indicato l'intero ciclo di preparazione e cottura del pane. Sino a qualche decade fa era un vero e proprio rito familiare e di vicinato che coinvolgeva almeno tre donne, amiche o parenti che ricevevano in cambio olio e ricotta o che semplicemente si ricambiavano l'aiuto. Queste le varie fasi:\n\"S'inthurta\".\n\"S'inthurta\" \u00e8 la prima fase della lavorazione e avviene prima del sorgere del sole. Il lievito gi\u00e0 precedentemente sciolto in acqua tiepida viene mescolato alla farina passata al setaccio (\"sedattu\") e impastata dentro una madia di legno chiamata nelle diverse varianti del sardo \"iscivu\", \"lacu\", \"lachedda\", oppure dentro una conca di terracotta (\"tianu\", \"impastera\"). Esistono molte varianti sulla preparazione dell'impasto, sulla sua lavorazione e sulla cottura del pane, varianti che determinano sfumature di sapore, di leggerezza della sfoglia, di dimensione della stessa, e che seguono antiche tradizioni familiari o paesane .\n\"Cariare\" o \"hariare\".\nDurante questa seconda fase l'impasto viene lavorato energicamente sul tavolo (\"sa mesa pro su pane\", \"sa mesitta\"), nel passato non ancora lontano anche in ginocchio sulla madia stessa. La pasta fresca viene schiacciata, allargata con la pressione dei pugni e riavvolta su s\u00e9 stessa, con l'aggiunta di acqua viene manipolata con forza (\"ammoddigare\") fino a ottenere un impasto liscio. Da questa fase dipende molto la riuscita del pane e la sua durata \u00e8 diversa per le tante variet\u00e0. Per il \"carasau\" o altri pani di grano duro \u00e8 necessario continuare pi\u00f9 a lungo: pi\u00f9 la pasta \u00e8 ben lavorata, pi\u00f9 il risultato sar\u00e0 apprezzabile. Questa fase \u00e8 molto faticosa e spesso le donne sono aiutate dagli uomini.\n\"Pesare\".\nLa fase della lievitazione viene chiamata \"pesare\" (alzare). La pasta ben lavorata viene posta in speciali contenitori come conche di terracotta o come in Barbagia dentro il \"malune\" di sughero, ben ricoperta con teli di lana. Si lascia riposare l'impasto mentre si preparano gli strumenti per passare alle fasi successive.\n\"Orire\", \"sestare\".\nUna volta constatato l'avvio della lievitazione, si divide l'insieme dell'impasto in t\u00f2cchi regolari (\"sestare\", \"orire\"), che vengono arrotondati, infarinati e riposti in particolari canestri (\"c\u00f2rvulas\", \"canisteddas\"), avvolti tra le pieghe di teli di lana o di lino per farli riposare (\"pasare\") ancora, in modo che la lievitazione possa continuare.\n\"Illadare\".\nDurante questa fase la pasta lievitata si lavora con dei piccoli mattarelli in legno (\"canneddos\", \"cannones\") e mediante i polpastrelli delle mani, infarinandola in continuazione, appiattendola e allargandola a formare dei dischi (\"sas tundas\") dal diametro variabile a seconda delle localit\u00e0. Ottenuto il diametro e lo spessore desiderato, si depositano sulle pieghe di speciali panni di lana chiamati \"pannos de ispica\" o \"tiazas\". Questi sono dei panni particolari, lunghi anche dieci metri e larghi 50\u00a0cm.\nVengono tenuti solitamente arrotolati, ma nel momento del loro utilizzo si srotolano progressivamente prima verso destra per un tratto di 50\u00a0cm, e verso sinistra una volta depositata la sfoglia discoidale (\"sa tunda\"), a coprirla completamente, permettendo in questo modo di depositarne un'altra sulla parte superiore della piega, e cos\u00ec via in un susseguirsi di piegature fino al completo srotolamento. Vengono poi messi da parte e coperti con delle coperte. Ogni \"pannu de ispica\" o \"tiaza\", a seconda della sua lunghezza, pu\u00f2 contenere fino a venti \"tundas\" che sono in questo modo facilmente trasportabili.\n\"Cochere\".\nPer il forno si utilizza legno di quercia o di olivastro. Una volta introdotto viene sistemato nel centro del forno. Dopo l'accensione del fuoco (\"inchendia de su furru\"), che avviene solitamente mentre si preparano le sottili e discoidali sfoglie di pasta, il forno inizia a scaldarsi e a raggiungere una temperatura stabile tra 450 e (\"temperare su furru\"). La fase della cottura dei pani avviene dopo che le braci sono state spinte da una parte tramite una particolare paletta in ferro (\"palitta 'e furru\") e la pavimentazione del forno spazzata con una scopa speciale (\"iscovulos\", \"ishopiles\").\nQuando la persona addetta ritiene il forno abbastanza caldo, incomincia la fase della prima cottura. Da una \"tiaza\" viene prelevata una \"tunda\" e tramite una pala in legno dalla forma arrotondata per meglio contenerla chiamata \"pala 'e linna\" o \"pala lada\", introdotta nel forno per la prima cottura. Il forte calore rigonfia la foglia in poco tempo formando una palla. L'aria al suo interno incomincia a espandersi, determinando la separazione dei due strati.\nA seconda delle tradizioni locali la si rivolta o meno, e vi si appoggia delicatamente la pala in legno per favorire l'omogeneit\u00e0 del rigonfiamento spingendo il vapore verso quelle parti non ancora staccate. Non sempre il rigonfiamento \u00e8 uniforme.\n\"Fresare\" o \"calpire\".\nUna volta sfornato il disco di pasta, le due facce ormai distaccate vengono separate (\"carpire\", \"calpire\" o \"fresare\") con il coltello, velocemente, possibilmente prima che l'aria defluisca da qualche fessura o che si riduca troppo di volume e la sfoglia si afflosci per il raffreddamento . Questa operazione richiede maestria e chi se ne occupa (\"sa fresadora\") deve fare attenzione perch\u00e9 la sfoglia \u00e8 molto calda e sprigiona vapore; afflosciandosi inoltre pu\u00f2 capitare che le due parti (\"sos pizos\") si riattacchino impedendo una corretta separazione (\"fresare su pane\", \"aberrer a pizos\"). Non sempre l'operazione riesce specialmente se il forno non ha raggiunto la giusta temperatura o non riesce a mantenerla, o se la lievitazione non \u00e8 abbastanza.\nI dischi (\"sos duos pizos\") che rappresentano il prodotto finale hanno una faccia liscia (quella che era all'esterno della focaccia) e una ruvida (il lato interno della focaccia originale). Il pane ottenuto dalla prima cottura e separato in due sottili strati viene chiamato \"pane lentu\", \"pane modde\" o \"pane cruhu\", e ha la caratteristica di essere abbastanza elastico da non spezzarsi facilmente, inoltre pu\u00f2 essere piegato o arrotolato a piacimento, caratteristica che riacquister\u00e0 dopo la \"carasatura\" solo con immersione in acqua. Pu\u00f2 essere consumato anche subito e il sapore \u00e8 altrettanto apprezzabile, ma a differenza del \"carasau\" non si presta a una lunga conservazione.\nSe il pane deve essere trasportato, grazie alla sua elasticit\u00e0, in questa fase la sfoglia pu\u00f2 essere piegata in due a formare una mezzaluna, o ripiegata ulteriormente di un quarto per adattarla ai contenitori, e rimessa in forno con questa nuova forma per la tostatura. Dopo la separazione, \"sos pizos\" vengono impilati dentro dei cesti e solamente quando tutte le \"tundas\" saranno cotte si passa alla fase successiva.\n\"Carasare\".\nCon l'ultimazione della prima cottura, di solito nel primo pomeriggio dopo la sosta del pranzo, si procede alla seconda infornata necessaria a completare l'intero processo. \"Sos pizos\" uno per uno vengono rimessi dentro il forno per la cottura finale (sa \"carasadura\"). a seconda dei gusti dei nuclei familiari, le sfoglie vengono lasciate nel forno per un tempo pi\u00f9 o meno lungo; di solito quelle che assumono un colore pi\u00f9 scuro sono le pi\u00f9 tostate ed hanno una sfumatura di sapore diverso dalle altre pi\u00f9 chiare e meno tostate. Man mano che le sfoglie escono dal forno, vengono impilate (\"piras de pane\") in grossi cesti di asfodelo (\"isportas\"). Queste caratteristiche \"piras\" sono spesso alte fino ad un metro, vengono avvolte in speciali panni e viene sistemato sulla sommit\u00e0 un peso, di solito un'asse in legno di forma rotonda o dei panni in modo da pressare un po' le sfoglie.\nConsumo.\nIl pane \"carasau\" \u00e8 consumato in molti modi. Secco, cio\u00e8 al naturale (\"pane a trocheddu\") accompagna gusti salati e gusti dolci in grande variet\u00e0.\nUno dei modi pi\u00f9 diffusi di consumo ha luogo con l'aspersione o una rapida immersione in acqua (\"pane infustu\"), passaggio che restituisce alla sottile sfoglia l'umidit\u00e0 e conseguentemente la morbidezza necessaria perch\u00e9 possa essere avvolta intorno a salumi affettati e formaggi o essere associata ad altro companatico. Anche bagnato, il pane \"carasau\" continua ad avere la caratteristica di assorbire i liquidi con cui entra in contatto. Questa caratteristica \u00e8 sfruttata per usarlo sotto le pietanze succose, ad esempio carni rosse cotte al sangue, o comunque quei cibi che rilasciano oli o grassi (dalla carne di maiale, alla verdura). Per bagnarlo si deve far scorrere dell'acqua unicamente dalla parte interna e ruvida della sfoglia per poi far subito sgocciolare la stessa tenendola qualche istante in posizione verticale; se il pane risulta troppo bagnato viene considerato da un vero barbaricino alla stregua della pasta scotta.\nLe grosse briciole che residuano invariabilmente alla spezzatura delle sfoglie sono dette nell'insieme \"farrutta\", \"pistitzu\" o \"frichinadura\" e uno dei loro utilizzi tipici, che peraltro consente di non perdere gli avanzi, \u00e8 nel caffellatte.\nIl pane \"gutiau\".\nIl pane \"gutiau\" (spesso trascritto con l'errore ortografico della doppia T, \"guttiau\"), dal vocabolo in sardo per \"gocciolato\", \"asperso\", \u00e8 una preparazione del pane \"carasau\". Una sfoglia viene bagnata con poche gocce d'olio, salata e abbrustolita lievemente in forno o sulla griglia; il pane \"gutiau\" \u00e8 prodotto anche industrialmente.\n\"Su pane fratau\".\nUna pi\u00f9 complessa preparazione tipica \u00e8 quella del pane \"fratau\" (anch'esso spesso trascritto con l'errore ortografico della doppia T, \"frattau\"). In questo caso il carasau viene immerso per un tempo brevissimo in brodo di pecora bollente, per poi essere disposta sul piatto, alternata a strati di sugo di pomodoro e pecorino grattugiato (donde il nome), e l'aggiunta di un uovo in camicia cotto nella stessa acqua."}
{"id": "514503", "revid": "3871", "url": "https://it.wikipedia.org/wiki?curid=514503", "title": "George St (Sydney)", "text": ""}
{"id": "514506", "revid": "120938149", "url": "https://it.wikipedia.org/wiki?curid=514506", "title": "Canale ionico", "text": "Un canale ionico \u00e8 una proteina trans-membrana (cio\u00e8 attraversa la membrana cellulare) che permette il passaggio di determinati ioni dall'esterno all'interno della cellula o viceversa.\nI canali ionici sono selettivi per una o poche specie ioniche.\nLa presenza di cariche fisse forti sull'imboccatura del canale rende la sua permeabilit\u00e0 inversamente proporzionale al raggio anidro degli ioni in quanto viene allontanato l'alone idrico di solvatazione (es: canale per il sodio). La presenza di cariche fisse deboli sull'imboccatura del canale rende la sua permeabilit\u00e0 inversamente proporzionale al raggio idrato degli ioni (es: canale del potassio e dello zolfo). \nI canali la cui permeabilit\u00e0 (e quindi la loro specificit\u00e0) non \u00e8 correlata n\u00e9 al raggio anidro n\u00e9 a quello idrato, presentano all'interno una sequenza di specificit\u00e0 che consiste in una serie di cariche e in una determinata conformazione spaziale che permette il passaggio solo a determinate specie ioniche.\nClassificazione.\nDue tipi particolari di canali ionici sono quelli voltaggio- e chemio-dipendenti. Tali strutture sono in grado di passare da uno stato di apertura ad uno di chiusura o inattivazione in seguito a stimolazioni elettriche o chimiche.\nI canali chemio-dipendenti sono in grado di aprirsi dopo aver legato un certo messaggero; sono presenti nelle membrane post-sinaptiche e si aprono dopo aver legato un neurotrasmettitore.\nI canali voltaggio-dipendenti si aprono in seguito ad una depolarizzazione della membrana; per esempio, i canali al sodio e potassio presenti nelle membrane assoniche permettono la propagazione di impulsi elettrici nelle cellule nervose.\nCanali ionici attivati da ligando.\nI canali ionici attivati da ligando sono anche noti come recettori ionotropici. Sono costituiti da proteine di membrana con struttura simile ad altri canali ionici ma che contengono un sito in grado di legare un ligando (recettore), solitamente nel dominio extracellulare. Questi sono i recettori su cui agiscono tipicamente i \"neurotrasmettitori veloci\". Alcuni esempi sono il \"recettore colinergico nicotinico\", il \"recettore GABA A\" e i \"recettori del glutammato\" del tipo NMDA (\"N\"-metil-D-aspartato), AMPA (formula_1-amino-3-idrossi-5-metil-4-isossazolopropionato) e kainato.\nStruttura Molecolare.\nI canali ionici regolati da ligandi hanno caratteristiche strutturali in comune con gli altri canali ionici. Il recettore nicotinico dell'acetilcolina rappresenta il recettore pi\u00f9 dettagliatamente studiato. \u00c8 costituito dall'assemblaggio di quattro subunit\u00e0 diverse definite formula_2, ognuna con una massa molecolare di 40-58 kDa. La struttura oligomerica (formula_3) possiede due siti di legame dell'acetilcolina, ognuno situato all'interfaccia fra una delle due subunit\u00e0 formula_1 e la subunit\u00e0 adiacente.\nPer attivare il recettore entrambi i siti devono legare una molecola di acetilcolina. Ogni subunit\u00e0 attraversa la membrana quattro volte: in tal modo il canale risulta rivestito da non meno di 20 formula_1-eliche che attraversano la membrana formando la parete del poro centrale.\nI due siti di legame dell'acetilcolina sono localizzati nella regione \"N\"-terminale delle due subunit\u00e0 formula_1. Una delle eliche transmembrana (M2) appartenente a ognuna delle 5 subunit\u00e0, forma la parete interna del canale ionico. Le 5 eliche M2 che formano il poro sono piegate verso l'interno a circa met\u00e0 dello spessore della membrana dando cos\u00ec origine a una costrizione; si ritiene che quando le due molecole di acetilcolina si legano ai due siti specifici, le formula_1-eliche piegate possano raddrizzarsi aprendo cos\u00ec il canale.\nI recettori per alcuni dei trasmettitori veloci, come ad esempio il \"recettore GABA A\", il \"recettore 5-formula_8\" e il \"recettore della glicina\" sono costruiti sullo stesso modello; il numero di subunit\u00e0 utilizzate per costituire un recettore funzionale \u00e8 variabile, anche se solitamente \u00e8 di 4 o 5.\nIl meccanismo di cancello.\nI recettori di questo tipo controllano gli eventi sinaptici pi\u00f9 veloci del sistema nervoso nei quali un neurotrasmettitore agisce sulla membrana postsinaptica di una cellula nervosa o muscolare e ne aumenta transitoriamente le permeabilit\u00e0 a particolari ioni. La maggior parte dei neurotrasmettitori eccitatori, come l'acetilcolina a livello della giunzione neuromuscolare o il glutammato nel sistema nervoso centrale, causa un \"aumento di permeabilit\u00e0 al sodio e al potassio\". Questo produce essenzialmente una \"corrente di ioni sodio\" verso l'interno della cellula, che si \"depolarizza\" e aumenta le probabilit\u00e0 che si generino dei \"potenziali d'azione\". L'azione del neurotrasmettitore raggiunge un picco in una frazione di millisecondo e decade entro pochi millisecondi. L'elevata velocit\u00e0 di questa risposta implica che l'accoppiamento tra recettore e canale ionico sia diretto; la stessa struttura molecolare del complesso recettore/canale ne \u00e8 una conferma (vedi sopra).\nCanali ionici come bersaglio dei farmaci.\nI canali ionici sono costituiti da molecole proteiche disposte in modo da formare pori ripieni d'acqua che attraversano le membrane, e sono in grado di passare da uno stato aperto a uno chiuso. L'intensit\u00e0 e la direzione del movimento ionico attraverso il poro sono governate dal gradiente elettrochimico per lo ione in questione. Questo fattore dipende dalla concentrazione dello ione ai due lati della membrana e dal potenziale di membrana. I canali ionici sono caratterizzati:\nSelettivit\u00e0.\nI canali sono generalmente selettivi per cationi o anioni.\nRegolazione dei canali.\nCanali regolati dalla tensione.\nLa maggior parte dei canali regolati dalla tensione si \"aprono in seguito a depolarizzazione\" della membrana cellulare. Formano un gruppo molto importante perch\u00e9 la loro funzione \u00e8 alla base del meccanismo dell'eccitabilit\u00e0 di membrana. I pi\u00f9 importanti canali di questo gruppo sono selettivi al \"sodio\", al \"potassio\" o al \"calcio\". In generale, l'apertura del canale (\"attivazione\") indotta dalla depolarizzazione di membrana \u00e8 di breve durata; questo avviene anche se la depolarizzazione viene mantenuta. In alcuni canali, l\"'attivazione iniziale\" dei canali \u00e8 seguita da un processo pi\u00f9 lento di \"inattivazione\".\nCanali regolati da ligandi.\nI canali regolati da un ligando vengono attivati dal legame di una sostanza chimica a un sito posto sulla molecola del canale. Con questa modalit\u00e0 agiscono i neurotrasmettitori veloci, come il \"glutammato\", l'acetilcolina\", il \"GABA\" e l'ATP\" che legano siti posti sulla parte esteriore della membrana. Alcuni canali attivati da ligandi della membrana plasmatica rispondono a segnali intracellulari piuttosto che a segnali extracellulari, tra i pi\u00f9 importanti si possono ricordare:\nCanali che rilasciano calcio.\nI canali che rilasciano calcio sono presenti sul \"reticolo endoplasmatico\" e su quello \"sarcoplasmatico\", ma non nella membrana cellulare. I principali sono i recettori per formula_15 per la \"rianodina\" e costituiscono una classe speciale di canali del calcio attivati da ligandi che controlla il rilascio del formula_10 dai siti intracellulari di accumulo.\nCanali del calcio operati dall'accumulo intracellulare di calcio.\nQuando i siti di accumulo intracellulari del formula_10 vengono depletati, i canali della membrana plasmatica si aprono permettendo l'ingresso di formula_10. Questi canali attivati dai livelli accumulati di calcio intracellulare (Store-Operated Channels, SOC) sono importanti per il meccanismo d'azione di molti \"GPCR\" che stimolano il rilascio di formula_10. L'apertura dei SOC permette di mantenere adeguati livelli intracellulari di formula_10 anche quando i siti di accumulo sono esauriti, e rappresentano un sistema di riempimento dei siti di accumulo intracellulare.\nFarmacologia dei canali ionici.\nIl controllo e la permeazione dei canali ionici sia \"voltaggio-dipendenti\" sia \"attivati da ligando\" vengono modulati da diversi fattori.\nIl canale ionico nell'arte.\nRoderick MacKinnon ha commissionato Nascita di un'Idea, una scultura alta 1,5 m basata sul canale di potassio KcsA. L'opera contiene un filo metallico rappresentante l'interno del canale e un oggetto in vetro soffiato che rappresenta la cavit\u00e0 principale della struttura del canale."}
{"id": "514507", "revid": "47953", "url": "https://it.wikipedia.org/wiki?curid=514507", "title": "Ricerche di mercato", "text": ""}
{"id": "514511", "revid": "44939", "url": "https://it.wikipedia.org/wiki?curid=514511", "title": "Iperpolarizzazione", "text": ""}
{"id": "514520", "revid": "363629", "url": "https://it.wikipedia.org/wiki?curid=514520", "title": "Depolarizzazione", "text": "Una depolarizzazione, in biologia, \u00e8 la diminuzione del valore assoluto del potenziale di membrana di una cellula.\nAttraverso la membrana delle cellule esiste infatti un potenziale elettrico, a causa della differente concentrazione di ioni all'interno e all'esterno della cellula e dalla differente permeabilit\u00e0 della membrana ai vari ioni.\nQuando il potenziale di membrana di una cellula si avvicina allo zero, si ha una depolarizzazione. Quando, al contrario, il potenziale di membrana viene modificato in direzione contraria, aumentando il suo valore assoluto, avviene una iperpolarizzazione.\nDi particolare importanza \u00e8 il fenomeno della depolarizzazione in riferimento ai neuroni.\nLa depolarizzazione nei neuroni.\nPer comprendere i meccanismi della depolarizzazione nei neuroni, \u00e8 necessario conoscere due cose: il potenziale di membrana nei neuroni a riposo (circa ), e le concentrazioni intra ed extracellulari degli ioni che prendono parte al processo. Nei neuroni, l'azione delle pompe ioniche crea gradienti di concentrazione per molti ioni, ma quelli coinvolti sono: potassio, cloro, sodio e calcio (vedere tabella).\nConoscendo queste concentrazioni, si pu\u00f2 calcolare, utilizzando l'equazione di Nernst il potenziale di equilibrio dei vari ioni, e ci si accorge che il potenziale di membrana del neurone a riposo \u00e8 molto vicino a quello predetto utilizzando l'equazione di Nernst per lo ione potassio. Dunque, la membrana dei neuroni a riposo \u00e8 molto pi\u00f9 permeabile agli ioni potassio che agli altri (come verificato a fine anni '40 da Hodgkin e Katz).\nGli stessi autori ipotizzarono, e successivamente verificarono, che la depolarizzazione, e il potenziale d'azione, dipendessero da un temporaneo aumento della permeabilit\u00e0 allo ione sodio (l'equazione di Nernst per questo ione porta ad un potenziale positivo). Questa modifica della permeabilit\u00e0 avviene poich\u00e9 i canali ionici permeabili al sodio si aprono improvvisamente, reagendo ad una differenza di potenziale (canali a porta a potenziale), o alla presenza di un ligando che ne modifichi la struttura, aprendoli (canali a porta chimica). \nQuesto processo, nel caso la depolarizzazione sia abbastanza ampia (la soglia \u00e8 circa -55 mV), porta alla generazione del processo noto come potenziale d'azione.\nModelli matematici di descrizione della depolarizzazione della membrana cellulare.\nEsistono alcuni modelli matematici, basati sull'analisi di dati sperimentali, che consentono di descrivere matematicamente il processo di depolarizzazione della membrana cellulare. Il pi\u00f9 noto e pi\u00f9 preciso \u00e8 senza dubbio il modello di Hodgkin-Huxley, per il quale i due scienziati vinsero il Premio Nobel per la Fisiologia nel 1963. Una notevole semplificazione di questo modello \u00e8 il modello di FitzHugh-Nagumo."}
{"id": "514524", "revid": "1543377", "url": "https://it.wikipedia.org/wiki?curid=514524", "title": "M70 (astronomia)", "text": "M 70 (noto anche come NGC 6681) \u00e8 un ammasso globulare della costellazione del Sagittario, circa 2\u00b0 ad est di M69.\nOsservazione.\nM70 si individua con facilit\u00e0 quasi a met\u00e0 via sulla linea che congiunge le stelle e ; pu\u00f2 essere scorto anche con un binocolo 10x50, seppur con difficolt\u00e0, sotto un ottimo cielo, mentre in condizioni non ottimali occorrono strumenti pi\u00f9 potenti. Per iniziare la risoluzione in stelle occorrono strumenti avanzati, come un telescopio con un'apertura da almeno 250-300mm e sotto un cielo in condizioni ottimali.\nM70 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situato a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto basso; dall'emisfero sud M70 \u00e8 ben visibile alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nM70 fu scoperto da Charles Messier nel 1780 che lo descrive cos\u00ec: \"una nebulosa senza stelle, vicina alla precedente [M69] e sullo stesso parallelo. Vicino ad essa si trova una stella di 9a magnitudine e quattro piccole stelle telescopiche...diametro 2'.\" William Herschel fu il primo a risolverlo in stelle e lo descrisse come una \"miniatura di M3\"\nCaratteristiche.\nM70 si trova a circa 29.300 anni luce dalla Terra, ha un'estensione angolare di 7.8 minuti d'arco che corrispondono ad un'estensione reale di circa 65 anni luce. L'ammasso recede da noi alla velocit\u00e0 di 200\u00a0km/s e in esso si conoscono soltanto 2 variabili.\nM70 si trova relativamente vicino al Centro della Galassia e per questo \u00e8 leggermente deformato dai potenti effetti delle forze mareali. Il nucleo di M70 \u00e8 estremamente denso e, similmente ad almeno altri 21-29 globulari su 147 conosciuti della Via Lattea, tra cui M15, M30 e forse M62, deve aver subito nella sua storia un collasso gravitazionale."}
{"id": "514526", "revid": "124580386", "url": "https://it.wikipedia.org/wiki?curid=514526", "title": "Seada", "text": "La seada (anche \"sebada\", \"sevada\", \"savada\" e \"sevata\" in lingua sarda) \u00e8 un piatto tipico della tradizione sarda a base di semola, formaggio, miele (o zucchero) come condimento.\nIn italiano, il nome del piatto al singolare (\"seada\") \u00e8 spesso erroneamente modificato in \"seadas\", che \u00e8 in realt\u00e0 il nome sardo al plurale. Dal momento che la lingua sarda appartiene a una branca romanza diversa dall'italiano, il plurale delle parole \u00e8 ottenuto con aggiunta finale della lettera s: \"sa seada\", \"sas / is seadas\" (\"la seada, le seade\"). Tuttavia, poich\u00e9 \u00e8 assente un\u2019univocit\u00e0 sul termine italianizzato, non \u00e8 raro l\u2019uso in italiano del calco \u201cla sevada\u201d/\u201cle sevade\u201d.\nProduzione.\nErroneamente ritenuto piatto di origine spagnola (\"cebar\", in spagnolo, tra gli altri significati ha quello di \"cibare, alimentare\"; \"cebada \"\u00e8 il participio passato), deve il suo nome alla \"cebada\", cio\u00e8 alla graminacea nota anche come Hordeum vulgare, cereale noto in Sardegna sin dal Paleolitico insieme al farro e avena, coltivato in larga scala in epoca nuragica e soprattutto ai tempi dell'antica Roma.\nSecondo il DES (Dizionario Etimologico Sardo) di Max Leopold Wagner, la seada sarebbe cos\u00ec chiamata per il suo \u201clustro untuoso\u201d, il nome deriverebbe dal termine sardo sebu/seu che indica il grasso animale, che in origine veniva utilizzato per la realizzazione del piatto, vale a dire \"su \u00f2giu seu\", ricavato dal grasso degli ovini e non dei suini, come lo strutto (\"\u00f2giu de porcu\").\nLa seada viene prodotta ormai in tutta l'isola, laddove la produzione artigianale \u00e8 ancora prevalente nelle zone a maggior vocazione economica pastorale. Da qualche anno si stanno diffondendo anche versioni \"commerciali\" reperibili nelle grandi catene di distribuzione. Esistono varie interpretazioni della ricetta base, ma i tipi sono sostanzialmente due: con formaggio cotto e con formaggio crudo: quest'ultima \u00e8 detta in lingua sarda \"a sa mandrona\", ossia \"in modo pigro\".\nOgni anno viene indetto da La\u00f2re, agenzia per l'attuazione dei programmi regionali in campo agricolo e per lo sviluppo rurale appartenente alla Regione Sardegna, un amb\u00ecto premio per la migliore seada artigianale.\nOrigine.\nDa un recente studio, la seada ha origine nelle montagne dell'Ogliastra settentrionale, e da quelle della Barbagia di Ollolai, in particolare tra i paesi di Dorgali e Urzulei, ma essendo un prodotto a base di formaggio, la sua diffusione \u00e8 da ricercare nelle altre zone dell'isola tradizionalmente legate alla pastorizia, quindi l'area definita tra il Logudoro e le Baronie, i luoghi quindi dove per via delle transumanze si poteva trasmettere il sapere. La seada \u00e8 attualmente considerata un dolce anche se in origine rientrava tra le pietanze principali tanto da poter sostituire un secondo.\nIngredienti e preparazione.\nGli ingredienti principali sono: semola, strutto animale, formaggio fresco acido (in sardo \"\"casu furriau\", in gallurese \"pischedda\"\"), miele (o zucchero) ed eventualmente scorza di limone grattugiata.\nIl formaggio pu\u00f2 essere vaccino, ma la ricetta originale nasce con il formaggio pecorino che risulta ideale nella preparazione di questo piatto. Nel caso si utilizzi il formaggio vaccino, questo va fatto inacidire senza farlo passare per la salamoia, lasciandolo a temperatura ambiente. \u00c8 acido al punto giusto quando, riscaldato, fila. Per la variante con formaggio cotto, il formaggio va tagliato a scaglie e disciolto in un tegamino con una piccola quantit\u00e0 di latte perch\u00e9 non si attacchi e quindi una volta sciolto va addizionato di scorza di limone grattugiata. Col formaggio si fanno dei dischi di circa 12\u201315\u00a0cm di diametro e 8\u00a0mm di altezza. Per la variante con formaggio crudo, quest'ultimo viene grattugiato grossolanamente o pi\u00f9 semplicemente tagliato a schegge e addizionato della scorza di limone grattugiata. Si lavora la sfoglia (semola sarda, acqua e strutto) ben fine. Sulla sfoglia si pongono i dischi di formaggio, li si ricopre con un'altra sfoglia e si fanno dei \"ravioloni\" tondi, con un margine di 4-5 millimetri eccedente il diametro del disco di formaggio, eliminando bene l'aria dall'interno della seada.\nConsumo.\nLa seada va consumata fresca, prima che la sfoglia si secchi, quindi entro uno-due giorni. Si frigge in abbondante olio, eventualmente capovolgendola a met\u00e0 cottura, ma \u00e8 preferibile cuocere la parte superiore versando l'olio sopra con un cucchiaio, facendo molta attenzione a non bucare la sfoglia per evitare che entri l'olio o ne fuoriesca il formaggio fuso. Infine la sfoglia va immersa in miele scaldato in un pentolino sino a diventare liquido e servita su piatto immediatamente, prima che il ripieno si raffreddi e solidifichi.\nSi accompagna egregiamente a vini dolci bianchi e aromatici quali la Malvasia di Bosa, la Vernaccia di Oristano, i vini previsti nel disciplinare Vermentino di Gallura DOCG, il Vermentino di Sardegna, il Moscato di Sardegna e l'Anghelu Ruju. Variante: per cospargere il miele sulla seada (\"ammerrare sas seadas\") riscaldare il miele con un po' d'acqua in un pentolino capace e quando il miele \u00e8 in ebollizione immergerle a una a una, subito ritirarle e sistemarle a colonna su un piatto da portata, quindi versarvi il resto del miele."}
{"id": "514528", "revid": "44939", "url": "https://it.wikipedia.org/wiki?curid=514528", "title": "Mielina", "text": ""}
{"id": "514535", "revid": "1318658", "url": "https://it.wikipedia.org/wiki?curid=514535", "title": "Gruppo ossidrilico", "text": "Il gruppo idrossile (gruppo idrossilico o idrossile secondo la nomenclatura IUPAC, o impropriamente ossidrile o ossidrilione) \u00e8 un gruppo funzionale di formula -OH caratteristico di idrossidi, alcoli e fenoli, ma presente anche nel gruppo acido carbossilico (-COOH).\nL'anione ad esso corrispondente, chiamato ione idrossido o ione idrossile, ha formula chimica &lt;chem&gt;OH-&lt;/chem&gt; ed \u00e8 responsabile della basicit\u00e0, sia secondo la definizione ormai obsoleta di Arrhenius, sia secondo la pi\u00f9 moderna teoria di Br\u00f8nsted-Lowry delle sostanze chimiche, dotate di propriet\u00e0 acido/base.\nLo ione idrossido \u00e8 costituito da un atomo di ossigeno ed uno di idrogeno, per cui deriva da una molecola di H2O privata di uno ione idrogeno H+.\nL'idrossile come gruppo funzionale.\nNei composti inorganici.\nIl gruppo idrossilico \u00e8 presente in ogni soluzione il cui soluto sia un idrossido e anche all'interno dei reticoli cristallini degli idrossidi ionici.\nIl gruppo idrossido \u00e8 il gruppo che caratterizza le basi sia forti, sia deboli: principali esempi sono l'idrossido di sodio (NaOH) e l'idrossido di potassio (KOH). In soluzione queste basi forti si ritrovano completamente dissociate nei loro cationi e anioni idrossido, i quali conferiscono basicit\u00e0 alla soluzione. Tuttavia anche le basi deboli o i sali debolmente solubili, danno luogo alla formazione di ioni idrossido.\nAnche gli acidi possono possedere uno o pi\u00f9 gruppi idrossido, ma questi composti, piuttosto che liberare OH-, trattengono l'ossigeno che scinde il suo legame con l'idrogeno, liberando in tal modo il caratteristico ione idrossonio, semplificato in H+. Ad esempio, l'acido nitrico HNO3 possiede un solo gruppo -OH dissociabile ed \u00e8 perci\u00f2 detto \"monoprotico\", mentre l'acido solforico H2SO4 possiede due gruppi -OH dissociabili e perci\u00f2 costituisce un acido \"diprotico\"; l'unico acido \"triprotico\" significativo \u00e8 l'acido fosforico H3PO4.\nNei composti organici.\nNei composti organici il gruppo idrossilico \u00e8 un radicale (\u2022OH) ed \u00e8 contenuto in composti come alcoli o fenoli (se aromatici col gruppo idrossile legato ad un carbonio dell'anello). Gli alcoli pi\u00f9 semplici hanno la formula CnH2n+1-OH. Nella figura di seguito vengono indicate le formule di struttura generiche degli alcoli primari, secondari e terziari (i quali si differenziano per il numero di gruppi idrocarburici presenti):\nSi parla inoltre di dioli, trioli e polioli per indicare composti organici contenenti due, tre o molti gruppi idrossilici.\nIl gruppo idrossilico \u00e8 un gruppo reattivo molto particolare, in quanto pu\u00f2 effettuare sia dissociazione acida, che dissociazione basica:\nIone idrossido e basicit\u00e0.\nLo ione idrossido viene utilizzato in chimica per calcolare il pOH di una soluzione (pari a 14-pH). Il procedimento \u00e8 uguale a quello per il calcolo del pH: si calcola il logaritmo decimale negativo (i.e. co-logaritmo) della concentrazione degli ioni OH- all'interno della soluzione. In linguaggio pi\u00f9 prettamente matematico:\nAd esempio, se in una data soluzione la concentrazione di ioni &lt;chem&gt;OH^{-}&lt;/chem&gt; \u00e8 di\nnon si fa altro altro che calcolarne il logaritmo decimale negativo, ovvero\nQuindi il pOH della soluzione in esame corrisponde a 5, che equivale ad un pH di 9 (14 - 5 = 9).\nL'anione idrossido \u00e8 la componente principale degli idrossidi; infatti queste sostanze sono sempre formate da uno ione positivo (monoatomico o poliatomico) e da OH-. Per questo motivo, tutti gli idrossidi sono basi, e in particolare quelli che hanno come cationi i primi metalli alcalini e alcalino-terrosi sono basi forti (con ioni solvatati in soluzione):\nNon per questo motivo, per\u00f2, tutte le basi sono idrossidi: ce ne sono infatti alcune, come l'ammoniaca (base di Lewis), che mancano completamente dell'ossigeno (uno degli atomi costituenti lo ione idrossido), ma che hanno comunque carattere basico perch\u00e9 capaci di sottrarre all'acqua (o ad altre sostanze acide) uno ione H+:\nOvviamente, per\u00f2, la concentrazione degli ioni idrossido nel primo caso \u00e8 molto maggiore rispetto al secondo (poich\u00e9 la prima reazione presenta un equilibrio completamente spostato verso i prodotti); quindi, sar\u00e0 maggiore anche la sua basicit\u00e0, mentre il pOH risulta inferiore, siccome questi dipendono dal suddetto valore, esprimibile anche come [OH-]. Il suo pH, invece, sar\u00e0 pi\u00f9 alto.\nRadicale idrossilico.\nIl radicale idrossilico, \u2022OH, equivale alla forma neutra dello ione idrossido (in pratica 1 elettrone in meno). I radicali idrossilici sono molto reattivi e dunque presentano una emivita molto breve, malgrado giochino un ruolo fondamentale nella chimica dei radicali."}
{"id": "514539", "revid": "228587", "url": "https://it.wikipedia.org/wiki?curid=514539", "title": "Bp", "text": ""}
{"id": "514540", "revid": "287204", "url": "https://it.wikipedia.org/wiki?curid=514540", "title": "Responsabile", "text": "Per responsabile si intende, la persona fisica, giuridica, la pubblica amministrazione e qualsiasi altro ente, associazione od organismo, preposti dal titolare, per gestire un'attivit\u00e0 pianificata o di routine nell'organizzazione: industriale, dei servizi, di ricerca, sociale, culturale o politico. \nSe designato, il soggetto deve essere individuato tra coloro che, per esperienza, capacit\u00e0 ed affidabilit\u00e0, forniscano idonea garanzia circa il rispetto delle disposizioni vigenti in materia.\nTale soggetto assume i rischi chiaramente definiti e connessi alla gestione dei compiti.\nDal punto di vista della legge, l'atto di designazione dovrebbe essere redatto per iscritto e contenere le istruzioni del titolare in merito ai compiti specificati.\nIl ruolo di responsabile \u00e8 collegato con diverse forme, sia formali che informali, della responsabilit\u00e0. Per esempio, vedi: "}
{"id": "514542", "revid": "287204", "url": "https://it.wikipedia.org/wiki?curid=514542", "title": "Campionato italiano femminile di hockey su ghiaccio 1999-2000", "text": "Il Campionato italiano femminile di hockey su ghiaccio 1999-2000 prevedeva Serie A e Serie B.\nSerie A.\nAlla serie A erano iscritte 5 squadre: Eagles Ice Team Bolzano, Agordo Hockey, HC Belluno Femminile, HC Lario Halloween e HC Fassa - Gardena Girls.\nLa \"Regular Season\" prevedeva un doppio girone di andata e ritorno. Le prime 4 accedevano ai play-off, l'ultima classificata accedeva alla \"Poule promozione\" con le prime tre classificate della Serie B.\nRegular Season.\nClassifica Finale\nPlay-Off.\nSemifinali.\nSerie giocate al meglio delle tre gare.\n Gara 1 - 12 febbraio 2000\n Eagles Bolzano - Halloween 6-1\n Agordo Hockey - Belluno 6-1\n Gara 2 - 20 febbraio 2000\n Belluno - Agordo Hockey 3-2\n Halloween - Eagles Bolzano 1-4\n Gara 3 - 23 febbraio 2000\n Agordo Hockey - Belluno 5-2\nFinali.\n3\u00ba/4\u00ba Posto.\nSerie giocata al meglio delle tre gare.\n Gara 1 - 27 febbraio 2000\n Belluno - Halloween 2-1 d.t.s.\n Gara 2 - 4 marzo 2000\n Halloween - Belluno 1-2 d.t.s.\n1\u00ba/2\u00ba Posto.\nSerie giocate al meglio delle cinque gare.\n Gara 1 - 27 febbraio 2000\n Eagles Bolzano - Agordo Hockey 4-3 d.r.\n Gara 2 - 1\u00ba marzo 2000\n Agordo Hockey - Eagles Bolzano 1-2\n Gara 3 - 5 marzo 2000\n Eagles Bolzano - Agordo Hockey 4-5\n Gara 4 - 8 marzo 2000\n Agordo Hockey - Eagles Bolzano 1-8\nLe Eagles Ice Team Bolzano vincono il loro quarto scudetto.\nSerie B.\nSono sei le squadre iscritte: Eagles Bolzano II, Valpellice Pinerolo, HC Crocodiles Girls Merano, Lario Halloween II, SSI Vipiteno Femminile e HC Egna Muppets.\nLa formula prevede un girone di andata e ritorno, al termine del quale le prime tre squadre classificate vanno a giocarsi la promozione con l'ultima classificata della serie a nella \"Poule promozione\".\nRegular Season.\nBolzano II, Valpellice Pinerolo e Merano qualificate alla \"Poule promozione\".\nPoule promozione.\nClassifica Finale\nIl Fassa Gardena rimane in Serie A."}
{"id": "514549", "revid": "1371684", "url": "https://it.wikipedia.org/wiki?curid=514549", "title": "SymbOS", "text": "Il SymbOS (acronimo di \"SYmbiosis Multitasking Based Operating System\") \u00e8 un sistema operativo multitasking con prelazione (preemptive) pensato e sviluppato per i computer Amstrad CPC/Amstrad PCW e MSX2/MSX2+ e MSX turbo R.\nStoria e versioni.\nIl SymbOS nasce alla fine del 2000 per mano di J\u00f6rn Mika come tentativo di offrire ai vecchi computer MSX ed Amstrad basati sul microprocessore Zilog Z80 un sistema operativo multitasking dotato di un'interfaccia grafica. Lo Z80, pur non essendo dotato di sistemi di protezione della memoria necessari alla gestione di sistemi multitasking complessi aveva in passato dimostrato di poter essere in grado di far girare sistemi multitasking con prelazione (preemptive), come l'MP/M, una versione del CP/M con supporto al multitasking, grazie a caratteristiche quali la capacit\u00e0 di spostare in qualsiasi porzione di memoria lo stack pointer e la presenza di un set aggiuntivo di registri che facilitavano il passaggio da un processo all'altro.\nInizia cos\u00ec lo sviluppo del sistema, che verr\u00e0 arrestato dal 2001 al 2004. La prima versione stabile del SymbOS vede la luce il 1\u00ba maggio 2006, sviluppato per l'Amstrad CPC, a cui segue il 27 dicembre 2006 la versione 1.1, che supporta la piattaforma MSX2. La versione 2.0, che supporta l'Amstrad PCW, esce il 30 agosto 2007.\nCaratteristiche principali.\nL'interfaccia grafica, simile a quella delle prime versioni di Windows, risulta molto veloce e la SymShell a schermo intero supera in velocit\u00e0 di visualizzazione l'MSX-DOS reale. Inoltre \u00e8 multitasking e multipiattaforma: le applicazioni scritte per Amstrad CPC sono eseguibili su MSX con pochissime modifiche e viceversa, grazie a una virtualizzazione dell'hardware. Gestisce file system fino a 2 TB e 1024 kB di memoria dinamica.\nIl SymbOS pu\u00f2 essere avviato da disco o da ROM. Queste due soluzioni presentano alcune piccole differenze, ma principalmente l'avvio da ROM avviene pi\u00f9 rapidamente (circa 3 secondi).\nNota: come nel caso del VIC-20, del C16, del C64 e dello ZX Spectrum, anche per l'MSX e l'Amstrad CPC esistono emulatori per altri dispositivi come PC, Pocket PC, cellulari (per es. Nokia 6600) e palmari.\nApplicativi.\nAmbienti di sviluppo e software disponibile:\nInclude anche: Control Panel, Task Manager e SymShell (MS-DOS) molto simili a quelli di Windows 98/2000."}
{"id": "514553", "revid": "339392", "url": "https://it.wikipedia.org/wiki?curid=514553", "title": "British Petroleum", "text": ""}
{"id": "514561", "revid": "125930065", "url": "https://it.wikipedia.org/wiki?curid=514561", "title": "Chow Yun-fat", "text": "Salito alla ribalta grazie ai film action di John Woo, si \u00e8 poi consacrato come una delle pi\u00f9 grandi star del cinema cinese.\nBiografia.\nCresciuto sulla piccola isola lungo la costa di Lamma, Chow Yun-fat trascorse la sua infanzia in povert\u00e0. La sua vita cominci\u00f2 a cambiare quando la domanda di attore-tirocinante fu accettata dalla stazione televisiva locale, TVB. Non trascorse molto tempo perch\u00e9 Chow divenisse un nome familiare per il pubblico di Hong Kong, che segu\u00ec il suo ruolo nella serie \"Shang Hai tan\" (in inglese \"The Bund\") del 1983.\nSebbene continuasse il suo successo in televisione, l'obiettivo di Chow era divenire un attore del grande schermo. Le sue comparse occasionali sul grande schermo con film a basso costo non diedero tuttavia risultati. Il successo giunse quando inizi\u00f2 a lavorare con un regista relativamente sconosciuto, John Woo: il film d'azione-drammatico \"A Better Tomorrow (Ying hung boon sik)\" riscosse grande successo, rendendo delle star sia Chow che Woo. Cogliendo l'occasione, Chow usc\u00ec completamente dal mondo televisivo. Grazie alla nuova immagine ricavata con \"A Better Tomorrow\" lavor\u00f2 in numerosi film di arti marziali e sparatorie e in ruoli da eroe, soprattutto quelli diretti da Woo, come \"The Killer (Diexue shuangxiong)\" (1989) e \"Hard Boiled (Lashou shentan)\" (1992).\nChow Yun-fat \u00e8 pi\u00f9 conosciuto, soprattutto in Occidente, per film su cosche criminali e delinquenza, ma \u00e8 una star versatile. \u00c8 stato protagonista di commedie come \"Diary of a Big Man\" (1988) e \"Now You See Love, Now You Don't (Wo ai chou wen chai)\" (1992) e film romantici come \"Love in a Fallen City (Qing cheng zhi lian)\" (1984) e \"An Autumn's Tale (Chou tin dik tong wah)\" (1987). Ha mostrato le sue personalit\u00e0 pi\u00f9 disparate nel film del 1989 \"God of Gamblers (Du shen)\", diretto dal prolifico Wong Jing nel quale ha il ruolo di soave ammaliatore, attore comico ed eroe d'azione. Il film sorprese molti e divent\u00f2 immensamente popolare, battendo il record d'incassi di Hong Kong e gettando le basi per una serie di film del medesimo genere.\nDivenuto uno degli attori pi\u00f9 seguiti ad Hong Kong, Chow Yun-fat si trasfer\u00ec ad Hollywood alla met\u00e0 degli anni novanta nel tentativo di duplicare il proprio successo su scala internazionale. I suoi primi due film, \"Costretti ad uccidere (The Replacement Killers)\" (1998) e \"The Corruptor - Indagine a Chinatown (The Corruptor)\" (1999) furono tuttavia una delusione. Quello successivo, \"Anna and the King\" (1999) and\u00f2 meglio, ma il successo fu accreditato soprattutto all'attrice Jodie Foster. L'attore ritorn\u00f2 in Asia per il film \"La tigre e il dragone (Wo hu cang long)\" del 2000, campione d'incassi in tutto il mondo e vincitore di 4 premi Oscar. Nel 2004 gir\u00f2 un nuovo film in Cina, \"Waiting Alone\". Nel 2006 collabor\u00f2 con Gong Li come protagonista nel nuovo film La citt\u00e0 proibita di Zhang Yimou.\nNel 2007 ha impersonato il temuto pirata cinese di Singapore Sao Feng nel film \"Pirati dei Caraibi - Ai confini del mondo\". Ha interpretato il Maestro Muten nel film \"Dragonball Evolution\" del 2009, diretto da James Wong, adattamento cinematografico del celebre manga e anime del mangaka Akira Toriyama. Chow Yun-fat ha anche prestato la sua voce ed immagine per la realizzazione del gioco \"John Woo presents Stranglehold\", dove interpreta il ruolo dell'Ispettore \"Tequila\" Yuen.\nLibri.\nIl 26 giugno 2008 Chow ha pubblicato la sua prima raccolta di fotografie ad Hong Kong, che include immagini scattate sui set dei suoi film. Gli incassi delle vendite del libro sono stati donati in favore delle vittime del terremoto del Sichuan, avvenuto in quello stesso anno. Pubblicati da Louis Vuitton, i libri sono stati venduti nei negozi di Vuitton di Hong Kong e Parigi.\nPremi e candidature.\nHong Kong Film Awards\nDoppiatori italiani.\nNelle versioni in italiano dei suoi film, Chow Yun-Fat \u00e8 stato doppiato da:"}
{"id": "514566", "revid": "838137", "url": "https://it.wikipedia.org/wiki?curid=514566", "title": "The Madcap Laughs", "text": "The Madcap Laughs \u00e8 il primo album solista di Syd Barrett dopo essere stato rimpiazzato nei Pink Floyd da David Gilmour. \u00c8 stato pubblicato nel gennaio 1970.\nIl disco.\nDopo aver lasciato i Pink Floyd, Barrett inizi\u00f2 le sessioni di registrazione dell'album con l'ex manager dei Pink Floyd, Peter Jenner nel maggio 1968. Nonostante le sessioni siano state brevi ed abbiano prodotto dell'ottimo materiale, il progetto fu abbandonato, mentre Barrett spese la maggior parte del suo tempo come un recluso.\nNell'aprile 1969, Malcolm Jones prese in mano il progetto discografico e Barrett inizi\u00f2 a lavorare su nuovo materiale, mentre rilavorava le registrazioni del 1968. I musicisti delle sessioni sono i membri dei The Soft Machine, (Robert Wyatt, Mike Ratledge e Hugh Hopper), dei Quiver (Willie Wilson) e degli Humble Pie (Jerry Shirley), chiamati per migliorare la qualit\u00e0 delle canzoni di Barrett. Il suo stile di lavoro imprevedibile esasper\u00f2 la squadra di produzione, e dopo diverse sessioni, furono chiamati alla produzione due musicisti noti a Syd Barrett.\nRoger Waters e David Gilmour erano nel pieno del lavoro di completamento dell'ambizioso album dei Pink Floyd \"Ummagumma\" quando furono coinvolti in \"The Madcap Laughs\" quel luglio 1969 e aiutarono Barrett a completare il suo album.\nUna delle caratteristiche dell'album \u00e8 che le canzoni venivano spesso registrate prima con Barrett e la sua chitarra acustica. In seguito il musicista saltava o aggiungeva nuove battute, provocando alcuni malumori tra i musicisti di supporto obbligati a seguire le imprevedibili registrazioni. Dopo diversi mesi di registrazioni intermittenti, l'album fu finalmente completato.\n\"Octopus\" \u00e8 stato estratto come singolo nel novembre 1969 e l'album stesso fu immesso sul mercato nel gennaio 1970. Esso raggiunse la posizione n\u00b040 nella classifica del Regno Unito e fu ben recensito, anche se alcune critiche non mancarono di segnalare alcuni brani scarni e poco arrangiati, riflesso dello stato psicologico in cui versava Syd Barrett a quel tempo.\nCopertina.\nLa copertina dell'album venne realizzata dallo studio fotografico Hipgnosis su foto di Mick Rock.\nPer la foto di copertina, Barrett dipinse appositamente il pavimento della sua camera da letto di Wetherby Mansions a strisce arancio e viola, spostando tutti i mobili e le sue chitarre contro la parete. La ragazza nuda che si intravede sul retro di copertina era la fidanzata di Syd Barrett di allora, nota a tutti come \"Iggy l'eschimese\" (\"Iggy The Eskimo\"). A proposito della sessione fotografica per la copertina, il fotografo Mick Rock raccont\u00f2: \u00abQuando arrivai a casa sua per le foto di \"The Madcap Laughs\", Syd era ancora in mutande... La sua ragazza del momento, \"Iggy the Eskimo\", era nuda in cucina... \u00bb. Iggy incontr\u00f2 Barrett nell'estate del 1966, tramite la sua ragazza dell'epoca, Jenny Spires. Un anno dopo che Barrett si era trasferito a Wetherby Mansions, Iggy lo raggiunse quando Jenny lasci\u00f2 Syd, prendendone il posto. Iggy non sapeva chi fosse Barrett, non sapeva che era stato nei Pink Floyd. Syd le aveva suonato qualche canzone che poi sarebbe apparsa sull'album, come \"Terrapin\", che la ragazza aveva definito \"molto orecchiabile\". Nell'ottobre 2010, Iggy fu intervistata rivelando come il suo vero nome fosse Evelyn."}
{"id": "514568", "revid": "1873017", "url": "https://it.wikipedia.org/wiki?curid=514568", "title": "Palazzo Magnini", "text": "Il Palazzo Magnini di Taranto \u00e8 uno dei palazzi del Borgo Nuovo della citt\u00e0. Fu costruito agli inizi del Novecento dall'On. Milziade Magnini, personaggio politico di spicco durante il periodo fascista, nonch\u00e9 proprietario della omonima collezione esposta presso il Museo regionale della Ceramica di Deruta (PG). L'ingresso del palazzo si trova in viale Virgilio.\nDescrizione.\nLa particolarit\u00e0 dell'edificio \u00e8 tutta nello stile Gotico Veneziano o Fiorito della facciata, che ricorda gli edifici veneziani di tutto il Secolo XIV e met\u00e0 del Secolo XV. Sul prospetto esterno \u00e8 possibile notare una torretta angolare dotata di merlature e rivestita in carparo, nella quale si aprono tre trifore sovrapposte lungo tre livelli, caratterizzate da colonne tortili. Sempre sul prospetto principale \u00e8 possibile distinguere una fila di bifore ed una trifora immediatamente sopra il portale, in asse con quest'ultimo, caratterizzate anch'esse da colonne tortili e recanti nella lunetta superiore una decorazione su fondo blu.\nBibliografia.\n "}
{"id": "514574", "revid": "122620772", "url": "https://it.wikipedia.org/wiki?curid=514574", "title": "Tabella pivot", "text": "Una tabella pivot \u00e8 uno strumento analitico e di reporting necessario alla creazione di tabelle riassuntive. Uno dei fini principali di queste tabelle \u00e8 l'organizzazione di dati, tramite una scelta opportuna dei campi e degli elementi che devono comporla.\nDescrizione.\nUna tabella pivot \u00e8 una rielaborazione grafica calcolata a partire da una seconda tabella, detta tabella sorgente della pivot. La tabella sorgente pu\u00f2 essere una comune tabella a campi fissi oppure una seconda tabella pivot, che a sua volta dovr\u00e0 avere un'altra tabella sorgente. La tabella sorgente (statica o pivot che sia) pu\u00f2 essere salvata nello stesso foglio di lavoro, in un altro foglio della stessa cartella oppure in una cartella-file esterno. Pu\u00f2 anche essere la tabella di un database (Access o Base) che viene collegata o importata copiata nel file Excel della tabella pivot. Le origini dei dati di una tabella pivot possono essere pi\u00f9 di una e di entrambi i tipi suddetti: pivot da tabella Excel ed una seconda tabella sorgente in Access. A partire dalla tabella pivot possono essere generati uno o pi\u00f9 grafici, e una o pi\u00f9 ulteriori tabelle pivot. \nMentre cambiano nel tempo i valori presenti nelle righe della tabella sorgente possono anche essere aggiornati e ricalcolati i valori della tabella pivot, cos\u00ec come dei grafici e altre tabelle pivot ad essa collegati: l'utente pu\u00f2 anche scegliere che l'aggiornamento della tabella pivot avvenga in modo automatico ogni volta che apre il file (Excel o Calc), ovvero al verificarsi di un determinato evento. \nViceversa, la tabella pivot (e i grafici o pivot da questa generati) non possono modificare la tabella sorgente, le sue celle e valori. La tabella sorgente pu\u00f2 essere interna o esterna al file in cui si trova la tabella pivot e pu\u00f2 presentarsi come tabella di un foglio di calcolo (una sorgente in un foglio Excel).\nUna tabella pivot pu\u00f2 descrivere un numero anche molto elevato di variabili, dette caratteristiche o dimensioni di analisi: in parole pi\u00f9 semplici la tabella sorgente su cui viene calcolata la tabella pivot, pu\u00f2 avere un numero alto di righe e di colonne. Per poter generare una tabella pivot, la tabella sorgente deve essere formattata secondo alcune semplici regole: ogni cella della prima riga della tabella pivot deve contenere un nome testuale per la colonna sottostante (detto etichetta di colonna o intestazione di campo), non devono esserci colonne prive della intestazione, non devono esserci righe o colonne con tutte le celle vuote (prive di valori), i valori presenti nelle celle di ciascuna colonna devono essere tra loro omogenei (stesso comune formato di cella tipo: numero, data, valuta, testo) perch\u00e9 poi nel pivot sono oggetto di operazioni matematiche o raggruppamenti di valori che chiaramente non sono possibili fra celle di tipo diverso. La formattazione della tabella sorgente e la creazione/aggiornamento della tabella pivot, se \u00e8 un'attivit\u00e0 svolta di frequente senza importanti variazioni, pu\u00f2 essere resa veloce ed automatica registrando una macro.\nLa tabella pivot \u00e8 divisa in quattro aree, ciascuna contenente molteplici variabili (intestazioni di una colonna-campo della tabella sorgente): una per le righe del pivot, una per le colonne, una per il contenuto della tabella (area valori o area dati). Le restanti variabili sono visualizzate in un'area esterna alla tabella, detta area filtri, in cui sono presenti uno o pi\u00f9 campi della tabella sorgente, ma che potrebbe pure non essere presente e attivata in una determinata tabella pivot. Per i valori di ciascuna variabile di riga, colonna o dell'area filtri \u00e8 possibile creare dei filtri di visualizzazione che escludono dal calcolo valori singoli o intervalli di valori; ed \u00e8 possibile raggruppare i valori filtrati evidenziando il relativo subtotale.\nI campi riga possono essere ordinati in modo manuale o automatico (crescente o decrescente) rispetto a valori del campo stesso, oppure di un campo dell'area dati. Possono essere rinominate le etichette e singoli valori dei campi riga e colonna, mentre non sono modificabili le celle dell'area dati. Cliccando due volte su una cella dell'area dati, viene aperto un nuovo foglio di calcolo che mostra l'intervallo di celle della tabella sorgente a partire dalle quali \u00e8 stato calcolato il valore presente nella cella del pivot selezionata.\nLe operazioni ammesse sui campi di una tabella pivot sono di tipo matematico-statistico: conta valori, somma, differenza, media, prodotto, varianza, deviazione standard. Oltre a queste funzioni predefinite, l'utente ha l'opzione di inserire un \"elemento calcolato\" oppure un \"campo calcolato\" che esegue una formula su una selezione di dati, di uno o pi\u00f9 campi della tabella pivot: la formula pu\u00f2 contenere una funzione composta dalle precedenti (esempio: = massimo(somma(prodotti(..area dati..) + 3). Il foglio di calcolo, in celle esterne alla tabella pivot, pu\u00f2 contenere celle con formule che puntano alla tabella pivot ed eseguono elaborazioni sui dati. Le funzioni \"database\" sono simili alla creazione di una tabella pivot: quando interessano pochi valori di una variabile-filtro ed \u00e8 quindi inutile ricreare un'altra vista sugli stessi dati, queste funzioni evitano di appesantire il foglio di calcolo con tabelle pivot \"secondarie\", cio\u00e8 costruite a partire da una tabella sorgente che \u00e8 a sua volta un pivot. Ad esempio: DB.SOMMA, DB.MEDIA, INFO.DATI.TAB.PIVOT Restituisce i dati memorizzati in una tabella pivot. Per l'esecuzione di calcoli pi\u00f9 complessi o operazioni logiche con altre tabelle, la tabella sorgente e/o pivot possono essere collegati o importati in un file Access, per poi eseguire una \"query\" tramite \"Structured Query Language\", programmato manualmente o con editor grafico di query.\nUna tabella pivot presenta un tracciato o \"layout\" di visualizzazione molto flessibile, che pu\u00f2 essere facilmente modificato per avere tutti i tipi di viste sui dati, spostando col \"mouse\" l'etichetta di un campo fra righe, colonne, area dati e area filtri. Si pu\u00f2, quindi, trasporre la tabella, invertendo righe con colonne, o avere un'aggregazione diversa dei dati. La tabella pivot consente di creare gruppi e operazioni su questi, agire sulle singole celle per cambiarne il formato di visualizzazione, rinominare ogni variabile e relativi valori. Non \u00e8 invece modificabile il valore delle celle dell'area dati, per cui non si possono inserire valori e formule nelle celle dell'area dati e nelle intestazioni di riga o colonna. Excel protegge interamente dalla modifica la tabella pivot, mentre Calc permette di spostare il valore di una cella, e di aggiungere o eliminare righe o colonne, fermo restando che non \u00e8 possibile cambiare il contenuto delle celle dell'area dati.\nLa relazione fra due oggetti pu\u00f2 essere uno-a-uno, uno-a-molti, molti-a-molti: tale cardinalit\u00e0 degli insiemi pu\u00f2 essere modellata in uno schema entit\u00e0-relazione. Le variabili di una tabella pivot hanno una relazione molti-a-molti, vale a dire che sono \"indipendenti\" e, se rappresentate in un grafico, ortogonali.\nVariabili che presentano un legame uno-a-uno (ad esempio \"studente\" e \"matricola studente\") sono in pratica due nomi assegnati alla stessa variabile. Se le variabili hanno un legame uno-a molti (ad esempio \"corso di laurea\" e \"studente\"), si ha un'unica variabile raccolta in gruppi (variabile \"studente\" i cui valori sono raccolti in tanti gruppi quanti sono i valori della variabile \"corso di laurea\").\nLa tabella pivot permette di creare gerarchie per le variabili riga, colonna, e dell'area filtri, in un numero di livelli a piacere ovvero limitato dal foglio di calcolo. Su ogni gruppo \u00e8 possibile eseguire una funzione riassuntiva (quattro operazioni, media o una delle altre funzioni statistiche). \nAd esempio, in una tabella \"studente/data\", avente filtro \"esame\" e come contenuto il \"voto\", si pu\u00f2 definire un gruppo \"classe\" per la variabile (riga o colonna) \"studente\", e aggiungere una riga (o colonna) per visualizzare la dispersione dei voti della classe, come operazione eseguita sul gruppo creato.\nI principali tipi di Foglio di calcolo (Excel, LibreOffice Calc e OpenOffice.org Calc) permettono la creazione di tabelle pivot. In Open Office Calc, si parla di DataPilot: a differenza di Excel e di LibreOffice Calc, OpenOffice Calc non permette di collegare le tabelle pivot a dei grafici (Pivot Chart).\nDa Excel 2010, tramite le \"Excel slices\" \u00e8 possibile inserire rapidamente filtri nell'area dati della tabella pivot.\nUsi.\nLe tabelle pivot vengono usate principalmente per raccogliere dati in modo strutturato al fine di evidenziare le relazioni tra gruppi diversi.\nSi rendono particolarmente utili se si rende necessario esaminare diverse categorie di dati in configurazioni diverse. Anche per questo vengono apprezzate soprattutto nel caso in cui sia necessario elaborare tabelle di grandi dimensioni.\nPossono essere considerate un \u201criassunto\u201d di una grande tabella: i dati sono strutturati, aggregati e snelliti.\nI dati presentati nella tabella pivot derivano dalla tabella originaria e quindi queste tabelle non sono fatte per modifiche manuali dei loro contenuti: le tabelle pivot sono legate al momento in cui queste sono state generate e perci\u00f2 una modifica della tabella madre non necessariamente comporta una modifica nei dati della tabella pivot derivata.\nTabelle pivot con funzioni testuali e di \"data mining\".\nPer creare una tabella pivot \u00e8 necessario avere nella tabella di origine almeno un campo di soli dati (nessuna funzione o formula) in formato numerico, sul quale sia possibile definire una funzione matematica (somma, prodotto, massimo, minimo, ecc.).\nLe tabelle pivot non consentono di operare sui dati con funzioni testuali o di ricerca; le uniche funzioni Excel disponibili per l'area dati sono parte delle funzioni matematiche. Questo aspetto \u00e8 molto limitante perch\u00e9 non consente di utilizzare le tabelle pivot per fare estrazioni, come alternativa ad Access o alle funzionalit\u00e0 di \"data mining\" che offrono i pi\u00f9 diffusi \"database\". Ci\u00f2 sarebbe utile dove il legame fra la variabile dati e quelle di riga e colonna \u00e8 molti-a-molti.\nAd esempio, un professore e i nomi dei corsi hanno un legame molti-a-molti, cos\u00ec come alunni con professori e corsi, perch\u00e9 si possono frequentare pi\u00f9 corsi di uno stesso professore, o di professori differenti. \nLa funzione che opera sull'area dati pu\u00f2 accettare un numero di argomenti a piacere (etichette di riga e colonna), ha il solito limite di restituire un solo valore, un'unica cella. Tutte le funzioni Excel sono di questo tipo e teoricamente ammissibili in una tabella pivot.\nFunzione \"concatenate\" nelle tabelle pivot.\n\u00c8 eseguibile su un foglio di calcolo qualsiasi funzione operante con stringhe di numeri o testo del tipo formula_1\u00a0:\u00a0formula_2\u00a0\u2192\u00a0formula_3, quindi con l'unico vincolo che il valore restituito sia \"un valore e uno solo\" (la formula funzione occupa una sola cella), viceversa i dati di partenza sono normalmente molteplici, intervallati da un separatore oppure presenti in pi\u00f9 di una cella. \nCon la semplice funzione testuale \"CONCATENA\" sarebbe possibile estrarre in un'unica cella i nomi degli studenti che frequentano un determinato corso e professore, con un pivot che punta a una tabella di origine che riporta nelle righe i nomi di chi frequenta, nelle colonne i corsi, e nell'area dati il nome del docente.\nQuesto tipo di operazione \u00e8 possibile in MySQL con l'istruzione \"CONCATENATE\" e in Access tramite una query sulla tabella di origine e una macro che concatena le colonne della tabella pivot.\nIpercubo OLAP e tabella pivot.\nUn caso particolare di tabella pivot \u00e8 il cosiddetto ipercubo OLAP. La tabella pivot \u00e8 in questo caso il report che risulta da una query OLAP su un ipercubo di dati. L'ipercubo \u00e8 formato da un dato, e da un numero arbitrario di dimensioni di analisi. Ogni dato \u00e8 identificato da una tupla di valori, uno per ogni dimensione di analisi, o caratteristica di analisi; ogni caratteristica pu\u00f2 essere rappresentata con un asse cartesiano. Il numero di caratteristiche di analisi \u00e8 arbitrario e definisce un ipercubo o politopo. \nI dati vengono copiati in un server a parte, diverso da quelli che gestiscono l'operativit\u00e0. In questo modo gli accessi in lettura per l'analisi dei dati non sovraccaricano i sistemi di base, e i dati sono organizzati in modo tale da consentire aggregazioni rapide, anche complesse, e interrogazioni processate in tempi brevi. \nAd esempio: in un'ipotetica banca dati degli esami universitari, il voto \u00e8 identificato dall'insieme di caratteristiche di analisi [codice studente, codice professore, codice esame, data], dette anche dimensioni di analisi. Lo stesso esame, infatti, pu\u00f2 essere sostenuto in pi\u00f9 date, lo stesso professore essere titolare di pi\u00f9 di un corso e presenziare a pi\u00f9 esami. Quindi ogni dato, ogni voto, sar\u00e0 memorizzato insieme ad altri quattro numeri: un codice studente, un codice professore, un codice esame, una data. Le dimensioni di analisi definiscono un ipercubo (a 4 dimensioni, 4 assi cartesiani), riempito dai dati, i voti degli esami. \nLe caratteristiche di analisi identificano il dato. In pratica: formula_4. La tabella pivot opera una restrizione di funzione su questo ipercubo. Esempi di queste restrizioni possono essere: visualizzazione degli esami e dei relativi voti per un certo professore e data (semplice filtro dei dati); media dei voti per un certo professore, esame, data.\nTabelle pivot nei fogli di calcolo.\nIl primo programma informatico ad introdurre le tabelle pivot \u00e8 stato Lotus Improv. Molti applicativi ad oggi supportano le tabelle pivot o funzionalit\u00e0 equivalenti. \nAd esempio fornisce la quantit\u00e0 ordinata per commessa e per materiale, come secondo criterio, visualizzando una quantit\u00e0 ordinata totale per commessa, e il particolare per ogni materiale. Excel calcola subtotali per pi\u00f9 colonne, ma sempre con la stessa funzione (esempio: quantit\u00e0 ordinata, consegnata e saldi per materiale). Calc opera con funzioni differenti e su pi\u00f9 livelli, e pu\u00f2 fornire media dei prezzi e quantit\u00e0 ordinata per commessa e materiali.\nExcel, di contro, con un semplice trascinamento dell'intestazione (la cella che contiene il nome della riga/colonna/filtro) consente di creare varie reportistiche, visualizzare una caratteristica nelle aree righe, colonne, dati oppure filtri del foglio Excel. \nDalla versione 2012, contiene la funzione che identifica i gruppi da selezione e mostra la tabella pivot in formato struttura: il programma riconosce i valori ripetuti di un dato campo riga e raggruppa \"ad albero\" i restanti campi (analogamente per i campi colonna).\nSia Excel che Calc permettono di filtrare singoli campi (per valore del campo stesso, o per valore di altre etichette di riga o colonna).\nExcel permette di creare l'oggetto-tabella per poi esportarlo in un diagramma pivot di Microsoft Visio: il diagramma consente una visualizzazione dei dati ad albero su pi\u00f9 livelli, con la possibilit\u00e0 di effettuare le stesse operazioni della tabella pivot(somma. minimo, massimo, media, ecc) su uno o pi\u00f9 campi di tipo numerico, col dettaglio desiderato.\nLe tabelle pivot in Excel utilizzano un proprio linguaggio di programmazione, \"Data Analysis Expressions\". Il DAX \u00e8 un linguaggio delle espressioni delle formule utilizzato per definire i calcoli in Power Pivot in Excel, nulla ha a che vedere col Visual Basic for applications sempre utilizzabile in Excel per la costruzione di macro. Se numerose funzioni hanno lo stesso nome e sintassi in Excel e DAX, non \u00e8 possibile combinare all'interno della stessa formula funzioni DAX con altre funzioni specifiche di Excel non implementate dal DAX.\nCalcolo dei subtotali.\nSe due o pi\u00f9 variabili hanno una relazione uno-a-molti, \u00e8 possibile calcolare dei subtotali.\nI fogli di calcolo hanno una funzionalit\u00e0 dedicata al calcolo dei subtotali, su uno o pi\u00f9 livelli, operando su una molteplicit\u00e0 di colonne, talora con operazioni differenti.\nUn'operazione analoga pu\u00f2 essere svolta con una tabella pivot, in modo pi\u00f9 oneroso, perch\u00e9 occorre ricreare manualmente i gruppi per ogni variabile.\nRiprendendo il solito esempio, la tabella studente/esame/data/voto potrebbe avere una colonna con i nomi degli studenti accanto a una colonna per la variabile \"classe\". Usando la funzionalit\u00e0 dei subtotali, il calcolo del voto per studente/classe \u00e8 immediato; con la tabella pivot, bisogna creare manualmente un gruppo di valori della variabile \"studente\" per ogni classe, dopodich\u00e9 si pu\u00f2 eseguire il calcolo. \nCon Office 2003, \u00e8 possibile eseguire solamente un'operazione per tutti dati, per cui l'operazione che si esegue su un gruppo di studenti potr\u00e0 essere la media dei voti, se per tutti gli studenti nell'area dati \u00e8 calcolata la media dei voti; viceversa, non \u00e8 possibile vedere la media dei voti di uno studente, e per un gruppo di studenti, un'operazione diversa, come il voto massimo. \u00c8 tuttavia possibile fare pi\u00f9 operazioni sull'area dati e, quindi, per gruppi di valori delle variabili di riga e colonna. Per questo tipo di dettaglio, occorre un consolidamento dei dati.\nOffice 2003 offre una funzione di consolidamento dei dati che permette di effettuare operazioni diverse su gruppi differenti di valori di una variabile riga e colonna: esempio voto massimo di un gruppo A di studenti, e media per un gruppo B, oppure media per tutto l'elenco e in aggiunta voto massimo per il solo gruppo A. Il consolidamento pu\u00f2 avvenire nello stesso foglio di lavoro, o in un nuovo foglio, potendo scegliere solamente in questo secondo caso di mantenere un collegamento con i dati originari, che si possono visualizzare nello stesso foglio consolidato espandendo un valore, come per i subtotali. Gli intervalli di consolidamento possono esser multipli: la sorgente dei dati consolidati pu\u00f2 interessare pi\u00f9 aree dello stesso foglio di lavoro, o di fogli differenti.\nIl modulo software \"Calc\" di Open Office Calc e LibreOffice Calc ha una funzione per il calcolo dei subtotali pi\u00f9 flessibile di quella di Excel. La funzionalit\u00e0 pu\u00f2 essere utilizzata anche all'interno della tabella pivot, per trovare subtotali di righe e/o colonne. Microsoft Excel consente di calcolare un subtotale ad ogni cambiamento di una colonna al massimo, e al massimo con un tipo di operazione su uno o pi\u00f9 campi, \"Calc\" permette di ottenere parziali fino a 3 livelli, ossia al cambiamento di 3 attributi della tabella, e di svolgere un'operazione differente al limite per ogni combinazione di colonna/livello di calcolo (al massimo tre operazioni diverse per la stessa colonna)."}
{"id": "514575", "revid": "1652635", "url": "https://it.wikipedia.org/wiki?curid=514575", "title": "Hosni Mubarak", "text": "Mub\u0101rak \u00e8 stato nominato vicepresidente della Repubblica d'Egitto dopo una brillante carriera militare svolta nei ranghi dell'aeronautica egiziana, nella quale si distinse come generale durante la guerra del Kippur (1973). Assunse la presidenza, succedendo ad Anwar al-S\u0101d\u0101t, a seguito dell'assassinio di questi il 6 ottobre 1981.\nDurante la sua presidenza dell'Egitto \u00e8 stato uno dei pi\u00f9 influenti leader della regione vicino-orientale. Grazie alla costituzione del 1971, il presidente Mub\u0101rak ha esercitato un forte controllo sul paese.\nBiografia.\nMub\u0101rak \u00e8 nato il 4 maggio 1928 a Kafr el-Musilha, nel governatorato egiziano di al-Man\u016bfiyya. Hosni Mub\u0101rak era sposato con Suzanne Mub\u0101rak e aveva due figli: \u02bfAl\u0101\u02be e Gam\u0101l Mub\u0101rak.\nGiovent\u00f9 e carriera militare.\nDopo aver completato le scuole superiori a Sh\u012bb\u012bn al-K\u014dm, entr\u00f2 nell'Accademia militare egiziana, dove ricevette il diploma in Scienze militari nel 1949. Nel 1950 entr\u00f2 nell'Accademia Aeronautica e alla fine consegu\u00ec un diploma in Scienze aeronautiche e fu assegnato agli squadroni bombardieri. Parte del suo addestramento da pilota che egli complet\u00f2 fu da lui ricevuto nella scuola sovietica di addestramento piloti di Frunze (dal 1991 Bi\u0161kek), nella repubblica sovietica del Kirghizistan. Nella sua carriera militare fu dapprima pilota, quindi istruttore, comandante di squadrone eereo e comandante di base aeronautica. Nel 1964 fu nominato capo della delegazione militare egiziana in URSS.\nNegli anni 1967-1972, durante la guerra d'attrito fra Egitto e Israele, voluta da Jam\u0101l \u02bfAbd al-N\u0101\u1e63ir, Mub\u0101rak fu nominato direttore dell'Accademia aeronautica e capo di stato maggiore delle forze aeree egiziane. Nel 1972 divenne comandante delle forze aeree egiziane e viceministro della Guerra. Nell'ottobre 1973, in seguito alla \"guerra d'ottobre\", conosciuta anche come guerra del Kippur o guerra del Ramadan, Mub\u0101rak fu promosso al rango di maresciallo dell'aria. Nell'aprile 1975 fu nominato vicepresidente dell'Egitto in sostituzione di Husayn al-Shafi'i e nel 1978 fu scelto come vicepresidente del Partito Nazionale Democratico (NDP).\nVicepresidente dell'Egitto.\nDal 1975 Mub\u0101rak segu\u00ec lealmente la politica del presidente Sadat e gest\u00ec gli affari amministrativi dello Stato con efficacia vista la predilezione del presidente per la politica estera. Viaggi\u00f2 nel mondo arabo per sostenere la decisione dell'Egitto di siglare la pace con Israele, visit\u00f2 quindi Riad e Damasco per convincere i due governi della genuinit\u00e0 della pace e degli accordi \"Sinai II\", ma Hafiz al-Asad rifiut\u00f2 persino di incontrarlo. Mubarak aument\u00f2 sempre pi\u00f9 la sua autorevolezza anche grazie al fatto delle numerose visite e incontri con i capi di Stato stranieri con cui dialogava come inviato diretto di S\u0101d\u0101t. Nel 1981 a seguito dell'assassinio del presidente Anwar al-S\u0101d\u0101t da parte di fondamentalisti, Mub\u0101rak divent\u00f2 presidente della Repubblica Araba d'Egitto e presidente del Partito Nazionale Democratico (NDP). Mub\u0101rak stesso \u00e8 sfuggito a non meno di sei tentativi di omicidio.\nPresidenza dell'Egitto.\nHosni Mubarak \u00e8 stato il capo di Stato egiziano in carica per pi\u00f9 anni, la sua presidenza \u00e8 iniziata in linea di continuit\u00e0 con il predecessore, ma anche con innovazioni diplomatiche e di politica economica interna. In tutti gli anni Ottanta ridusse le ingerenze dello Stato nell'economia pianificata del paese e aument\u00f2 la produzione di beni necessari per la popolazione, infatti vennero costruite abitazioni popolari, cos\u00ec come crebbe la produzione di vestiti, arredi e medicine. Nella riorganizzazione del Governo Mubarak tenne sotto controllo i funzionari e i ministri effettuando licenziamenti per malversazione e imponendo multe ai deputati per le assenze ingiustificate. L'Egitto rimase comunque dipendente dagli aiuti degli Stati Uniti, e negli stessi anni continuarono le pressioni effettuate su Israele per la questione degli accampamenti dei palestinesi. Migliorarono costantemente le relazioni con l'Unione Sovietica e il presidente nel 1987 vinse il suo secondo mandato per altri 6 anni.\nRientro nella Lega Araba.\nNelle relazioni con gli altri paesi arabi infatti si ebbe un miglioramento, l'Egitto all'epoca era stato l'unico paese della Lega Araba a essere sospeso a causa della politica del presidente al-S\u0101d\u0101t, che firm\u00f2 il trattato di pace con Israele, con la mediazione di Mub\u0101rak otto anni dopo l'assassinio di S\u0101d\u0101t (6 ottobre 1981) nel 1989, si giunse al compromesso e la sede principale della Lega \u00e8 stata ricollocata nel medesimo complesso di edifici al centro del Cairo.\nPosizione nella prima guerra del Golfo.\nL'Egitto condann\u00f2 l'invasione del Kuwait nel 1990 da parte dell'Iraq e partecip\u00f2 attivamente nella coalizione alleata nella guerra del Golfo del 1991. Infatti i soldati egiziani furono tra i primi a sbarcare in Kuwait per impegnare le forze armate irachene, godendo per questo di grandi, ma non precisati, vantaggi economici elargitigli dagli USA. Si parla di un taglio del debito del paese di $500.000 per soldato.\nIn questa sua partecipazione si dice che l'Egitto abbia sofferto pesanti perdite in vite umane, anche se mancano conferme o smentite ufficiali in merito. Secondo \"Reporter Senza Frontiere\" i \"media\" egiziani sono collocati per libert\u00e0 d'espressione al 143\u00ba posto su 167 nazioni considerate.\nMalgrado le riforme e la transizione verso un sistema economico orientato al capitalismo, l'economia egiziana stent\u00f2 comunque a decollare e l'assenza di riforme politiche accrebbe il dissenso. Mub\u0101rak cominci\u00f2 a perdere sostegni gi\u00e0 a met\u00e0 degli anni novanta. La crisi economica dei primi anni novanta fu imponente. Secondo l'Indice che valuta l'attenzione garantita ai Diritti Umani, l'Egitto occupa il 119\u00ba posto su 177 nazioni. Nelle presidenziali del 1993 venne comunque rieletto e l'attivit\u00e0 diplomatica \u00e8 rimasta sempre molto attiva, infatti nel 1999 visit\u00f2 il Libano e fu la prima volta per un presidente egiziano dal 1952. Dopo la rielezione al quarto mandato nel 1999 continu\u00f2 i suoi sforzi per la pace in Medio Oriente mediando i colloqui tra Ehud Barak e Yasser Arafat alla presenza del presidente statunitense Bill Clinton nel 2001.\nStile di governo.\nL'Egitto \u00e8 stato governato per tutto il suo mandato con la legge marziale in vigore come misura d'emergenza per l'assassinio di S\u0101d\u0101t. Questo permetteva l'ingerenza dell'esecutivo in molti ambiti della vita del paese limitando cos\u00ec la libert\u00e0 di stampa e permettendo l'arresto degli oppositori politici. Altro colpo che riguard\u00f2 la credibilit\u00e0 di Mub\u0101rak intervenne allorquando circolarono notizie sul fatto che suo figlio \u02bfAl\u0101\u02be era stato favorito dal governo nei processi di privatizzazione avviati dal padre. L'organizzazione Transparency International, che si occupa di valutare tra l'altro l'indice di corruzione politica percepita dalla popolazione di un Paese, colloca l'Egitto al 70\u00ba posto su 159 nazioni.\nNel luglio 2004 Mub\u0101rak accolse le dimissioni del primo ministro Atef \u02bfEbeyd e di tutto il suo gabinetto e nomin\u00f2 quindi Ahmad Nazif nuovo primo ministro. La nuova compagine ministeriale \u00e8 stata accolta con un moderato ottimismo, anche per un miglioramento della declinante situazione economica dell'Egitto. Il mercato egiziano \u00e8 diventato percentualmente il primo paese fra quelli emergenti nell'anno fiscale 2004/05. Persiste per\u00f2 una forte disoccupazione e Mub\u0101rak \u00e8 stato criticato per aver favorito il grande capitale e le privatizzazioni dell'imponente comparto pubblico dell'economia, avvilendo i diritti dei lavoratori.\nLa seconda guerra del Golfo.\nIl presidente Mub\u0101rak si \u00e8 espresso contro la guerra in Iraq del 2003 voluta dagli USA e dalla Gran Bretagna, affermando che la situazione israelo-palestinese avrebbe dovuto essere affrontata per prima, ma ha chiarito che come presidente ritiene utile un ritiro graduale per evitare un peggioramento ulteriore della situazione.\nElezioni presidenziali del 2005.\nMub\u0101rak, cedendo alle pressioni interne ed estere per una democratizzazione interna, richiese al parlamento un emendamento costituzionale per permettere la partecipazione di pi\u00f9 candidati alle elezioni. Fino a quel momento il presidente era eletto dal parlamento e confermato tramite referendum. Il 28 luglio 2005 Mub\u0101rak present\u00f2 la sua candidatura per le elezioni del 7 settembre seguente.\nLe elezioni furono vinte da Mub\u0101rak e malgrado la presenza di altri candidati si levarono molte proteste che accusarono i sostenitori di Mub\u0101rak di brogli e di poca chiarezza sul voto.\nMub\u0101rak e la Chiesa copta.\nPrima che Mub\u0101rak assumesse la Presidenza, il precedente presidente egiziano Anwar al-S\u0101d\u0101t aveva ordinato a Papa Shenuda III, il capo della Chiesa ortodossa copta, di ritirarsi in esilio nel monastero di San Bishoi. In aggiunta, otto vescovi, 24 sacerdoti e molti altri eminenti personalit\u00e0 copte furono posti agli arresti. S\u0101d\u0101t rimpiazz\u00f2 la gerarchia ecclesiastica con un Comitato di 5 vescovi e si rifer\u00ec a Papa Shen\u016bda come all'\"ex-papa\".\nPi\u00f9 di tre anni dopo l'assassinio di S\u0101d\u0101t nel 1981 e la salita al potere di Mub\u0101rak, il presidente richiam\u00f2 dall'esilio il papa Shen\u016bda III d'Alessandria, il 2 gennaio 1985. Questi torn\u00f2 al Cairo per celebrare la festivit\u00e0 natalizia del 7 gennaio (secondo il calendario copto), e la folla che lo accolse fu valutata in pi\u00f9 di 10.000 persone. Nonostante diverse limitazioni religiose che il governo ha mantenuto e le vessazioni subite dai gruppi islamici pi\u00f9 radicali, i cristiani copti hanno goduto di diritti umani e religiosi relativamente migliori sotto Mub\u0101rak, con la loro festivit\u00e0 del 7 gennaio riconosciuta come festivit\u00e0 nazionale nel 2002.\nRivolta di Piazza Ta\u1e25r\u012br e dimissioni.\nLo stato d'emergenza in atto nel Paese, decretato nel 1981 a seguito dell'assassinio del presidente al-S\u0101d\u0101t, \u00e8 stato oggetto di dure critiche da parte dell'opposizione per l'abnorme estensione dello stesso, che prevede per legge, tra le altre cose, arresti preventivi e controllo diretto dei media. Dopo l'inizio delle sommosse popolari del 2011, innescate dai recenti sommovimenti capitati in Tunisia, durante le quali Mub\u0101rak, al 17\u00ba giorno di proteste, ha annunciato di voler abdicare solo quando la situazione lo richieder\u00e0, il \"ra\u02be\u012bs\" viene sottoposto a forti pressioni da parte dei manifestanti e di alcuni governi esteri perch\u00e9 rimetta il proprio mandato.\nLa rivolta si inasprir\u00e0, prolungandosi in giorni di violenti scontri tra esercito e manifestanti, arrivando a costringere alle dimissioni il presidente l'11 febbraio 2011.\nPiazza Tahrir, al Cairo, luogo simbolo della rivolta, accoglie con manifestazioni di giubilo l'annuncio del vicepresidente 'Omar Sulayman delle dimissioni da presidente egiziano, dopo trent'anni, di \u1e24osn\u012b Mub\u0101rak.\nIl ritiro a Sharm el-Sheikh.\nMubarak a poche ore dalle dimissioni dalla carica di presidente lasci\u00f2 il Cairo per raggiungere la sua residenza a Sharm el-Sheikh, rifiutandosi di espatriare pur in presenza di offerte di ospitalit\u00e0 provenienti da vari Stati. Subito si sono susseguite voci su un suo cattivo stato di salute, ipotizzando persino un suo presunto stato comatoso. L'emittente ABC ha tuttavia smentito queste voci, affermando che Mubarak gode invece di \"buona salute\".\nVicende giudiziarie.\nIl 13 aprile 2011 Mubarak \u00e8 posto in custodia cautelare per 15 giorni a seguito delle indagini condotte dalla Procura della capitale in merito ad accuse di corruzione e appropriazione indebita a suo carico. Nelle stesse ore \u00e8 trasferito in ospedale per problemi di salute. Poco dopo l'ex presidente egiziano finisce nuovamente in terapia intensiva per un secondo attacco cardiaco, dopo che anche verso i figli \u02bfAl\u0101\u02be e Gamal Mubarak viene emesso un mandato di arresto. Il 13 maggio successivo anche Suzanne, la moglie di Mubarak, \u00e8 tratta in arresto perch\u00e9 accusata di cespiti illeciti.\nStessa sorte tocca a Mubarak che viene arrestato e condannato all'ergastolo il 2 giugno 2012. La Corte di Cassazione, per\u00f2, decide che il processo \u00e8 da rifare, e il 29 novembre 2014 Mubarak \u00e8 prosciolto dalle accuse di omicidio e assolto dalle accuse di corruzione. Rimane la condanna con detenzione a 3 anni di carcere per sottrazione di fondi pubblici destinati ai restauri del palazzo presidenziale. Il 3 marzo 2017 viene assolto in via definitiva dalla Corte di Cassazione egiziana nell'ambito del processo a suo carico per l'uccisione di manifestanti durante la rivoluzione del gennaio 2011, riacquistando la piena libert\u00e0 il 24 marzo 2017.\n\u00c8 morto in un ospedale del Cairo il 25 febbraio 2020 all'et\u00e0 di 91 anni ed il giorno successivo, in seguito a solenni funerali militari, \u00e8 stato sepolto nella tomba di famiglia all'interno del cimitero cittadino di Heliopolis."}
{"id": "514576", "revid": "1543377", "url": "https://it.wikipedia.org/wiki?curid=514576", "title": "Nebulosa De Mairan", "text": "La Nebulosa De Mairan (nota anche come M 43) \u00e8 una nebulosa diffusa, ad emissione e a riflessione, situata nella costellazione di Orione.\nSi tratta di una parte, la pi\u00f9 settentrionale, della grande Nebulosa di Orione (M42) dalla quale \u00e8 separata solo apparentemente da una banda di nebulosit\u00e0 oscure; descritta come \"oggetto con atmosfera simile a quella del Sole\" dallo stesso scopritore, de Mairan, fu riosservata dal Messier e da Herschel.\nLa sua magnitudine visuale \u00e8 di 9,1, che permette di essere osservata facilmente anche con un potente binocolo o un piccolo telescopio amatoriale; M43 avvolge la giovane e irregolare \"nebulosa variable\" NU Orionis, di magnitudine visuale compresa tra 6,5 e 7,6. Pare che M43 sia eccitata da questa stella, e contenga un suo proprio distinto piccolo ammasso stellare che si sarebbe formato in questa porzione della Nebulosa di Orione."}
{"id": "514580", "revid": "483325", "url": "https://it.wikipedia.org/wiki?curid=514580", "title": "Assimilazione", "text": ""}
{"id": "514581", "revid": "92723", "url": "https://it.wikipedia.org/wiki?curid=514581", "title": "Diario del '71 e del '72", "text": "Il Diario del '71 e del '72, quinta raccolta poetica di Eugenio Montale, fu pubblicato nel 1973 da Mondadori e contiene novanta componimenti. Il libro non \u00e8 suddiviso in sezioni, e le poesie si susseguono senza un motivo continuativo determinato.\nI temi dell'opera.\nMontale pubblica il \"Diario del '71 e del '72\" due anni dopo \"Satura\", mentre le raccolte precedenti avevano visto passare tredici-quattordici anni di pausa tra l'una e l'altra. Nel febbraio del 1971 Montale aveva dichiarato: \"Non si tratta di intervalli programmati [...]. Non credo sia possibile che appaia un mio quinto libro. Ci\u00f2 dovrebbe avvenire nel 1985. Non \u00e8 augurabile n\u00e9 a me n\u00e9 agli altri\". Quanto dichiarato in questa autointervista, all'uscita di \"Satura\", non \u00e8 un depistaggio perch\u00e9 in effetti l'autore, che spesso aveva espresso dubbi sulla prolificit\u00e0 della propria ispirazione, compose il \"Diario\", tranne otto poesie, a partire dalla primavera del '71 e gi\u00e0 a fine luglio la prima met\u00e0 della raccolta (45 poesie), l'intero \"Diario del '71\", era pronta, tanto che Scheiwiller la pubblic\u00f2 in occasione del Natale dello stesso anno. Anche il \"Diario\" \"del '72\" ha una genesi breve, divisa in due tempi: il primo da gennaio a marzo; il secondo, dopo una malattia, da settembre a fine ottobre.\nNel \"Diario del '71 e del '72\", Montale si allontana dal tono polemico che aveva trovato posto gi\u00e0 nelle prose degli anni '50 e '60 per poi mostrarsi a pieno in \"Satura\". I temi di cui si compone l'opera spaziano da riflessioni dell'autore sulla poesia stessa (\"A Leone Traverso, L'arte povera, La mia musa, Il poeta, Per una nona strofa, Le Figure, Asor, A caccia\"), alla polemica contro l'opportunismo dei suoi tempi, espressa nel genere della lettera in versi (dalle \"Botta e risposta\" di \"Satura\" a, soprattutto, la \"Lettera a Malvolio\", uno dei componimenti fondamentali dell'opera, polemicamente indirizzato a Pier Paolo Pasolini), i testi che Montale popola di piccoli eventi quotidiani osservati dalla finestra del suo appartamento milanese e quelli di argomento metafisico-teologico. Esistono anche precisi luoghi del \"Diario\" che richiamano \"Satura\" e la restante produzione del poeta, come dimostra chiaramente soprattutto \"Annetta\", per esempio con la citazione, tra le altre, de \"La casa dei doganieri\".\nLa poesia di Montale era stata inoltre caratterizzata, fino ad allora, dalla presenza di ispiratrici femminili che rappresentavano occasioni di salvezza per il poeta: Irma Brandeis, definita nelle poesie con il nome Clizia, era stata donna-angelo soprattutto nella quarta sezione della seconda raccolta montaliana, \"Le occasioni\". Poi Mosca, soprannome per Drusilla Tanzi, conosciuta nel 1927 e dal 1962 moglie di Montale; G.B.H., misteriosa figura femminile, impiegata di un'agenzia di viaggi cui \u00e8 dedicata \"Trascolorando\"; Diamantina, identificata da Forti in una ragazza che lavorava da un gioielliere romano. Queste figure femminili, nel \"Diario\", sono presenti in poche poesie. Nessuna di queste donne, tantomeno la domestica Gina, presente in diverse poesie del \"Diario\", ha la forza per riscattare una realt\u00e0 negativa, cos\u00ec come si presenta agli occhi del vecchio poeta dal chiuso della sua solitudine.\nStruttura.\nIl titolo, oltre a testimoniare la simpatia del poeta per un genere che gi\u00e0 in giovent\u00f9 aveva attirato il suo interesse, testimonia la volont\u00e0 di presentare l'opera come una serie di annotazioni sparse, che possono nascere sia da movimenti interiori e riflessioni maturate in solitudine, sia da avvenimenti esterni (si veda, ad esempio, \"Rosso su rosso\"). La serie di rimandi e di connessioni tra una sezione e l'altra \u00e8 stata costruita a posteriori, mediante lo spostamento dell'ordine dei componimenti: per esempio \"p.p.c.\" chiude la prima sezione anche se non \u00e8 l'ultimo testo composto nel '71.\nLa critica.\nUna bipartizione netta tra le prime tre raccolte e le ultime quattro non renderebbe conto della continuit\u00e0 che fa dell'opera poetica montaliana un percorso in s\u00e9 completo, in cui diverse zone dialogano e si richiamano tra loro anche a distanza di decenni. Il punto di vista qui assunto \u00e8 limitato ad una raccolta, senza dimenticare che anche per le ultime quattro raccolte, restringendo il campo di osservazione rispetto al complessivo che le prende in considerazione tutte, si possono indicare tratti comuni. Ecco un piccolo quadro di alcune letture critiche dedicate anche al \"Diario del '71 e del '72\".\nPer parlare ancora ai suoi contemporanei, Montale capisce che il suo stile deve cambiare, e trova nella poesia satirica il tono che meglio rappresenta la nuova stagione. Nel '71, in un'intervista per l'uscita di \"Satura\", il poeta aveva dichiarato:\n\u00abLa mia voce di un tempo \u2013 si pu\u00f2 sempre paragonare la poesia a una voce \u2013 era una voce, per quanto nessuno l'abbia detto, un po' ancora \"ore rotundo\" diciamo cos\u00ec; anzi dissero che era addirittura molto prosastica, ma non \u00e8 vero, riletta ora credo che non risulti tale. La nuova invece si arricchisce molto di armoniche e le distribuisce nel corpo della composizione. Questo \u00e8 stato fatto in gran parte inconsciamente; poi, quando ho avuto alcuni esempi, diciamo, di me stesso, allora pu\u00f2 darsi che io abbia segu\u00ecto degli insegnamenti che io mi ero dato. Ma all'inizio no, \u00e8 stata veramente una cosa spontanea\u00bb.\nNelle prime tre raccolte Montale aveva utilizzato un linguaggio a volte criptico, con molte allusioni. A partire da \"Satura\", le sue poesie diventano pi\u00f9 facilmente comprensibili anche per un lettore che non conosca l'evento biografico che sta dietro il testo poetico.\nLingua dell'uomo e lingua di Dio.\nAngelo Jacomuzzi ha parlato di \"elogio della balbuzie\", in riferimento alla fase della poesia montaliana iniziata con \"Satura\". Con questa definizione ha voluto sottolineare una residua fiducia del poeta nel ruolo della poesia, nonostante, in apparenza, una svalutazione di questo ruolo ed una svalutazione di Montale stesso.\nLa poesia sopravvive in un poeta che registra una diffusa perdita di valori e annota la sua (della poesia) perdita di significato. Non denuncia perch\u00e9 non sono pi\u00f9 i tempi di una polemica per cui ci vorrebbe una forza che Montale sembra non avere.\nFin dai primi componimenti, Montale aveva frequentato il polo opposto a quello dei poeti laureati che hanno sempre la risposta pronta. Il suo \u00e8 un \"ritmo stento\", che, negli Ossi, viene assunto come programma anche formale. Fino a \"La bufera e altro\", il positivo di Montale sta nella negazione delle formule definitive; pu\u00f2 coglierlo chi si eleva dalla massa grazie al barlume che scaturisce dall'angelo-donna, fonte di salvezza. Non \u00e8 difficile scegliere da che parte stare perch\u00e9 l'ossimoro non \u00e8 ancora permanente (\"Ma dopo che le stalle si vuotarono / l'onore e l'indecenza stretti in un solo patto / fondarono l'ossimoro permanente / e non fu pi\u00f9 questione / di fughe e di ripari.\", da \"Lettera a Malvolio\"), il positivo ed il negativo sono nettamente divisi. Con \"Satura\", ed in particolare con un componimento come \"Incespicare\", si rende palese la necessit\u00e0 del \"balbo parlare\": \"Incespicare, incepparsi / \u00e8 necessario / per destare la lingua / dal suo torpore. / Ma la balbuzie non basta / e se anche fa meno rumore / \u00e8 guasta lei pure. Cos\u00ec / bisogna rassegnarsi / a un mezzo parlare\". Secondo Jacomuzzi, se la lingua di Dio \u00e8 un parlare per intero e l'essere umano tenta, talvolta, di imitarlo, sempre fallendo, al poeta non resta che un parlare a met\u00e0, unico modo per arrivare alla conoscenza. La poesia sta tra la lingua di Dio ed il polo opposto, il silenzio assoluto e rendersene conto \u00e8 un passo avanti che i poeti devono compiere. Il giovane Montale non aveva accettato l'impotenza della lingua; negli anni '60 e '70 polemizza invece con chi non accetta questa impotenza.\nOra che \"il vero e il falso sono il retto e il verso / della stessa medaglia\", che non si contrappone pi\u00f9 nessuna presenza miracolosa, nessun anello che non tiene alla confusione babelica dei linguaggi, non resta che risvegliare dal suo torpore le astuzie della lingua, quella lingua che per Montale diventa un'arma.\nProsa e poesia nell'ultimo Montale.\nAlberto Casadei si \u00e8 invece soffermato sugli apporti delle prose montaliane degli anni '50 e '60 alle ultime raccolte poetiche ed ha notato come, soprattutto quando Montale si fa polemico, prosa (articoli apparsi sui giornali e riuniti in \"Auto da f\u00e8\" ed in \"Trentadue variazioni\") e poesia si avvicinano molto, mentre la poesia mantiene una certa autonomia retorica nell'elaborazione di ricordi o di riflessioni personali. Lo stesso poeta aveva dichiarato: \"Oggi la differenza tra la prosa e la poesia si coglie con lo sguardo, non con l'orecchio. Trascrivendo in senso verticale un articolo di Libero Lenti [economista, condirettore di \"24 Ore\"] si potrebbe ottenerne un'accettabile 'poesia'\". Insomma, una poesia che non si differenzia musicalmente dalla prosa, che conserva l'autonomia di una scansione in versi, ma le cui parole \"si adagiano sul retro / delle fatture\", ritornando cos\u00ec a quell'arte povera e apparentemente svalutata che \u00e8 manifesto dell'ultimo Montale.\nQuest'arte povera procede per moduli quasi automatici, almeno quando si tratta di componimenti che mettono in ridicolo ideologie lontane dal vecchio poeta o di quelli che si concentrano su motivi metafisico-teologici, spesso condotti per mezzo di formule impersonali, frasi fatte, quasi che queste formule siano state un ritornello interiore molto frequente in quegli anni. Tra poesia e prosa circolano materiali retorici adatti a manifestare quello stile \"comico\" che \u00e8 lo sfondo, seppure tra escursioni verso l'aulico, via via pi\u00f9 rare, della poesia di Montale da Satura in poi. Quindi, da una parte, giochi di parole che dalle prose transitano nella poesia, dall'altra uno schema compositivo che spesso si ripete uguale e che consta di quattro momenti: presentazione di un'opinione diffusa; posizione del poeta; deduzioni e controdeduzioni; conclusione paradossale o polemica.\nIl \"comico\" di Montale, sempre secondo Casadei, rende l'ideologia espressa negli articoli di giornale qualcosa che si pu\u00f2 leggere in modo verticale. Non essendo lo stile satirico adottato in tutti i testi del dopoguerra (non ve ne \u00e8 traccia in \"Fuori di casa\" n\u00e9 nella \"Farfalla di Dinard\"), si pu\u00f2 dire che si tratta di una scelta elaborata soprattutto poco dopo la met\u00e0 degli anni '60 per esprimere posizioni polemiche, da \"Satura\" ai \"Diari\". A Montale, fin da \"Satura\", \u00e8 chiaro che non \u00e8 pi\u00f9 possibile praticare una poesia che guarda al sublime, perch\u00e9 sono cambiati i tempi; l'arte \u00e8 un'arte di massa. Il Vecchio si pone come demistificatore del nuovo linguaggio, dell'ossimoro permanente, e lo fa adottando quel linguaggio, mettendosi sul piano dei suoi \"antagonisti\".\nNonostante il rinchiudersi in se stesso, il progressivo chiudersi nel proprio appartamento per osservare il mondo monologando tra s\u00e9 e s\u00e9, la poesia dei \"Diari \u00e8 ancora\", come ha detto Andrea Zanzotto, un \"invito a non demordere\".\nIl poeta, per l'ultimo Montale, non \u00e8 colui che deve chiedere \"di pi\u00f9\" alla grande arte, ma \u00e8 colui a cui \u00e8 rimasto appena uno spiraglio, \"ad ammonire che qualcosa, forse, \"fu\"\".\nL'influenza dannunziana.\nGli studi di Antonio Zollino hanno invece dimostrato come, oltre il conclamato avvicinamento alla lingua dell'uso, si conservino anche nel \"Diario del '71 e del '72\" usi letterari che guardano alla tradizione. Montale, insomma, occulta riferimenti (costanti, secondo Zollino, in tutte le sue opere quelli a Gabriele D'Annunzio) che testimoniano un non completo svilimento del discorso poetico, che pure si manifesta con un'esibita noncuranza.\nL'ultimo Montale e la satira.\nSulla fase della poesia montaliana che inizia con \"Satura\" ha scritto anche Guido Mazzoni, sottolineando la sorpresa di coloro che si trovarono di fronte, con \"Satura\", ad un \"borbottio moraleggiante\" da parte di un poeta che, fino ad allora, aveva portato avanti un'idea di grande stile nella lirica moderna. Mazzoni riconosce nelle prime tre raccolte, \"Ossi di seppia\", \"Le occasioni\" e \"La bufera e altro\", la fase maggiore della poesia montaliana, quella che \"aveva costituito un modello di lirismo tragico e moderno per almeno due generazioni di poeti italiani\". La prima poesia di Montale faceva entrare la prosa in poesia senza degradare la forma, anzi conservando una forma molto elaborata.\nCon la societ\u00e0 di massa del dopoguerra veniva a mancare, per\u00f2, un pubblico ricettivo; la poesia di alto stile finiva per circolare solo tra gli addetti ai lavori. Montale cap\u00ec che veniva meno il mandato sociale dell'intellettuale, che l'uomo borghese preferiva stare davanti alla televisione ed avere a che fare con prodotti culturali di basso livello. Negli anni '60 e '70 Montale sembra, la maggior parte delle volte, accettare questo degrado senza opporre resistenza. Questa rassegnazione, che Mazzoni evidenzia, si riflette in una poesia che vuole parlare al mondo moderno diventando molto inclusiva, cio\u00e8 immettendo il linguaggio degli articoli di giornale (dello stesso Montale) in poesia e aprendosi alla satira in versi. I modelli di questa nuova direzione intrapresa dal vecchio poeta sono Vittorio Sereni, Andrea Zanzotto e Nelo Risi, tre poeti pi\u00f9 giovani di lui. In particolare da Risi verrebbero molte caratteristiche dello stile del \"Diario\" e pi\u00f9 in generale delle ultime raccolte di Montale.\nInoltre, le raccolte di Risi mettevano in poesia temi cui Montale aveva riservato posto solo negli articoli di giornale: \"il grigiore o l'orrore della nostra epoca, il sistema delle comunicazioni, la precariet\u00e0 della poesia e di ogni parola che aspiri a una verit\u00e0, la diffidenza per il ribellismo borghese\". Erano un modello anche per la ripetizione di strutture anaforiche, per il riutilizzo parodico di slogan e soprattutto e soprattutto suggerirono a Montale come organizzare un componimento attorno \"ad un'opinione o ad una frase fatta, ad una citazione, ad un 'dicono' iniziale\".\nMontale, insomma, prese ispirazione anche da Risi e dall'antologia \"Poesia satirica dell'Italia d'oggi\" per conservare, nelle sue poesie, un'ispirazione degna dello stile passato, di fronte a un tempo che non sembrava lasciare spazio al grande stile.\nSecondo Mazzoni, \"Satura\" e il \"Diario\" rappresentano una fase minore della poesia montaliana, perch\u00e9 non sono altro che la testimonianza di una sconfitta. Dalla quarta raccolta in poi la poesia di Montale \u00e8 una raccolta di detriti provenienti dallo scontro tra mondo poetico e realt\u00e0, al contrario delle opere di Sereni e Zanzotto, che invece metterebbero in scena questo conflitto criticando da una parte \"la brutalit\u00e0 del mondo\", dall'altra \"la separatezza, l'astrattezza e l'elitismo dei valori che i poeti intendevano preservare\".\nMontale, invece, si sarebbe messo a parte rispetto a questo conflitto, limitandosi, conclude Mazzoni, a rimpiangere il grande stile senza trovare soluzioni, ma assumendo un tono neocrepuscolare, lui che, con le prime tre raccolte, \"aveva oltrepassato il crepuscolarismo per fondare un grande stile moderno\".\nLa fine del romanzo mitologico.\nGilberto Lonardi si \u00e8 concentrato su questi versi, peculiari come pochi altri del vecchio poeta: \u00abora so / che volante o pedestre, stasi o moto / in nulla differiscono\u00bb. Si trovano in \"Presto o tardi\", prima poesia del \"Diario del '72\"; sono un esempio di ossimoro del quale \u00e8 inutile distinguere i poli perch\u00e9 \u00abin nulla differiscono\u00bb, ma soprattutto \u00e8 il poeta a sapere ci\u00f2, non una trasfigurazione femminile, come nelle prime raccolte, che lo rende consapevole del \u00abpuerile inganno\u00bb. Inganno \u00e8 tutto ci\u00f2 che sta al di qua del varco della prima maniera montaliana, secondo Lonardi: \u00e8 ci\u00f2 di cui fa esperienza la \u00abrazza di chi rimane a terra\u00bb, cui Montale sente di appartenere. Chi non rimane a terra \u00e8 Clizia, e con lei le altre ispiratrici dai tratti sovrumani. \u00abAll'eroe pedestre e terricolo, mare, tempesta (\u2026) luce-lampo-folgore sono irrimediabilmente ostili, gli \u00e8 possibile non accedervi ma \u201cassistere\u201d solo con il magico o mitico tramite della donna-dea\u00bb.\nCi sono molte riprese di miti, come quello del filo di Arianna ne \"La casa dei doganieri\", che rappresentano la distanza del poeta dal varco, fonte di salvezza, indicato dalla donna che di volta in volta \u00e8 immagine del mito (nel caso in questione si tratta di Annetta). Montale rimane a terra, rimane distante dalla consapevolezza delle sue interlocutrici finch\u00e9 questa consapevolezza non gli \u00e8 donata, estremo dono, dalla Mosca negli \"Xenia\". \u00c8 l\u00ec che, secondo il critico, avviene il passaggio di consegne tra l'insetto che \u00absa in modo parodico, deregalizzato, antimitologico\u00bb e \u00abcontrappone alla salvezza eventica, o tale soprattutto, dell'angelicata, intensa quanto momentanea, una salvezza \u201cesperienziale\u201d e durativa\u00bb e il poeta che, finalmente, sa, si rende conto della \u00abparadossale verit\u00e0\u00bb dell'ossimoro, del suo negativo ma anche del suo positivo, quando c'\u00e8, per un attimo, detto a mezza voce ma comunque detto. La Mosca avvicina quella salvezza che le altre donne concedevano per attimi, dissolve il romanzo mitologico, mentre la poesia del Vecchio si apre, piuttosto, al ricordo delle amicizie di un tempo o al ritorno del fantasma di Annetta.\nUna tenace resistenza.\nFranco Croce muove prima una critica a chi ancora, al momento del suo intervento (1982), non operava una distinzione netta tra il Montale di \"Satura\" ed il Montale successivo, finendo col dare giudizi complessivi che sarebbe stato meglio indirizzare verso una zona precisa della produzione tarda o non riconoscendo singoli notevoli esiti che si elevano sul resto delle poesie. In particolare, l'analisi di questo interprete prende in considerazione le tre \"Botta e risposta\", la \"Lettera a Malvolio\" e \"L'angelo nero\". Secondo Croce sono due i fondamentali poli che fanno da sfondo a queste poesie: da un lato Montale rappresenta la deiezione, \u00ablo spargersi di uno sterco pallido sul mondo, che contamina tutto\u00bb; d'altra parte, per\u00f2, \u00absi tenta una disperata esplorazione\u00bb oltre le stalle di Augia, mito richiamato nella prima \"Botta e risposta\". Dalle tre \"Botta e risposta\" emerge un Montale che non si arrende, che non si rifugia in una torre d'avorio o privilegia la solitudine del poeta celebrato che vuole per s\u00e9 la gloria anche oltre la morte che pu\u00f2 dare la poesia, ma attraversa lo \u00abscetticismo alla ricerca di una moralit\u00e0 nonostante tutto\u00bb. Se in \"Satura\" questa ricerca non si ancora ad eventi di cronaca apertamente chiamati in causa, nella \"Lettera a Malvolio\", componimento del \"Diario\" che secondo Croce \u00e8 una sorta di quarta \"Botta e risposta\", Montale si cala maggiormente nel presente, nel momento storico senza mediazioni mitiche come le stalle di Augia e fronteggia lo \u201cschieramento avverso\u201d per \u00ab\"dire\" non dare forza\u00bb.\nIl varco o quel che ne resta va ricercato, con \"Satura\" e le raccolte successive, nel vuoto che ci circonda: abbandonato l'\u201dore rotundo\u201d, resta uno sguardo retrospettivo ai fantasmi, alle apparizioni del passato e, insieme ad esso, una capacit\u00e0, apparentemente incerta, instabile, espressa per ossimori, di trovare il pieno nel vuoto, la forza nella debolezza della vecchiaia, circondata da poeti contestatori che saliranno in cattedra.\nLingua e metrica.\nIl \"Diario\", riprendendo la linea inaugurata con \"Satura\", presenta una forte escursione, un forte plurilinguismo. Vi si trovano termini che si riferiscono ad oggetti quotidiani che non avevano mai avuto, precedentemente, dignit\u00e0 poetica. Frequenti anche i prestiti dall'inglese, termini provenienti dalle scienze umane ed espressioni fatte di provenienza latina. Non mancano, inoltre, parole letterarie e arcaiche, spesso messe in evidente contrasto con termini volutamente bassi.\nI metri utilizzati in quest'opera sono diversi da quelli di \"Satura\", che davano a certi componimenti l'andamento di una filastrocca: troviamo ad esempio il verso alessandrino ed il doppio settenario. Pi\u00f9 che rime, troviamo richiami fonici all'interno dei componimenti.\nLa polemica contro Pasolini.\nIl componimento-chiave \"Lettera a Malvolio\" rappresenta l'apice di una antipatia contro coloro che \"fondarono l'ossimoro permanente\", ovvero contro coloro che hanno cercato di trarre beneficio, anche economico, dalla situazione venutasi a creare dopo che \"le stalle si vuotarono\", ovvero dopo la fine del fascismo, momento in cui bene e male, dice Montale, si sono mescolati ed \u00e8 diventato pi\u00f9 difficile opporre la propria posizione a quella di chi ha mescolato \"materialismo storico e pauperismo evangelico, / pornografia e riscatto\".\nGi\u00e0 nel 1946 Montale affidava ad un personaggio immaginario di nome Menalco delle astuzie che gli consentivano di mescolare tutto ed il contrario di tutto, allo scopo di trarne possibili vantaggi. \u00c8 poi dai primi anni '60 che il poeta identifica questo personaggio in Pier Paolo Pasolini, ed il componimento del \"Diario\" in questione diventa una difesa-attacco esplicita, a seguito delle parole che Pasolini aveva scritto su \"Nuovi Argomenti\" nel 1971, stroncando con decisione \"Satura\", che sarebbe nient'altro che \"un pamphlet antimarxista [...] tutto fondato sulla naturalezza del potere\".\nL'unica modo per combattere l'ossimoro permanente \u00e8 opporgli la consapevolezza che al poeta, all'idea della poesia che Montale ha nei suoi ultimi anni, non resta che \"dire / forza a qualcuno\". Resta cio\u00e8 una posizione intermedia, che non \u00e8 azione ma non \u00e8 nemmeno immobilit\u00e0 e si distingue comunque da chi \"rifiuta / le distanze e s'affretta come fai tu, Malvolio\".\nLa metapoesia del Diario.\nLa raccolta si apre con un componimento diviso in due parti, \"A Leone Traverso\", dedicato ad uno scrittore, docente universitario e traduttore, appunto Leone Traverso, amico di Montale. Nella prima parte i versi sono focalizzati su Leone, \u00abintarmolito / s\u00ec, ma rapito sempre e poi bruciato dalla vita\u00bb , ovvero \"intarmolito\" dai polverosi volumi cui si \u00e8 dedicato per una vita senza che ci\u00f2 impedisse un'esistenza piena. Nella seconda parte emerge l'io di Montale, che in nove versi dipinge un quadro della propria esistenza da poeta, all'insegna della negativit\u00e0 e della autosvalutazione, perch\u00e9, ormai vecchio, \u00abla musica / sempre pi\u00f9 s'allontana\u00bb . La poesia, un'\u00abindiavolata\u00bb che \u00abgioca a nascondino\u00bb, non si lascia acciuffare n\u00e9 da chi tenta la strada dell'avanguardia (\u00abnon vale lasciarsi andare sulla corrente / come il neoterista Goethe speriment\u00f2\u00bb) n\u00e9 da chi invecchia su \u00abmuffiti in-folio\u00bb. \u00abLa poesia \u00e8 un \u201chellish fly\u201d, un volo, ed un volo infernale: ma, tale, soltanto prima che essa, afferrata dalla mano dell'uomo, si dissecchi nella cenere del ricordo e di quel ricordo per eccellenza che \u00e8 la forma poetica\u00bb. La poesia di Montale, piuttosto, somiglia all'arte povera, alla pittura che lo stesso poeta ha frequentato fin da giovane e che diventa argomento di uno dei primi testi della raccolta, \"L'arte povera\". La pittura (e la poesia) di Montale non ha mai ambito alla \u00abpittura / da cavalletto\u00bb che \u00abcosta sacrifizi a chi la fa ed \u00e8 sempre un sovrappi\u00f9 / per chi la compra e non sa dove appenderla\u00bb , \u00e8 un'arte che, esercitata su supporti deperibili, con materiali poveri, ha rappresentato, per anni, solo \u00abr\u00f2ccoli / con uccelli insaccati\u00bb. La voce del poeta, come quella di un pittore \u201cper caso\u201d, \u00e8 altrettanto povera, altrettanto lontana da quella di poeti che dipingono grandi quadri e ne vengono lodati e si \u00e8 alimentata del contatto con il \u00abtutto (\u2026) inconsapevole\u00bb che \u00e8 stata la Mosca per il nulla che dice di essere Montale. Ne viene fuori un autoritratto che autosvaluta, che mostra un Montale in cui vive solo una parte di una natura ambivalente, quella negativa.\nUn importante testo, \"La mia musa\", continua la riflessione metapoetica:\nLa mia Musa \u00e8 lontana: si direbbe\n(\u00e8 il pensiero dei pi\u00f9) che mai sia esistita.\nSe pure una ne fu, indossa i panni dello spaventacchio\nalzato a malapena su una scacchiera di viti.\nSventola come pu\u00f2; ha resistito a monsoni\nrestando ritta, solo un po' ingobbita.\nSe il vento cala sa agitarsi ancora\nquasi a dirmi cammina non temere,\nfinch\u00e9 potr\u00f2 vederti ti dar\u00f2 vita.\nLa mia Musa ha lasciato da tempo un ripostiglio\ndi sartoria teatrale; ed era d'alto bordo\nchi di lei si vestiva. Un giorno fu riempita\ndi me e ne and\u00f2 fiera. Ora ha ancora una manica\ne con quella dirige un suo quartetto\ndi cannucce. \u00c8 la sola musica che sopporto.\nPoesia della prima parte della raccolta, \u00e8 stata oggetto di un ampio studio di Lonardi, che ha sottolineato la \u00abdisposizione del dormiveglia\u00bb che guida Montale nello scriverla e nello scrivere molti dei testi della vecchiaia. Ovvero, il poeta fingerebbe di trovarsi in uno stato di semi-incoscienza, in un \u00abcrepuscolo biologicamente reale, poeticamente fittizio\u00bb attraverso il quale \u00abfa passare la sua filosofia del paradosso, del rifiuto del principio (\u2026) di non contraddizione\u00bb. Riprendendo il topos dell'invocazione alla Musa, di cui Montale avr\u00e0 trovato esempi nel Blake di \"To the Muses\" (poi tradotto) e in due \"Fleurs du Mal\" di Baudelaire, il poeta abbandona l'invocazione limitandosi alla constatazione di ci\u00f2 che la sua Musa \u00e8 stata, se \u00e8 stata. Gli esempi citati vengono ripresi da Montale in quanto modello di questa enunciazione, che \u00e8 enunciazione di una Musa che affianca il poeta e gli d\u00e0 forza, sul modello dantesco . A questa figura ispiratrice non \u00e8 rimasto che dirigere un \u00abquartetto di cannucce\u00bb: fa musica, quella musica che nella poesia \"A Leone Traverso\" \u00absempre pi\u00f9 s'allontana\u00bb, e con essa riesce a dare vita. Lonardi vede anche, nella Musa, una Madre (non a caso d\u00e0 vita al poeta), il sostegno imprescindibile a cui \u00e8 stata legata la prima poesia montaliana: il poeta sarebbe stato \u00ababbandonato dalla prima Madre come dalla sua prima Poesia, ma per trovarne o ritrovarne un'altra, pezzente e fiera, straccio e segno d'amore, emanazione e richiamo d'Averno ma anche ultimo Angelo incitatore\u00bb. Montale, insomma, con gli strumenti che ancora ha a disposizione, forniti dalla Musa, porta avanti il suo discorso poetico, ascolta l'unica fioca, labile musica che sopporta. Per la chiusa occorre ricordare il richiamo ad una poesia del \"Diario d'Algeria\" di Vittorio Sereni: \u00abQuesta \u00e8 la musica ora: / delle tende che sbattono sui pali. / Non \u00e8 musica d'angeli, \u00e8 la mia / sola musica e mi basta\u00bb.\nI testi che riflettono, con l'utilizzo di espressioni impersonali, sul ruolo della poesia per l'ultimo Montale, contano anche le due brevi strofe, per un totale di nove versi, che compongono \"Il poeta\". L'arcaico verbo \u201cbuccinare\u201d, usato impersonalmente, apre la prima strofa secondo un metodo collaudato fin da Satura, che Montale, come abbiamo gi\u00e0 accennato, riprenderebbe da Nelo Risi. Il tono ironico qui utilizzato non manca di mettere in evidenza, attraverso il gioco etimologico tra \u00abdeputante\u00bb e \u00abdeputato\u00bb, che, a dispetto di quel che si dice, il deputante \u00abpure qualcosa stringe tra le dita\u00bb. Chiamato a scegliere \u00abtra due vite separate / e intersecanti mai\u00bb, il poeta non ha scelto, si \u00e8 affidato al Caso che talvolta valuta per noi meglio di noi stessi. La scelta a cui il poeta \u00e8 chiamato potrebbe essere quella di una vita d'impegno o, al contrario, di una, totalmente separata dal mondo, di disimpegno e rifugio in se stessi. Montale qui non giudica, ma dice soltanto che pu\u00f2 darsi anche una scelta in negativo, una non-scelta, una \u00abfuga immobile\u00bb. L'ironia, ma un'ironia molto pi\u00f9 accentuata, \u00e8 presente anche in \"Figure\", altro breve testo scritto nel '72, in cui viene preso di mira un poeta che si compiace delle proprie figure retoriche a tal punto da finire in una voragine che ha aperto il proprio poema. Un poema, quindi un simbolo di Poesia con la maiuscola, da cui l'ultimo Montale \u00e8 molto distante e lo \u00e8 stato anche quando la sua poesia non rinunciava ad un tono alto, ad una voce piena. Il poeta qui raffigurato viene scagliato \u00abnella cantina dove / si mettono le trappole per i tropi\u00bb, con evidente paronomasia tra \u201ctropi\u201d e \u201ctopi\u201d che, secondo Ricci, \u00absottintende (\u2026) l'equivalenza istituita all'altezza di Satura tra la \u201cpoesia\u201d e la \u201cfogna\u201d, cio\u00e8 tra il bene e il male (\u2026) congiunti senza possibilit\u00e0 di riscatto\u00bb.\nMontale e la critica militante.\nUn giudizio su cosa sia la poesia, che, pi\u00f9 che essere qualcosa, \u00ab\"sta\" come una pietra / o un granello di sabbia\u00bb, in equilibrio precario, \u00e8 quello che Montale esprime in \"Asor\", facendolo precedere da una risposta polemica ad un'accusa di \u00abprivatismo\u00bb rivoltagli dal critico militante Asor Rosa. In realt\u00e0 non \u00e8 certo quale sia lo spunto che innesca la risposta montaliana. Il titolo non lascia dubbi sul destinatario e mette relativamente in secondo piano la definizione della poesia. Certo \u00e8 che Montale, pi\u00f9 volte nel corso di quegli anni, si era espresso sulla cosiddetta \u201ccritica militante\u201d. Vediamo un paio di esempi:\n\u00abOggi si cerca nell'opera d'arte la rispondenza a un bisogno del momento, un bisogno che \u00e8 poi scoperto e alimentato dall'industria e dalla pubblicit\u00e0 (\u2026) opere di tal genere colmano lacune, tappano buchi e a lungo andare si pu\u00f2 dire che una storia letteraria vada formandosi a tozzi e bocconi: non una vera storia, s'intende, bens\u00ec un grande repertorio di notizie. Difficilissima (\u2026) la posizione dei critici militanti, che non hanno pi\u00f9 un'idea e un metodo in comune. Messi dinanzi a una \u201cproduzione\u201d mediocre, essi sono obbligati a farsi leggere tra le righe e da ultimo si scoraggiano e perdono ogni fiducia nel loro meccanico compito. Il critico \u201cmilitante\u201d \u00e8 per\u00f2 un'invenzione piuttosto moderna. Potrebbe scomparire senza troppi danni\u00bb.\n\u00abSi ha un bel dire che il critico-guida, il critico-maestro non esiste pi\u00f9; esiste in suo luogo il critico che proviene dalla poesia militante, e che avendola poi abbandonata o accantonata per ragioni varie (la dilagante concorrenza, il tepore dell'interesse destato), si trasforma in critico non meno militante e fa sfoggio di una cultura che sbalordisce chi non sappia che la consultazione di una decina di riviste internazionali pu\u00f2 fornire un cervello prensile di un cumulo di informazioni tali da lasciare a bocca aperta gli anziani e i maestri di ieri\u00bb.\nAl critico Asor Rosa, alla sua implicita richiesta di un impegno, Montale risponde sostenendo che \u00abla poesia non \u00e8 fatta per nessuno, / non per altri e nemmeno per chi la scrive\u00bb, esiste come una pietra, come un elemento qualsiasi del paesaggio e finir\u00e0 quando finir\u00e0 \u00abtutto il resto\u00bb."}
{"id": "514586", "revid": "599013", "url": "https://it.wikipedia.org/wiki?curid=514586", "title": "MicroSD", "text": "La microSD (contrazione di Micro Secure Digital, in precedenza TransFlash o T-Flash) \u00e8 una scheda di memoria dalle dimensioni estremamente ridotte, ancora pi\u00f9 contenute delle MiniSD Card.\nSono state realizzate pensando soprattutto alla possibilit\u00e0 di espandere la memoria degli smartphone, con funzioni multimediali e forti esigenze di leggerezza e bassi consumi. Possono essere comunque ritrovate nella maggior parte dei dispositivi elettronici pi\u00f9 disparati. Inoltre, grazie ad appositi adattatori possono essere impiegate negli apparecchi compatibili con le schede SD della dimensione standard.\nStoria.\nLo standard microSD \u00e8 nato da un formato creato originariamente da SanDisk con il nome di \"T-Flash\", che \u00e8 in seguito diventato \"TransFlash\". \u00c8 stato approvato dalla SD card Association (SDA) il 13 luglio 2005.\nNel ottobre 2004 SanDisk annuncia la prima microSD da 256 MB.\nNel settembre 2011 SanDisk commercializza la prima microSDXC da . \nNel febbraio 2014 SanDisk commercializza la prima microSDXC da .\nNel marzo 2015 SanDisk commercializza la prima microSDXC da ma nel giugno 2015 Microdia strapp\u00f2 il primato producendo la prima microSDXC da con velocit\u00e0 da .\nNel settembre 2016 SanDisk annuncia un prototipo della prima scheda SDXC da 1 TB che entrer\u00e0 poi in commercio nel maggio 2019 e rimarr\u00e0 fino ad oggi la microSDXC con maggiore capienza.\nNel giugno 2018 venne annunciato il formato Secure Digital Ultra Capacity (SDUC), descritto nella specifica SD 7.0, che supporta schede fino a 128 TB e offre velocit\u00e0 fino a 985 MB/s, con interfacce di comunicazione UHS-I, UHS-II, UHS-III o SD Express indipendentemente dal fattore di forma (micro, mini o full-size).\nNell'agosto 2021 la microSDXC da 1 TB pi\u00f9 tecnologicamente evoluta (Microdia 25825 con NAND flash Samsung) vanta un bus C10, U3, UHS-III, con velocit\u00e0 dichiarata in lettura e scrittura di 300 MB/s (2000X) quando connessa a host UHS-II conformi allo standard 4.0 di SDA e inoltre resistente a polvere, sabbia, raggi X, urti e temperature estreme (da -25\u00b0C a +75\u00b0C).\nFormati e versioni.\nLe schede hanno dimensioni 15\u00d711\u00d71 millimetri e in commercio sono disponibili in tagli che partono da e arrivano sino a . \nIn particolare, sono disponibili quattro formati di memorizzazione di questo tipo di memorie: \nClassi.\nLa \"classe\" di una scheda di memoria non indica la velocit\u00e0 massima della scheda stessa, bens\u00ec la velocit\u00e0 \"minima in scrittura\", ed \u00e8 molto importante nell'ambito della registrazione dei video in alta definizione, durante il salvataggio dei quali \u00e8 richiesta una certa velocit\u00e0 minima di salvataggio in tempo reale per non perdere dati del filmato (se la scheda \u00e8 troppo lenta alcuni frame verranno persi con la conseguente perdita di qualit\u00e0 e fluidit\u00e0 del filmato)."}
{"id": "514589", "revid": "6923", "url": "https://it.wikipedia.org/wiki?curid=514589", "title": "Mr. Lui", "text": "Biografia.\nLaureato in scienze motorie all'Universit\u00e0 degli Studi di Verona, citt\u00e0 nella quale risiede, ha iniziato la propria carriera a 18 anni esibendosi in alcuni locali come cabarettista e imitatore di Michael Jackson ed in seguito come animatore turistico. Tra 1999 e 2003 ha lavorato come insegnante di aerobica, atletica, nuoto e rugby principalmente con bambini e alunni delle elementari. Ha ottenuto alcune presenze televisive come ospite in noti programmi Mediaset, tra i quali \"Beato fra le donne\", \"Rose rosse\", \"La febbre del venerd\u00ec sera\" e \"Sotto a chi tocca\".\nDall'autunno 2005 ha dato vita sugli schermi di Italia 1 al personaggio di Mr. Lui, un mimo che compariva in brevissime gag comiche subito prima degli spazi pubblicitari nella fascia dedicata ai ragazzi, in mattinata e nel pomeriggio. Le brevi scenette si ispiravano ai cortometraggi comici degli storici Mr. Bean e Benny Hill in cui il protagonista era oggetto di eventi paradossali e particolarmente sfortunati. Tecnicamente lo stile ricalcava quello delle comiche del passato (camera sempre fissa senza stacchi) reso pi\u00f9 attuale dall'utilizzo di colori, suoni e rumori digitali.\nPoco amato da parte del pubblico televisivo, il personaggio \u00e8 stato bersaglio di campagne su Internet che chiedevano il suo allontanamento da Mediaset e la cessazione delle gag di Mr. Lui.\nLa sua presenza in video fu cos\u00ec piuttosto breve; dapprima i passaggi televisivi degli sketch sono stati ridotti drasticamente, finch\u00e9 nel luglio del 2008 le sue gag sono sparite definitivamente da Italia 1. \u00c8 tornato in televisione nella stagione televisiva 2010-2011 come presentatore del \"GT Ragazzi\" prima su Rai 3 e l'anno successivo su Rai Gulp.\nHa collaborato con Fiorello, per il quale ha curato riprese, regia e montaggio del \"backstage\" della tourn\u00e9e teatrale \"Fiore, nessuno e centomila\", oltre ai \"backstage\" della trasmissione \"Viva Radio Due\".\nNel 2011 ha firmato regia e produzione di \"The Book of Life\", film nel quale \u00e8 stato anche protagonista. L'anno seguente ha invece girato il film \"Dr Smith e il castello fantastico\", mentre nel 2013 ha girato \"Cripta\" che \u00e8 stato presentato al LDS Film Festival nello Utah.\nTra il 2017 e il 2018 firma i videoclip di Mietta (\"Semplice\"), Andrea Dess\u00ec (\"Non vivo pi\u00f9 senza te\") e dei Marea e Javier Girotto (\"Deserto rosso\")."}
{"id": "514599", "revid": "119634478", "url": "https://it.wikipedia.org/wiki?curid=514599", "title": "RNA ribosomiale", "text": "L'RNA ribosomiale (o RNA ribosomale, abbreviato come rRNA) \u00e8 la tipologia pi\u00f9 abbondante di RNA presente nella cellula. Non codifica direttamente le proteine, ma \u00e8 il componente essenziale (circa i due terzi) dei ribosomi, macchine catalitiche che provvedono all'assemblaggio delle proteine, presenti in tutte le cellule viventi. Il ribosoma \u00e8 una struttura che si auto-assembla in due subunit\u00e0 ripiegate (la subunit\u00e0 maggiore e la subunit\u00e0 minore) costituite dall'RNA ribosomiale, in presenza di 70-80 proteine ribosomiali, che si trovano all'esterno oppure nelle cavit\u00e0 presenti all'interno dell'rRNA ripiegato.\nLa funzione dell'rRNA \u00e8 quella di fornire, durante la sintesi proteica, un meccanismo per la decodifica (traduzione) dell'mRNA in sequenze di amminoacidi garantendo l'interazione dell'mRNA con il tRNA (al centro della subunit\u00e0 minore del ribosoma) e provvedendo all'attivit\u00e0 della peptidiltransferasi (nella subunit\u00e0 maggiore del ribosoma). L'esattezza della traduzione \u00e8 dovuta al lavoro coordinato di entrambe le subunit\u00e0.\nPer i geni dell'rRNA \u00e8 stata dimostrata la \"dominanza nucleolare\". In alcuni organismi, in particolare le piante, quando due nuclei si combinano in una singola cellula durante l'ibridazione, l'organismo che ne deriva pu\u00f2 \"scegliere\" un set di geni per la trascrizione dell'rRNA. L'altro set viene soppresso e generalmente non viene trascritto, anche se a volte pu\u00f2 essere \"riattivato\".\nConfronto fra procarioti ed eucarioti.\nCome gi\u00e0 accennato, in entrambi i domini l'rRNA pu\u00f2 essere suddiviso in due subunit\u00e0: quella maggiore e quella minore.\nNegli eucarioti, dei quattro rRNA presenti, tre (5,8S, 28S e 18S) sono trascritti dall'RNA polimerasi I a partire da un solo gene nella forma di un unico lungo precursore (45S) contenente due spaziatori interni, mentre il quarto (5S) \u00e8 trascritto indipendente dall'RNA polimerasi III a partire da un secondo gene separato dal primo.\nNei Bacteria, negli Archaea, nei mitocondri e nei cloroplasti, la subunit\u00e0 minore contiene l'rRNA 16S, mentre la subunit\u00e0 maggiore ne contiene due specie: il 5S ed il 23S. Nei batteri i geni ribosomiali 16S, 23S e 5S sono tipicamente organizzati in un operone. Possono esserci una o pi\u00f9 copie dell'operone disperse nel genoma (\"Escherichia coli\" ad esempio ne ha sette). Gli Archaea possono contenere sia un singolo operone di rDNA sia copie multiple dello stesso operone.\nAl contrario gli Eukaryota hanno generalmente molte copie dei geni dell'rRNA ripetute in serie. Negli esseri umani sono presenti approssimativamente 300-400 ripetizioni di rRNA in cinque gruppi (sui cromosomi 13, 14, 15, 21 e 22). Nella maggior parte degli eucarioti la subunit\u00e0 ribosomiale minore contiene l'rRNA 18S, mentre la subunit\u00e0 maggiore ne contiene tre specie diverse: il 5S, il 5,8S ed il 25S/28S.\nImportanza dell'RNA ribosomiale.\nLe caratteristiche dell'RNA ribosomiale sono importanti per la medicina e per lo studio dell'evoluzione:\nData la loro attivit\u00e0 catalitica, entrambi gli rRNA 23S e 28S sono classificati come peptidil-trasferasi, ed entrambi sono pertanto dei ribozimi."}
{"id": "514600", "revid": "64833", "url": "https://it.wikipedia.org/wiki?curid=514600", "title": "RRNA", "text": ""}
{"id": "514604", "revid": "124040308", "url": "https://it.wikipedia.org/wiki?curid=514604", "title": "Periodo refrattario (sessualit\u00e0)", "text": "In ambito sessuale si definisce periodo refrattario un lasso fisiologico di tempo che interviene dopo l'orgasmo maschile, periodo in cui l'uomo non prova pi\u00f9 piacere e ad ogni modo non pu\u00f2 raggiungere una erezione. A volte, un'ulteriore stimolazione del pene o del glande pu\u00f2 provocare senso di fastidio o addirittura dolore.\nIl periodo refrattario \u00e8 provocato dal fatto che, in occasione dell'orgasmo, nell'organismo avviene il rilascio di ossitocina e di prolattina, due ormoni regolati principalmente dall'ipotalamo. L'ossitocina \u00e8 responsabile dell'abbassamento del livello di testosterone, mentre la prolattina inibisce temporaneamente il rilascio della dopamina. L'abbassamento dei livelli di testosterone e di dopamina ha come effetto collaterale il calo della libido, il che rende difficile un'ulteriore erezione in tempi brevi.\nA differenza di molti uomini, la maggior parte delle donne non ha un periodo refrattario subito dopo un orgasmo e in molti casi \u00e8 in grado di raggiungere altri orgasmi mediante ulteriore stimolazione. La risposta sessuale femminile \u00e8 pi\u00f9 varia rispetto a quella dei maschi e vi sono molte donne che provano ipersensibilit\u00e0 del clitoride dopo l'orgasmo, il che di fatto costituisce un periodo refrattario. Queste donne possono essere in grado di raggiungere altri orgasmi, ma il dolore relativo rende questa prospettiva poco desiderabile.\nSecondo alcuni studi, i maschi diciottenni hanno in media un periodo refrattario di circa 28 minuti, mentre i settantenni impiegano circa venti ore, con una media generale per i maschi adulti di 55 minuti all'incirca. Sebbene siano rari, alcuni maschi non presentano un periodo refrattario o hanno un periodo refrattario minore di 10 secondi."}
{"id": "514605", "revid": "2213030", "url": "https://it.wikipedia.org/wiki?curid=514605", "title": "Kovel'", "text": "Kovel' (, \"Kovel\u2019\") \u00e8 una citt\u00e0 dell'Ucraina, situata nell'Oblast' di Volinia nell'Ucraina nord-occidentale. \u00c8 il capoluogo del distretto di Kovel' e nel 2004 aveva circa 63.000 abitanti.\nKovel' \u00e8 uno snodo importante dell'Ucraina nord-occidentale per gli interscambi ferroviari, con sei linee ferroviarie che si diramano dalla citt\u00e0. La prima di queste ferrovie fu costruita nel 1873, collegando la citt\u00e0 con Br\u0117st e Rivne. Nel 1877 Kovel' \u00e8 stata collegata con la ferrovia a Lublino e Varsavia, in Polonia.\nVi nacquero Jan Stachniuk, Micha\u0142 Waszy\u0144ski e Abraham Zapruder, mentre durante la prima guerra mondiale vi si combatt\u00e9 la battaglia di Kowel.\nAmministrazione.\nLa citt\u00e0 \u00e8 gemellata con:"}
{"id": "514607", "revid": "1305772", "url": "https://it.wikipedia.org/wiki?curid=514607", "title": "Zurrico", "text": "Zurrico\no \u017burrieq\n(forma estesa in maltese I\u017c-\u017burrieq; in passato anche \"Zurrek\") \u00e8 un comune di Malta situato nel sud dell'isola, con una popolazione di circa 10.000 abitanti.\nZurrico divenne parrocchia nel 1436 e la chiesa parrocchiale \u00e8 dedicata a Santa Caterina d'Alessandria.\nUn sito turistico molto popolare \u00e8 la Grotta Blu, famosa per la purezza della sua acqua. Un'altra destinazione turistica \u00e8 il mulino a vento di Xarolla. Si possono anche visitare le catacombe situate nelle vicinanze.\nZurrico inoltre \u00e8 conosciuta per due feste, che sono celebrate ogni anno. La prima \u00e8 dedicata a Nostra Signora del Monte Carmelo e viene celebrata la terza domenica di luglio. La seconda quella della santa patrona, Santa Caterina d'Alessandria, ed \u00e8 festeggiata la prima domenica di settembre."}
{"id": "514608", "revid": "486946", "url": "https://it.wikipedia.org/wiki?curid=514608", "title": "Cape dutch", "text": ""}
{"id": "514609", "revid": "1871", "url": "https://it.wikipedia.org/wiki?curid=514609", "title": "Istoni", "text": ""}
{"id": "514610", "revid": "37401", "url": "https://it.wikipedia.org/wiki?curid=514610", "title": "Complementi di abbondanza e privazione", "text": ""}
{"id": "514614", "revid": "1604512", "url": "https://it.wikipedia.org/wiki?curid=514614", "title": "Regolazione genica", "text": "La regolazione genica \u00e8 il processo che permette ad una cellula di esprimere un determinato gruppo di geni in un contesto e di silenziarne altri. Per esempio, una cellula nervosa di coniglio ha lo stesso genoma di una cellula muscolare dello stesso coniglio, eppure le due cellule sono diverse, sia a livello funzionale che morfologico. Questo \u00e8 dovuto al fatto che non tutti i geni sono sempre espressi: la cellula nervosa ne attiver\u00e0 alcuni silenziandone altri, e lo stesso far\u00e0 la cellula muscolare con altri geni.\nQuesto porta a sottolineare che le cellule di uno stesso organismo che fanno parte di tessuti diversi presentano lo stesso genoma (perch\u00e9 hanno origine comune, ad esempio tutte le cellule umane hanno origine dalla divisione per mitosi di un'unica cellula: lo zigote), ma differente proteoma, cio\u00e8 una differente serie di proteine prodotte a seguito dell'espressione selettiva di un gene o gruppo di geni. Questo \u00e8 il processo su cui si fonda la differenziazione all'interno di organismi eucarioti pluricellulari. Una cellula tumorale esprime geni all'infuori del contesto in cui \u00e8 sita, e nel caso di un tumore maligno, spesso perde le caratteristiche istologiche di quel determinato tessuto, quindi capirne i processi della regolazione genica potrebbe aiutare a curare i tumori.\nRegolazione genica nei procarioti.\nI semplici procarioti unicellulari mettono in atto la regolazione genica per rispondere in maniera rapida ai cambiamenti del loro ambiente (mancanza o abbondanza di specifici nutrienti, ad esempio). La logica di tale regolazione \u00e8 risparmiare pi\u00f9 energia possibile, dunque, preferibilmente, non vengono creati prodotti genici, se non per essere immediatamente messi in opera.\nIn generale la regolazione procariotica avviene per pochi geni, difatti la maggioranza di questi \u00e8 espressa costitutivamente. Ogni gene regolato \u00e8 fornito di suoi specifici meccanismi di induzione o repressione. I procarioti, privi di nucleo, non possono interporre una barriera tra il processo di trascrizione e quello di traduzione, dacch\u00e9 i trascritti di mRNA vengono immediatamente a contatto con i ribosomi citoplasmatici che li traducono in proteine. Ci\u00f2 significa che la regolazione pu\u00f2 avvenire solo prima e durante la fase di trascrizione. Inoltre gli mRNA procariotici non subiscono modificazioni alle estremit\u00e0 (CAP in 5' e poliadenilazione in 3') che rendono pi\u00f9 stabile la molecola e presto sono riconosciuti da specifiche proteine che li digeriscono (a ulteriore riprova che la regolazione deve avvenire prima della fine della trascrizione).\nLivelli e meccanismi di regolazione.\nQuattro sono i livelli di regolazione nei procarioti:\nScelta dei promotori da parte della subunit\u00e0 sigma dell'RNA-polimerasi.\nLa subunit\u00e0 sigma ha il compito di riconoscere sequenze di nucleotidi chiamate \u201cconsenso\u201d in una regione di DNA compresa circa tra \u201370 e +30 rispetto all'inizio vero e proprio della trascrizione. Tale regione \u00e8 detta Promotore. Oltre alla subunit\u00e0 sigma, che riconosce due specifiche sequenze consenso a circa \u201310 (TATAAT: Pribnow Box; \"TATAA box\") e \u201335 (TTGACA); per alcuni geni anche le subunit\u00e0 alfa possono interagire con una regione di promotore chiamata elemento UP (\"Upstream Promoter\") ricco di AT presente tra \u201360 e \u201340. La velocit\u00e0 e la processivit\u00e0 con cui la RNA polimerasi trascriver\u00e0 il gene successivo al promotore dipende dalla minore o maggiore coincidenza delle sequenze reali con quelle \"ottimali\" descritte sopra.\nRegolazione trascrizionale di primo livello.\nDi seguito o nelle vicinanze del promotore possono essere presenti siti a cui si legano repressori proteici, dunque anche se il promotore permettesse l'attacco della RNA-polimerasi, essa non potr\u00e0 agire finch\u00e9 il repressore non viene rimosso dalla doppia elica a seguito del legame con molecole specifiche. Tale meccanismo \u00e8 detto Regolazione negativa.\nRegolazione trascrizionale di secondo livello.\nSpesso, il semplice riconoscimento delle sequenze consenso non \u00e8 sufficiente affinch\u00e9 l'RNA polimerasi trascriva in modo efficiente e veloce il gene. A questo proposito intervengono altre proteine che interagendo con siti del DNA aumentano l'affinit\u00e0 della regione per la RNA-polimerasi. Il tutto risulta in una \"regolazione positiva\" della Trascrizione.\nRegolazione co-trascrizionale.\nMentre la trascrizione \u00e8 gi\u00e0 in atto, pu\u00f2 crearsi o meno un complesso di terminazione che stacca precocemente la RNA-polimerasi, producendo un RNA non funzionale. Tale meccanismo \"attenua\" l'efficacia della trascrizione."}
{"id": "514618", "revid": "11959", "url": "https://it.wikipedia.org/wiki?curid=514618", "title": "Khatami", "text": ""}
{"id": "514619", "revid": "198277", "url": "https://it.wikipedia.org/wiki?curid=514619", "title": "NBC", "text": "National Broadcasting Company, o semplicemente NBC, \u00e8 una azienda radiotelevisiva statunitense la cui sede principale \u00e8 New York.\nHa una sede secondaria a Burbank, in California, e ha il soprannome di \"Peacock Network\" per via del pavone stilizzato nel suo logo.\nFondata nel 1926 dalla Radio Corporation of America (RCA), a sua volta fondata dalla General Electric, la NBC \u00e8 stata la maggiore emittente radiotelevisiva degli Stati Uniti. Nel 1986 \u00e8 stata acquisita dalla General Electric per 6,4 miliardi di dollari. Dopo l'acquisizione, Bob Wright divenne l'amministratore delegato, mantenendo la sua posizione per 21 anni, ovvero fino al 2007, quando lasci\u00f2 il posto a Jeff Zucker, che a sua volta fu succeduto da Steve Burke nel 2011. Oggi l'emittente fa parte del gruppo NBCUniversal, sussidiaria della Comcast Corporation.\nL'emittente \u00e8 ricevuta da 112 milioni di famiglie statunitensi e fornisce programmazione a oltre 200 emittenti affiliate.\nStoria.\nRadio.\nTra il 1923 e il 1925 la Radio Corporation of America spende un milione di dollari per acquistare la stazione radio newyorkese WEAF e la sua filiale di Washington WCAP, mentre la Westinghouse, societ\u00e0 azionista della RCA, acquista la WJZ di Newark. Nel 1926 viene annunciata la creazione della NBC (National Broadcasting Company), nuova societ\u00e0 per la gestione delle diffusioni radiofoniche, posseduta per il 50% dalla RCA, per il 30% dalla General Electric e per il restante 20% dalla Westinghouse Electric. La NBC nasce ufficialmente il 15 novembre 1926.\nDal 1\u00ba gennaio 1927 la WEAF si affilia al Red Network, che trasmette principalmente programmi d'intrattenimento e musicali, mentre la WJZ fa parte del Blue Network, che si occupa prevalentemente di programmi informativi e culturali. Il 5 aprile la NBC inizia a trasmettere anche sulla costa occidentale, con l'Orange Network, conosciuto anche come The Pacific Coast Network. Il 18 ottobre 1931 nasce il Gold Network, conosciuto anche come The Pacific Gold Network, mentre nel 1936 \u00e8 il turno del White Network, che trasmette in onde corte.\nFin dalla sua nascita la NBC ha sede sulla Quinta Strada, ma poi, quando le regole antitrust costringono la General Electric a disfarsi della RCA, dal 1933 trasloca nel Rockefeller Center, occupando l'ex RCA Building, che diventa GE Building.\nLa NBC, con il Blue Network e il Red Network, monopolizza il mercato radiofonico americano. Nel 1940 la Federal Communications Commission, agenzia governativa per la gestione delle telecomunicazioni, per mettere fine alla situazione di monopolio assoluto, ordina la vendita di uno dei due network. Dopo ricorsi in appello e tentativi di separare entrambe le reti in due diverse societ\u00e0, nel maggio del 1943 la Corte Suprema degli Stati Uniti porta la NBC a cedere il Blue Network al magnate Edward John Noble, che due anni pi\u00f9 tardi, nel giugno del 1945, lo trasformer\u00e0 nell'ABC (American Broadcasting Company). Fino al 1950 la NBC continua tuttavia a mantenersi al vertice della trasmissione radiofonica americana. Tra i principali artisti che hanno lavorato per la NBC si ricordano: Al Jolson, Jack Benny, Edgar Bergen, Bob Hope, Fred Allen e il duo formato da George Burns e Gracie Allen. Arturo Toscanini inoltre, dal 1937 dirige la NBC Symphony Orchestra.\nAlla fine degli anni Quaranta tuttavia la CBS, principale rivale della NBC, inizia a guadagnare terreno, soprattutto ingaggiando artisti che hanno gi\u00e0 guadagnato fama all'NBC Radio Network, come ad esempio Jack Benny. Inoltre con l'inizio delle trasmissione televisive, quest'ultima prende presto il sopravvento, e i principali artisti passano dalla stazione radiofonica a quella televisiva. Tra questi anche Arturo Toscanini, che tra il 1948 e il 1952 dirige 10 concerti televisivi sulla NBC, portando per la prima volta in televisione opere come la \"Sinfonia n. 9 di Beethoven\" e l\"'Aida\".\nNel 1986 la Radio Corporation of America si scioglie, cedendo le sue attivit\u00e0, compresa la NBC, alla General Electric, che decide di portare avanti la sola rete televisiva. Nell'estate del 1987 le stazioni radiofoniche della NBC vengono cedute alla Westwood One, che tuttavia continua ad usare il marchio \"NBC Radio\" fino ai primi anni Novanta. Dal 2002 la Westwwod One produce anche la trasmissione \"NBC News Radio\", che riporta le notizie della NBC News e di MSNBC.\nTelevisione.\nTra il 1939 e il 1940, a New York, la NBC inizia le sperimentazioni di trasmissione televisiva. Franklin Delano Roosevelt \u00e8 il primo Presidente degli Stati Uniti d'America ad apparire in televisione, davanti alle telecamere del network. Il periodo di sperimentazione si conclude quando la Federal Communications Commission concede all'NBC Television Network, recante la sigla \"WNBT\", la licenza per avviare trasmissioni commerciali, il 1\u00ba luglio 1941. In quel giorno, durante una partita di baseball, va in onda la prima pubblicit\u00e0 televisiva al mondo, quella di un orologio della Bulova. Il palinsesto \u00e8 formato principalmente da incontri sportivi e da trasmissioni gi\u00e0 condotte sulle stazioni radio, come \"Truth or Consequences\".\nL'8 maggio 1945 in occasione della vittoria degli alleati durante la seconda guerra mondiale, vengono proposte molte ore di notiziari e approfondimenti, e chi ha un televisore a New York riceve una cartolina postale per informarlo dell'evento. Gli anni Cinquanta decretano l'affermarsi della NBC anche nella televisione. Infatti \u00e8 il periodo in cui Milton Berle, considerata una delle prime star della televisione, conduceva \"The Texaco Star Theater\". Tra il 1952 e il 1953 debuttano anche spettacoli come \"Today\" e \"The Tonight Show\". Nel 1951 l'italoamericano Gian Carlo Menotti viene incaricato di produrre la prima opera scritta per la televisione, esordendo il 24 dicembre 1951 con il suo programma \"Amahl and the Night Visitors\", che si concluder\u00e0 nel 1966.\nNel dicembre del 1953 la Federal Communications Commission approva il sistema di trasmissione a colori della NBC, che inizia subito le sperimentazioni. L'anno successivo debutta \"The Marriage\", la prima serie televisiva interamente a colori. Nel 1955 esordisce anche il primo programma in diretta, un musical, a colori, mentre l'anno dopo viene annunciata la nascita della WNBQ (poi WMAQ-TV) di Chicago, la prima stazione televisiva statunitense interamente a colori. Nel 1962 il \"Rose Bowl\", evento del football americano universitario, \u00e8 il primo evento sportivo ad essere trasmesso a colori. Nell'autunno del 1965 il 95% del palinsesto \u00e8 gi\u00e0 a colori, percentuale che toccher\u00e0 il 100% a partire dalla stagione televisiva 1966-1967.\nNegli anni Settanta, nonostante le presenza in palinsesto di serie di successo come \"Sanford and Son\", \"Agenzia Rockford\", \"Quincy\", \"Adam-12\", \"Emergency!\" e \"La casa nella prateria\", la NBC vive un periodo di decadimento, con gli ascolti in notevole ribasso, parallalamente alla crescita di network concorrenti come la CBS e l'ABC. Nel 1974 debuttano dei programmi dedicati al pubblico giovanile, ma l'unico risultato ottenuto \u00e8 far calare ulteriormente gli ascolti nella fascia d'et\u00e0 adulta. L'anno seguente tutti questi nuovi programmi chiudono a causa del mancato successo. Nel 1980 il presidente Jimmy Carter ritira gli atleti statunitensi dai Giochi Olimpici e, di conseguenza, la NBC sospende la copertura televisiva dell'evento, pianificata in 150 ore e che \u00e8 costata 87 milioni di dollari. A causa delle perdite che ne conseguono, il futuro del network viene messo in dubbio. Nell'estate del 1981 il Presidente del Consiglio d'Amministrazione Fred Silverman, in carica dal 1978, si dimette, venendo sostituito da Grant Tinker, mentre a coprire il ruolo di responsabile della programmazione arriva Brandon Tartikoff, che riformulando il palinsesto, riesce a far risalire gli ascolti, specie per serie come \"Hill Street giorno e notte\", \"A cuore aperto\" e \"Cheers\", che in giorni e orari diversi di trasmissione ottengono riscontri notevolemente migliori. Inoltre debuttano serie di successo come \"Supercar\" e soprattutto \"A-Team\". Nella stagione 1984-1985 il network risale al secondo posto nella classifica degli ascolti e riconquista il primo posto la stagione successiva grazie ad altre serie di successo come \"Casa Keaton\", \"I Robinson\", \"Cuori senza et\u00e0\", \"Miami Vice\", \"Hunter\", \"ALF\", \"Matlock\", \"Avvocati a Los Angeles\" e \"L'ispettore Tibbs\". Nella stagione 1988-1989 nella classifica dei 30 programmi televisivi pi\u00f9 seguiti ben 18 vanno in onda sulla NBC e per pi\u00f9 di un anno un programma della rete vince ogni settimana. Un risultato del genere non viene mai pi\u00f9 replicato da allora. La rete inoltre, a partire dai Giochi Olimpici di Seoul del 1988, si assicura i diritti televisivi per le Olimpiadi estive fino al 2020, aggiungendo anche le Olimpiadi invernali a partire dal 2002. In particolare, in occasione dei Giochi olimpici di Pechino 2008, grazie anche al ricco contratto stipulato col CIO, riesce a imporre le finali di nuoto al mattino per permettere ai telespettatori di vedere in prima serata le gare dei nuotatori statunitensi, Michael Phelps su tutti.\nNel 1991 Tartikoff lascia la NBC per un posto alla Paramount Pictures e viene sostituito da Warren Littlefield che riesce a continuare la linea positiva intrapresa dal suo predecessore. Negli anni Novanta debuttano nuove serie di successo, tra cui \"Innamorati pazzi\", \"Frasier\", \"ER\", \"Law &amp; Order\", \"Friends\", \"Will &amp; Grace\" e soprattutto \"Seinfeld\", tra i primi cinque programmi pi\u00f9 visti, raggiungendo il primo posto nella stagione 2001-2002. A met\u00e0 degli anni Novanta inoltre, Dick Ebersol, responsabile della programmazione sportiva, riesce ad assicurarsi i diritti di tre delle quattro maggiori leghe sportive professionistiche degli Stati Uniti e del Canada: la National Football League, la Major League Baseball e la National Basketball Association, ma nel 1998 perde la NFL e ne cede i diritti alla CBS.\nNella prima parte degli anni Duemila, dopo la conclusione delle maggiori serie di successo degli anni passati, arriva un rapido declino, che fa precipitare la NBC al quarto posto nella classifica stagionale degli ascolti, dietro l'ABC, la CBS e la FOX. Nella stagione 2004-2005 \u00e8 il primo grande network a produrre i suoi programmi nel formato panoramico , ma gli ascolti aumentano solo di poco. La stagione 2005-2006 \u00e8 una delle peggiori degli ultimi decenni, con unica nota positiva il nuovo gioco a premi lanciato in prima serata \"Deal or No Deal\" (versione statunitense di \"Affari tuoi\"). Delle nuove serie proposte, solo \"My Name Is Earl\" viene rinnovata per una seconda stagione. Nella stagione successiva il network riacquista i diritti dell'NFL e iniziano bene le serie \"Studio 60 on the Sunset Strip\" e \"Heroes\", anche se gli ascolti della prima crollano dopo pochi episodi e viene cancellata a fine stagione. Negli anni successivi \"The Office\" e \"30 Rock\" risultano pluripremiate agli \"Emmy Awards\", ma nella classifica ascolti la NBC resta al quarto posto.\nNel marzo del 2007 la NBC inizia ad offrire i propri contenuti on demand per dispositivi mobili.\nAll'inizio del 2010 il \"Tonight Show\" vive un periodo molto controverso. Il 1\u00ba giugno 2009 Conan O'Brien ha sostituito Jay Leno alla conduzione del programma, con quest'ultimo che avuto un nuovo programma, il \"Jay Leno Show\", iniziato a settembre del 2009, un'ora e mezza prima del \"Tonight Show\". Il 7 gennaio 2010 la NBC, a causa dei bassi ascolti e delle pressioni ricevute dai canali affiliati, annuncia di voler posticipare da marzo l'inizio dei due programmi, facendo iniziare il programma di Jay Leno, che ridurr\u00e0 la durata, alle 23:35 anzich\u00e9 le 22:00, e conseguentemente, il \"Tonight Show\" alle 00:05. O'Brien non gradisce la scelta, compiuta senza neanche essere consultato, e protesta duramente, annunciando che se viene modificato l'orario, che \u00e8 lo stesso da sessanta anni, lascer\u00e0 il programma. O'Brien ottenne il consenso del pubblico e di altre star statunitensi, ma non quello della NBC. Conan O'Brien conduce la trasmissione fino al 22 gennaio e dal 1\u00ba marzo, dopo la pausa per le Olimpiadi invernali, Jay Leno torna a condurre il \"Tonight Show\", confermato nell'orario tradizionale delle 23:35. La rescissione del contratto di O'Brien costa alla rete 45 milioni di dollari.\nAl termine della stagione 2009-2010 solo due delle nuove serie vengono rinnovate, \"Community\" e \"Parenthood\" e vengono cancellate \"Heroes\" e la storica \"Law &amp; Order\", iniziata nel 1990 e che condivide con \"Gunsmoke\" il record di serie televisiva pi\u00f9 longeva.\nNel gennaio 2011, dopo l'acquisizione della Comcast, Steve Burke diventa il nuovo amministratore delegato della NBC, mentre Robert Greenblatt sostituisce Jeff Gaspin come responsabile della programmazione. Nell'estate dello stesso anno la rete completa la sua conversione di tutta la programmazione all'alta definizione.\nNBC News.\nNBC News \u00e8 la divisione giornalistica della NBC che cura i programmi informativi del canale, nonch\u00e9 i canali affiliati CNBC, di informazione economica, e MSNBC, di informazione politico-economica. Tra i programmi prodotti da NBC News figurano: \"Dateline NBC\", \"Early Today\", \"Meet the Press\", \"NBC Nightly News\" e \"The Today Show\".\nNBC Sports.\nNBC Sports \u00e8 la divisione giornalistica della NBC che cura i programmi sportivi del canale, responsabile della trasmissione di molti eventi sportivi sul network. Formalmente un servizio di NBC News trasmette, tra gli altri, i Giochi olimpici estivi ed invernali, la National Football League, la National Hockey League, il PGA Tour e i campionati nazionali USGA di golf, i tornei di Wimbledon e gli Open di Francia di tennis.\nLe reti: NBC Sports Network, Golf Channel e NBC reti regionali sportive."}
{"id": "514620", "revid": "11959", "url": "https://it.wikipedia.org/wiki?curid=514620", "title": "Rafsanjani", "text": ""}
{"id": "514621", "revid": "486946", "url": "https://it.wikipedia.org/wiki?curid=514621", "title": "Palazzi dei Rolli di Genova", "text": ""}
{"id": "514622", "revid": "77358", "url": "https://it.wikipedia.org/wiki?curid=514622", "title": "Ahmadinejad", "text": ""}
{"id": "514623", "revid": "1305772", "url": "https://it.wikipedia.org/wiki?curid=514623", "title": "GTT", "text": ""}
{"id": "514624", "revid": "11959", "url": "https://it.wikipedia.org/wiki?curid=514624", "title": "Khomeyni", "text": ""}
{"id": "514625", "revid": "11959", "url": "https://it.wikipedia.org/wiki?curid=514625", "title": "Mubarak", "text": ""}
{"id": "514628", "revid": "11959", "url": "https://it.wikipedia.org/wiki?curid=514628", "title": "Sadat", "text": ""}
{"id": "514632", "revid": "116546078", "url": "https://it.wikipedia.org/wiki?curid=514632", "title": "Assimilazione culturale", "text": "L'assimilazione culturale \u00e8 un tipo particolare di acculturazione. Con questa espressione si intende quel processo per cui un individuo o un gruppo abbandona la propria cultura e cerca di assumere quella dominante.\nSolitamente, i soggetti dell'assimilazione culturale sono gruppi etnico-linguistici di origine esterna rispetto ai paesi in cui sono residenti; pur tuttavia, il termine \u00e8 impiegato anche in riferimento all'assorbimento di specifici gruppi autoctoni (portatori ugualmente di distinte culture e subculture minoritarie) in una comunit\u00e0 statale largamente istituzionalizzata, la cui cultura \u00e8 ritenuta dal suddetto gruppo etnico minoritario come pi\u00f9 sofisticata o prestigiosa rispetto alla propria.\nIn ogni caso, questo processo porta alla perdita di tutte o molte le caratteristiche culturali che rendevano il gruppo differente e distinguibile.\nUna regione o una societ\u00e0 dove \u00e8 avvenuto un qualsiasi tipo di assimilazione culturale \u00e8 generalmente chiamata \"melting pot\"."}
{"id": "514638", "revid": "119673994", "url": "https://it.wikipedia.org/wiki?curid=514638", "title": "Peptide", "text": "I peptidi sono una classe dei composti chimici, le cui molecole hanno peso molecolare inferiore ai 5.000 dalton, costituiti da una catena estremamente variabile di amminoacidi uniti tra di loro attraverso un legame peptidico (o \"carboamidico\").\nI peptidi pi\u00f9 corti sono i dipeptidi, costituiti da due aminoacidi uniti da un solo legame peptidico; i polipeptidi costituiti da poche unit\u00e0 sono comunemente denominati oligopeptidi. \nRare proteine sono formate da un solo peptide, altre da pi\u00f9 peptidi aggregati, altre ancora da uno o pi\u00f9 peptidi uniti a una molecola non peptidica, detta gruppo prostetico. La catena primaria di un polipeptide (escludendo quindi gli eventuali gruppi prostetici) costituisce la struttura primaria di una proteina.\nTra i peptidi troviamo l'ossitocina (ormone neuroipofisario), le bradichinine (antinfiammatorio tissutale), gli ormoni (o fattori) ipotalamici (che favoriscono/inibiscono la sintesi di ormoni ipofisari), il glutatione, le encefaline (analgesici naturali prodotti nel sistema nervoso centrale).\nRecenti scoperte hanno dimostrato che alcuni peptidi sono in grado di modulare funzioni fisiologiche dell'organismo umano e animale, per questo definiti peptidi bioattivi. Tra le funzioni che essi possono svolgere: antipertensiva, immunomodulatoria, antimicrobica, mineral carrier, antivirale. Peptidi bioattivi (es. antipertensivi, cio\u00e8 con funzione ACE-inibitore) possono essere naturalmente presenti o aggiunti in alimenti funzionali.\nNomenclatura.\nIl numero di peptidi che si possono formare dagli aminoacidi ordinari \u00e8 enorme. I residui costituiti da due, tre, quattro a pi\u00f9 aminoacidi sono denominati facendo precedere al termine \"peptide\" il prefisso derivato dal numero greco corrispondente (\"dipeptidi\", \"tripeptidi\", \"tetrapeptidi\", \"polipeptidi\").\nUn peptide viene denominato iniziando con il nome dell'aminoacido che ha il gruppo amminico libero, sostituendo con il suffisso \"\"il\" la desinenza \"ina\". Si continua poi con tale sostituzione per tutti gli amminoacidi della catena, fino all'ultimo aminoacido, che mantiene invece il nome normale. Per es., un tripeptide formato da glicina, acido aspartico e alanina, in cui la glicina \u00e8 l'aminoacido con il gruppo aminico (-NH2) libero, e l'alanina l'aminoacido con il gruppo carbossilico (-COOH) libero, si chiamer\u00e0 \"glicil-aspartil-alanina\"\".\nPeptoni.\nLe proteine che ingeriamo con il cibo vengono idrolizzate cio\u00e8 scomposte in parti pi\u00f9 piccole dai succhi gastrici e pancreatici e trasformate in peptoni, catene di amminoacidi. Lo stesso effetto si pu\u00f2 ottenere facendo bollire una proteina in presenza di acidi.\nI peptoni sono catene amminoacidiche unite a lipidi (in basse concentrazioni) e a ceneri e presentano un pH tra 6,8 a 7,1.\nIn microbiologia, i peptoni sono utilizzati per la produzione di terreni di coltura complessi e biodegradabili."}
{"id": "514639", "revid": "1632387", "url": "https://it.wikipedia.org/wiki?curid=514639", "title": "Montecavolo", "text": "Montecavolo (\"Muntch\u00eavel\" in dialetto reggiano) \u00e8 una frazione del comune di Quattro Castella in provincia di Reggio Emilia, bagnata dal torrente Modolena, con una popolazione di circa abitanti ed un'altitudine di s.l.m. Notevole il suo patrimonio di industrie e di imprese artigiane: il 47% delle imprese del comune di Quattro Castella \u00e8 situato nella zona industriale di Montecavolo chiamata Orologia. La sua chiesa parrocchiale settecentesca \u00e8 sulla collina ( s.l.m.) a sud-est.\nStoria.\nLa prima menzione di Montecavolo risale ad un documento del 1080, poi altre menzioni le abbiamo nel 1156, nel 1218, nel 1256 e nel 1288 quando se ne menziona il castello. Il suo nome originario \u00e8 \"Mons Calvolo\", in volgare Monte Calvulo, poi divenuto Monte Caulo. La denominazione odierna \u00e8 una storpiatura di quello che pi\u00f9 correttamente dovrebbe chiamarsi Monte Calvo, e che nulla ha a che fare con l'omonimo ortaggio.\nFeste e Patroni.\nSagra parrocchiale della Annunciazione della B. V. M., terza settimana di settembre.All'interno della Sagra che ha inizio il gioved\u00ec mattina con il Triduo di preparazione alla celebrazione domenicale sono previste serate con animazione per gli adulti e giovani tra cui un concorso musicale e il famoso Palio dal Put\u00e9li, una corsa nelle vie del paese in cui si sfidano i quattro cantoni storici di Montecavolo: Cerro, Tripoli, Cantone e Scampate. L'obiettivo \u00e8 quello di portare per primi al traguardo la \"put\u00e9la\", una giovane ragazza nubile, trasportandola su di una portantina retta da quattro uomini. Pur avendo subito alcuni cambi di formato, il percorso e le regole sono simili a quelle d'origine. Il Palio riprende infatti una corsa che si svolgeva gi\u00e0 nel '700, in occasione della festa mariana, con le statue della Madonna trasportate lungo la strada centrale del paese. \nL'albo d'oro della competizione \u00e8 nettamente dominato dal cantone di Scampate (dieci successi: 2002, 2003, 2004, 2006, 2007, 2009, 2011, 2014, 2015, 2017), seguita da Cantone (quattro vittorie: 2008, 2012, 2013, 2019), Tripoli (tre titoli: 2010, 2016, 2018) e Cerro (2005). Negli anni il pubblico che assiste alla manifestazione \u00e8 cresciuto enormemente, con spettatori provenienti da tutta la provincia.\nLa Fiera della Cuccagna, si svolge durante la festa patronale di San Rocco, il 16 agosto.\nSport.\nLe societ\u00e0 sportive legate a Montecavolo sono principalmente due: la U.S. Virtus Calcio polisportiva nata nel 1982 ed oggi rinominata ASD Terre Matildiche che comprende attivit\u00e0 sportive come il calcio, il calcio a 5, la pallavolo e il basket occupandosi principalmente dei settori giovanili. A livello calcistico \u00e8 presente una squadra Under 21 e una di Terza Categoria.\nInsieme alla ASD Terre Matildiche \u00e8 presente anche U.S. Montecavolo societ\u00e0 calcistica semiprofessionistica che ha due squadre che militano rispettivamente nel campionato Juniores regionali e di Seconda Categoria.\nA livello amatoriale in paese \u00e8 presente un torneo calcistico dal nome \"Coppa dei cantoni\", al quale posso partecipare esclusivamente solo i residenti in Montecavolo e Salvarano. Il torneo \u00e8 composto da 7 squadre in cui i giocatori sono suddivisi a seconda della zona di residenza e prendono il nome dai cantoni storici in cui era suddiviso il paese: Cantone, Cerro, Scampate, Rodano, Tripoli, La Buca, La Fola.\nAssieme al calcio esistono altre associazioni sportive praticanti altri sport: da segnalare La Ciclistica Montecavolo che dal 1979 organizza il ciclismo amatoriale e cicloturistico del territorio.\nOltre allo sport giocato c'\u00e8 anche quello tifato, infatti a Montecavolo c'\u00e8 la sede di uno dei pi\u00f9 grossi Milan Club d'Italia.\nGiornalismo.\nDall'anno 2000 a Montecavolo \u00e8 presente una piccola redazione giornalistica chiamata Lergh ai Szoven \"(largo ai giovani \"in dialetto reggiano\")\", supplemento mensile del bollettino parrocchiale \"Il Ponte\". La redazione si occupa di varie tematiche sociali, culturali, sportive e altro ed \u00e8 costituita interamente da giovani del paese.\nEsce ogni mese da Settembre a Giugno ed arriva a tutte le famiglie di Montecavolo. Il giornale tratta diversi temi attraverso articoli e rubriche che spaziano dall\u2019attualit\u00e0 allo sport, avvenimenti mondiali e di paese, cultura, spettacolo, cucina, interviste, fede e cronaca. Il giornale fino a qualche anno fa veniva impaginato e stampato dagli stessi giovani mentre nell\u2019ultimo periodo il processo di stampa \u00e8 affidato ad una copisteria; una volta stampato il giornale assieme al Ponte viene etichettato da volontari (con nomi e vie di tutti gli abitanti del paese) per poi essere consegnato di casa in casa. Oltre al giornale i ragazzi di Lergh ai Szoven negli anni hanno organizzato ed organizzano diverse attivit\u00e0 collaterali quali cineforum, serate a tema, cene, giornate sugli sci; molto attivo anche il marketing con la creazione di magliette, felpe, cappellini ecc..\nLergh ai Szoven \u00e8 diventato negli anni una realt\u00e0 molto riconosciuta all'interno del comune di Quattro Castella dove sono svolte molte collaborazioni; in particolare un percorso sul tema della Mafia (nel 2013) molto apprezzato da tutta la cittadinanza. Importanti relazioni esistono anche con la Pastorale Giovanile di Reggio Emilia assieme a cui nel 2010 si \u00e8 realizzata una serata evento sui cortometraggi provenienti dalla GmG di Madrid.\nMusica.\nDal 2006 si svolgono in occasione della Sagra dell'Annunciazione le finali di Prendinota un concorso musicale a tema con partecipazione a livello nazionale di artisti di svariate et\u00e0. La manifestazione si \u00e8 conclusa nel 2011."}
{"id": "514641", "revid": "599013", "url": "https://it.wikipedia.org/wiki?curid=514641", "title": "Ftv", "text": ""}
{"id": "514647", "revid": "1358851", "url": "https://it.wikipedia.org/wiki?curid=514647", "title": "Topologia differenziale", "text": "In matematica, la topologia differenziale \u00e8 una parte della topologia che usa gli strumenti del calcolo infinitesimale. L'oggetto principalmente studiato \u00e8 la variet\u00e0 differenziabile, una generalizzazione a pi\u00f9 dimensioni delle curve e delle superfici. \nLa geometria differenziale \u00e8 un settore contiguo ed in parte sovrapposto, che studia le variet\u00e0 da un punto di vista pi\u00f9 \"rigido\": in geometria differenziale si introducono e studiano concetti geometrici come quello di angolo, distanza, geodetica, curvatura, che non sono presenti in topologia.\nParallelamente, la topologia algebrica e la geometria algebrica applicano gli strumenti dell'algebra alla topologia e alla geometria. In molti casi, l'uso dell'algebra e del calcolo infinitesimale danno risultati analoghi, bench\u00e9 espressi con formalismi completamente diversi. \nVariet\u00e0 differenziabili.\nUna variet\u00e0 differenziabile \u00e8 uno spazio topologico che \u00e8 localmente come lo spazio euclideo, e tutti questi \"spazi euclidei locali\" sono \"incollati\" fra loro tramite funzioni differenziabili (e non solamente continue). Questa richiesta tecnica permette di usare numerosi risultati di analisi per dimostrare molti teoremi. Ad esempio, permette di usare strumenti quali lo Jacobiano, il gradiente, e il teorema di invertibilit\u00e0 locale.\nUn tipico esempio di variet\u00e0 differenziabile \u00e8 una curva o una superficie nello spazio tridimensionale. Per questi esempi \u00e8 importante notare che, a differenza della geometria differenziale, ci\u00f2 che descrive l'oggetto \u00e8 soprattutto la sua \"forma\" (cio\u00e8 topologia), e non altre propriet\u00e0 collegate ad angoli e distanze.\nLe funzioni.\nLe funzioni tra variet\u00e0 differenziabili che sono maggiormente trattabili sono le funzioni differenziabili. Le funzioni differenziabili non presentano \"patologie\" tipiche di alcune funzioni continue, come ad esempio la curva di Peano. \nAd esempio, usando la differenziabilit\u00e0 si possono definire dei concetti topologicamente molto importanti, come il grado topologico. Lo stesso concetto pu\u00f2 essere definito con tecniche completamente diverse nell'ambito della topologia algebrica.\nStrutture.\nGrazie al calcolo infinitesimale, \u00e8 possibile estendere alle variet\u00e0 numerosi concetti dell'analisi validi per lo spazio euclideo. Si estende il concetto di tangenza, e si definiscono lo spazio tangente, i campi vettoriali, i fibrati. Tramite i fibrati vengono quindi definite le forme differenziali."}
{"id": "514650", "revid": "767487", "url": "https://it.wikipedia.org/wiki?curid=514650", "title": "Allucinazione perversa", "text": "Allucinazione perversa (\"Jacob's Ladder\") \u00e8 un film del 1990 diretto da Adrian Lyne.\nTrama.\nJacob \u00e8 un reduce della guerra del Vietnam che lavora presso le poste di New York, nonostante abbia una laurea magistrale in filosofia presso il Brooklyn College e tutti i numeri per diventare qualcuno. Questo perch\u00e9, dopo gli sconvolgenti avvenimenti del Vietnam, dove i commilitoni lo chiamavano \"professore\", si \u00e8 arreso alla vita e non ha testualmente \"voluto pi\u00f9 pensare\". Oltre questo, tempo prima, suo figlio primogenito Gabe \u00e8 stato investito da un automobilista, portando alla rottura con la moglie Sarah (bionda come metafora del Bene). Jacob si rif\u00e0 quindi una vita con Jezebel (scura come metafora del male), altro nome biblico come quello dei figli, e con lei vive felicemente ma pi\u00f9 modestamente, finch\u00e9 un giorno non inizia ad avere continui flashback della sua esperienza di guerra ed iniziano ad accadere degli strani avvenimenti.\nPerseguitato da strane figure, ricostruisce con i suoi ex compagni di plotone ci\u00f2 che successe loro in Vietnam, proprio in occasione del funerale di un commilitone, saltato in aria con l'automobile (come lo psichiatra del servizio reduci). Forte di tutte le informazioni raccolte si rivolge con i suoi compagni ad un avvocato, ma improvvisamente pi\u00f9 nessuno sembra voler appoggiare la sua tesi. Jacob, che viene persino rapito, picchiato e quasi ucciso prima di riuscire a scappare da un'automobile degli agenti, scopre che il governo o i militari stanno tentando di tappare loro la bocca. Viene finalmente contattato dal chimico responsabile di alcune sperimentazioni segrete che, ricattato dai militari dopo il primo giorno di prigione per un reato non attinente alla trama e spedito in Vietnam per due anni in cambio dell'estinzione della pena, aveva isolato la \"scala\", una droga che induceva un'aggressivit\u00e0 senza freni, testata sui primati e sui vietcong, efficace ma con effetti spaventosi. In questo modo scopre che in realt\u00e0, durante la guerra, furono sottoposti alla sperimentazione di questo potente agente chimico in grado di trasformare gli uomini in violente macchine assassine, e che durante un'annunciata offensiva vietnamita i soldati cavia cominciarono a combattere aggressivamente ma anche ad uccidersi a vicenda (come i vietcong nel test).\nNello sconforto assoluto Jacob inizia ad avere allucinazioni raccapriccianti di demoni che lo torturano e l'unico suo alleato rimane Louis, il suo fisioterapeuta che lo rimprovera di non saper distinguere destra e sinistra (sentimento e ragione), pur essendo filosofo, e gli confida il suo punto di vista sugli angeli e sui demoni, che cambier\u00e0 la sua percezione della realt\u00e0. Secondo Louis infatti esisterebbe paradiso e inferno secondo il concetto di Meister Eckhart (filosofo domenicano e commentatore della Genesi nonch\u00e9 pi\u00f9 volte superiore di conventi ed istituzioni dell'Ordine tra il XIII ed il XIV secolo), e questi due luoghi sarebbero il frutto della percezione dell'uomo: gli angeli si trasformano quindi in demoni solo se \u00e8 Jacob a volere rimanere attaccato per forza alla vita, se \u00e8 Jacob a volersi punire e a non lasciare andare la parte cattiva di s\u00e9.\nJacob prende allora coscienza della sua condizione ed arriva all'illuminazione: ricorda quindi che in guerra la sperimentazione dell'agente chimico ha portato i membri del suo plotone ad uccidersi barbaramente a vicenda ed alla fine lui stesso \u00e8 stato colpito da un commilitone. Dopo quest'ultimo flashback torna a casa e qui trova ad attenderlo Gabe, il figlio che era stato ucciso, che lo prende per mano e lo porta in cima ad una \"scala\", verso la luce. L'ultima scena rivela quindi che Jacob, portato via in elicottero appeso ad una fune (\"scala\" di corda) dal campo di battaglia per le cure, \u00e8 morto per la ferita da baionetta riportata, e che quindi tutto si \u00e8 svolto nella sua mente durante quel breve periodo di agonia.\nProduzione.\n\"Allucinazione perversa\" \u00e8 stato il primo film ad utilizzare l'effetto speciale che aumenta la velocit\u00e0 di movimento della testa degli attori. L'effetto \u00e8 stato ripreso successivamente in diverse pellicole come, ad esempio, \"The Ring\", \"Scream\" e prima ancora \"La morte ti fa bella\", ed in serie televisive anche non di genere thriller, come \"Ally McBeal\" e \"Misfits\".\nLa storia era stata scritta da Bruce Joel Rubin gi\u00e0 nei primi anni settanta, ma solo dopo l'apporto di Lyne l'autore riusc\u00ec a vederla trasformata in un film. Il titolo originale del film, \"Jacob's Ladder\", si rif\u00e0 al passo della Bibbia (Genesi 28,12) che dice: \"[Giacobbe] fece un sogno: una scala poggiava sulla terra, mentre la sua cima raggiungeva il cielo; ed ecco gli angeli di Dio salivano e scendevano su di essa\". Secondo la maggior parte delle interpretazioni la scala \u00e8 il simbolo che collega appunto la Terra con il Paradiso ed \u00e8 per questo il passaggio dalla vita terrena a quella celeste dei cieli. E questo poi non \u00e8 che il tema del film. La Bibbia ricorre pi\u00f9 volte nel film.\nIl film sembra suggerire che, in contrapposizione ai demoni, Louis sia in realt\u00e0 un angelo, pi\u00f9 precisamente l'angelo custode di Jacob, cosa che del resto il protagonista afferma direttamente nel film durante una seduta di pranoterapia. Lo sceneggiatore aveva immaginato demoni e angeli con un aspetto molto pi\u00f9 vicino a come vengono descritti nell'iconografia classica, con tridenti e ali piumate, ma il regista decise che uno stampo pi\u00f9 vago delle creature avrebbe reso meglio e fatto pi\u00f9 paura.\nGli effetti speciali sono stati filmati sul set e non sono il frutto della post produzione.\nLa stazione della metro di Bergen Street era in realt\u00e0 un tratto abbandonato, ed \u00e8 stato quindi necessario ristrutturarla un minimo per farla sembrare ancora in attivit\u00e0. Tutte le pubblicit\u00e0 presenti nei sotterranei della metro di Bergen Street sono pubblicit\u00e0 contro la droga.\nCitazioni in altri media.\nLa frase pronunciata da Louis (Danny Aiello): \"If you're frightened of dying, and you're holding on. You'll see devils tearing your life away. If you've made your peace, then the devils are really angels... Freeing you from the earth.\" \u00e8 stata campionata dagli Unkle nella canzone \"Rabbit in your headlights\" dall'album \"Psyence Fiction\" (1998) e cantata da Thom Yorke. \u00c8 inoltre riportata nella parte finale delle canzoni \"Nostalgic for guillotines\" dei Boysetsfire e di \"Forsaken\" dei VNV Nation.\nAltri media.\nSilent Hill.\nI realizzatori della serie di videogiochi Horror \"Silent Hill\" (1999) hanno preso diversi spunti dal film nella creazione di mostri, effetti visivi e atmosfere. Specialmente in \"Silent Hill 3\", con la comparsa del personaggio chiamato Valtiel \u00e8 possibile individuare immediatamente il riferimento: questo infatti ha la particolarit\u00e0 di muovere la testa in modo convulso come fanno i mostri del film. Altra nota va alle ambientazioni, proprio come nel film, non mancano infatti momenti in cui ci troviamo catapultati in ospedali malsani con grate arrugginite e pareti insanguinate o locazioni desolate come la metropolitana che trasmettono un senso di solitudine e di isolamento. Oltre a questo vengono citati addirittura i luoghi pi\u00f9 famosi della pellicola, come Bergen Street, ad esempio. \u00c8 anche grazie al videogioco che nel tempo, grazie al passa parola, il film \u00e8 diventato diversi anni dopo un cult movie. Nel quinto capitolo della saga, \"\", ci sono notevoli legami con \"Allucinazione perversa\", a partire dal protagonista (un ex-militare che soffre di allucinazioni) che veste persino gli stessi abiti indossati da Jacob durante l'ultima parte del film."}
{"id": "514653", "revid": "1573940", "url": "https://it.wikipedia.org/wiki?curid=514653", "title": "Sovrani dell'Egitto", "text": "I Sovrani dell'Egitto dal 1805 (proclamazione del governatorato) al 1953 (abolizione della monarchia e proclamazione della repubblica) sono stati i seguenti."}
{"id": "514659", "revid": "124145162", "url": "https://it.wikipedia.org/wiki?curid=514659", "title": "La commedia degli errori", "text": "La commedia degli errori (\"The Comedy of Errors\"), o La commedia degli equivoci, \u00e8 una delle prime commedie di Shakespeare; si crede sia stata scritta tra il 1589 e il 1594. \u00c8 il pi\u00f9 corto e il pi\u00f9 farsesco dei suoi lavori: la maggior parte della comicit\u00e0 \u00e8 data dallo \"slapstick\" e dallo scambio d'identit\u00e0, in aggiunta ai giochi di parole e alle paronomasie. \"La commedia degli errori\", (insieme a \"La tempesta\") \u00e8 uno dei soli due lavori di Shakespeare che osservi le unit\u00e0 classiche della tragedia. La commedia \u00e8 stata adattata per l'opera, il cinema, il teatro, la televisione e il \"musical\".\n\"La commedia degli errori\" racconta la storia di due coppie di gemelli identici separati dalla nascita. Antifolo di Siracusa e il suo servo, Dromio di Siracusa, arrivano ad Efeso, che si scopre essere la citt\u00e0 in cui vivono i loro fratelli gemelli, Antifolo di Efeso ed il suo servo, Dromio di Efeso. Quando i siracusani incontrano gli amici e i familiari dei loro gemelli, inizia una serie di incidenti basati sullo scambio d'identit\u00e0 che portano a baruffe, seduzioni quasi incestuose, l'arresto di Antifolo di Efeso, e le accuse di infedelt\u00e0, furto, pazzia e possessione diabolica.\nTrama.\nLa commedia si svolge sullo sfondo della feroce rivalit\u00e0 tra le due citt\u00e0 di Siracusa ed Efeso. Si apre con l'arresto di Egeone, mercante di Siracusa. Egeone, a cospetto di Solino, il duca di Efeso, gli racconta la storia del suo naufragio di molti anni prima, in cui furono dispersi la moglie Emilia, il figlio Antifolo, e il servo Dromio. Sia il figlio che il servo hanno un identico fratello gemello, che porta lo stesso nome, e che si \u00e8 salvato dal naufragio. Nell'anno del loro diciottesimo compleanno, Egeone diede loro il permesso di partire per Efeso, alla ricerca dei gemelli perduti. Ma dei secondi Antifolo e Dromio non si sa pi\u00f9 nulla. Cinque anni dopo, Egeone \u00e8 partito alla volta di Efeso alla loro ricerca, ed ecco spiegato il motivo del viaggio.\nSolino si commuove al racconto del vecchio Egeone e rimanda la sentenza di morte fino a sera, termine entro il quale Egeone dovr\u00e0 trovare la somma di denaro per riscattare la propria vita.\nIn realt\u00e0 due dei gemelli dispersi vivono ora ad Efeso, mentre gli altri due giungono ora nella citt\u00e0. La commedia degli errori vera e propria comincia nel momento in cui Adriana, moglie di Antifolo di Efeso e i conoscenti di questo e di Dromio di Efeso confondono le loro identit\u00e0 con i gemelli siracusani. Adriana, aiutata dalla sorella Luciana, decide di far legare i primi sospettando che siano usciti di senno.\nCom'\u00e8 ovvio, la presenza dei doppi a Efeso far\u00e0 credere che si siano slegati, innescando il loro inseguimento, finch\u00e9 anche gli altri due riusciranno a liberarsi e fuggire.\nLa commedia si risolve nel luogo dove Egeone \u00e8 condotto al patibolo, dove i fratelli si incontrano e chiariscono le proprie vicende. Anche Emilia, la moglie perduta di Egeone, si scopre viva e vegeta. Infine, la condanna di Egeone \u00e8 condonata e la famiglia si pu\u00f2 finalmente riunire. Chiude in bellezza la commedia l'annuncio del matrimonio tra Antifolo di Siracusa e Luciana.\nFonti.\nElementi fondamentali della trama sono stati tratti da due commedie di Plauto.\nIspirata a \"I menecmi\" oppure alle \"Bacchidi\" di Plauto, in quest'opera il meccanismo comico del doppio viene elevato a potenza: ai due omonimi fratelli si aggiungono i due servi, anch'essi identici e omonimi.\nNella storia delle rappresentazioni elisabettiane, le due coppie di gemelli sono state sempre interpretate da due attori dall'aspetto simile. In alcune rappresentazioni moderne, i fratelli ed i servi sono stati interpretati da un unico attore.\nLa vicenda si svolge in un'unica giornata, dall'alba al tramonto, passando da un tragico inizio, con Egeone condannato a morte, al pi\u00f9 classico dei \"finali felici\", con la famiglia ritrovata e l'annuncio di un nuovo matrimonio."}
{"id": "514667", "revid": "1632387", "url": "https://it.wikipedia.org/wiki?curid=514667", "title": "Complemento di causa", "text": "Nella sintassi della frase semplice, il complemento di causa indica la causa per cui viene compiuta l'azione espressa dal predicato.\nEsempi.\nSecondo le grammatiche scolastiche, risponde alle domande \"A causa di cosa?\", \"Per quale motivo?\". Appartiene alla categoria dei complementi indiretti.\nCome si presenta il complemento.\nIl complemento pu\u00f2 essere costituito da:\nDalla frase semplice alla frase complessa.\nOltre che con un nome, il complemento di causa pu\u00f2 essere espresso anche con una proposizione, chiamata subordinata causale. \nAd esempio:"}
{"id": "514672", "revid": "124195223", "url": "https://it.wikipedia.org/wiki?curid=514672", "title": "Klaus Kinski", "text": "Biografia.\nNacque a Sopot, allora compresa nella citt\u00e0-Stato della Citt\u00e0 Libera di Danzica da padre di origine polacca, Bruno Nakszynski, di professione medico, e da madre tedesca, Susanne Lutze. Aveva tre fratelli maggiori: Inge, Arne e Hans-Joachim. \nSi trasfer\u00ec in seguito a Berlino con la madre, quando il padre era assente da casa per coltivare l'attivit\u00e0 di cantante lirico. A 17 anni si arruol\u00f2 nella Wehrmacht e, durante un combattimento nella seconda guerra mondiale, fu catturato dagli inglesi e rinchiuso in un campo di concentramento. Qui inizi\u00f2 la sua attivit\u00e0 di recitazione negli spettacoli organizzati per i prigionieri. Uscito dal campo, i genitori morirono a causa di un bombardamento anglo-americano, evento che lo spinse alla follia. Fece il suo esordio cinematografico nel secondo dopoguerra, quando ottenne un ruolo minore nella pellicola \"All'est si muore\" (1955) del regista L\u00e1szl\u00f3 Benedek. Inizi\u00f2 cos\u00ec una carriera come caratterista, interpretando soprattutto personaggi luciferini e violenti e partecipando a diverse pellicole internazionali, incluso un cammeo ne \"Il dottor \u017divago\" (1965) di David Lean.\nNel 1965 partecip\u00f2, seppur sempre con un ruolo di contorno, a uno dei classici di Sergio Leone, \"Per qualche dollaro in pi\u00f9\", in cui interpret\u00f2 lo scagnozzo gobbo nella cricca di \"El Indio\". Negli anni successivi l'attore continu\u00f2 a lavorare in Italia, partecipando a numerosi spaghetti western, in cui interpret\u00f2 generalmente il ruolo del cattivo. Tra le interpretazioni pi\u00f9 significative di questo periodo, quelle di co-protagonista nel ruolo de \"El Santo\" in \"Qui\u00e9n sabe?\" (1966) di Damiano Damiani, del cacciatore di taglie Tigrero ne \"Il grande silenzio\" (1968) di Sergio Corbucci, il ruolo di protagonista in \"E Dio disse a Caino...\" (1970) di Antonio Margheriti e quello in \"La tamburina\" (1984).\nDagli anni settanta cominci\u00f2 la collaborazione con il regista tedesco (ed ex coinquilino negli anni giovanili) Werner Herzog, che lo scelse come protagonista di cinque dei suoi film e lo port\u00f2 a conquistare fama internazionale: \"Aguirre, furore di Dio\" (1972), \"Woyzeck\" (1979), \"Nosferatu, il principe della notte\" (1979), \"Fitzcarraldo\" (1982) e \"Cobra Verde\" (1987). Sono nella storia del cinema le discussioni, anche violente, che Kinski provocava frequentemente col regista sul set, che tuttavia non impedirono il prosieguo di questo sodalizio, basato su un'alta considerazione reciproca e sul desiderio di sperimentazione espressiva, fino alla morte dell'attore.\nRimangono nella storia del cinema almeno due delle sue interpretazioni, quella di \"Aguirre\", il folle conquistador che, spinto dalla sua sete di ricchezza alla ricerca della fantomatica citt\u00e0 di El Dorado, trover\u00e0 la morte in preda alla follia pi\u00f9 oscura, e quella di \"Nosferatu\" nel rifacimento del capolavoro del 1922, \"Nosferatu il vampiro\" di Friedrich Wilhelm Murnau.\nLasci\u00f2 come regista una sola opera: \"Kinski Paganini\" (1989), un film dedicato al celebre violinista Niccol\u00f2 Paganini, ma avente al contempo anche intenzioni autobiografiche e realizzato con uno stile sperimentale, bizzarro e ultramoderno che ne fece nel tempo un vero \"cult movie\". Dopo la morte di Kinski, Herzog produsse un lungo documentario dal titolo \"Kinski, il mio nemico pi\u00f9 caro\" (1999), nel quale raccont\u00f2 il loro sodalizio e descrisse la figura del suo amico utilizzando numerosi spezzoni di riprese fatte sui diversi set cinematografici e interviste con attori che recitarono con Kinski a teatro.\nL'attore tedesco mor\u00ec di infarto a Lagunitas, in California, a 65 anni. Le sue ceneri furono sparse nell'oceano Pacifico. \nVita privata.\nKinski fu sposato tre volte: dal 1952 al 1955 con Gislinde K\u00fchbeck, dalla quale ebbe la figlia Pola; dal 1960 al 1971 con Brigitte Ruth Tocki, dalla quale ebbe la figlia Nastassja; dal 1971 al 1979 con Minhoi Genevi\u00e8ve Loanic, dalla quale ebbe il figlio Nikolai. Dal 1987 al 1990 ebbe una relazione con l'attrice italiana Debora Caprioglio, presentata sempre come sua moglie ma in realt\u00e0 mai sposata. Per alimentare le voci di un loro matrimonio l'attrice fu accreditata come \"Debora Kinski\" nei film \"Kinski Paganini\" dello stesso Kinski e \"La maschera del demonio\" (1989) di Lamberto Bava, girato subito dopo.\nControversie.\nNel gennaio 2013, a oltre 21 anni dalla scomparsa dell'attore, la figlia maggiore di Kinski, Pola Kinski, ha denunciato nel suo libro \"Kindermund\" (\"Parole di bambini\") di essere stata abusata sessualmente dal padre dall'et\u00e0 di 5 anni fino ai 19.\nDoppiatori italiani.\nNelle versioni in italiano dei suoi film, Klaus Kinski \u00e8 stato doppiato da:\nNell'edizione italiana di \"Kinski Paganini\", l'attore si doppia da solo."}
{"id": "514673", "revid": "1844579", "url": "https://it.wikipedia.org/wiki?curid=514673", "title": "Sporting Clube de Portugal", "text": "Lo Sporting Clube de Portugal (pron. ), meglio noto come Sporting o, in lingua italiana, come Sporting Lisbona (), \u00e8 una societ\u00e0 polisportiva portoghese, con sede nella citt\u00e0 di Lisbona. Attivo in numerose discipline, il club \u00e8 noto a livello internazionale principalmente per la sua sezione calcistica, che milita nella Primeira Liga, la massima divisione del campionato portoghese, dalla quale non \u00e8 mai retrocesso.\nFondato nel 1902 come \"Sport Club de Belas\", divenne \"Campo Grande Sporting Club\" nel 1904 e assunse la denominazione attuale nel 1906.\n\u00c8, insieme al Benfica e al Porto, una delle tre grandi (\"Os Tr\u00eas Grandes\") del calcio lusitano. \u00c8 la terza squadra portoghese per numero di trofei vinti, dietro a Benfica e Porto, avendo vinto 19 titoli nazionali, 17 coppe nazionali, quattro coppe di Lega, nove supercoppe nazionali e, a livello internazionale, una Coppa delle Coppe (nel 1963-1964, unica squadra portoghese ad avere vinto questo trofeo); ha altres\u00ec giocato la finale della Coppa UEFA 2004-2005, uscendone sconfitta nel proprio stadio.\nGioca le partite casalinghe allo Stadio Jos\u00e9 Alvalade, impianto da 50\u00a0095 posti a sedere. Possiede inoltre un centro di allenamento di prima qualit\u00e0, l\"'Academia Sporting\" di Alcochete. I colori sociali sono il verde e il bianco.\nA livello sportivo vive la pi\u00f9 intensa rivalit\u00e0 con i concittadini del Benfica, con cui gioca il Derby de Lisboa.\nStoria.\nLo Sporting viene fondato nel 1906 su impulso di Jos\u00e9 Alvalade, che insieme ad altri era uscito dal \"Campo Grande Foot-Ball Club\" perch\u00e9 in disaccordo con la politica che esso stava seguendo: gli eventi organizzati erano volti per lo pi\u00f9 alle semplice socializzazione. Cos\u00ec riesce a farsi dare da suo nonno, che era anche presidente del Campo Grande, i soldi per fondare un nuovo club, che viene riconosciuto nel maggio dello stesso anno e che adotta come colore sociale il verde, quello della speranza.\nLa squadra inizia presto a confrontarsi con le altre realt\u00e0 cittadine: il primo incontro disputato, in terza categoria, risale al 3 febbraio 1907 ed \u00e8 contro il \"Football Club Cruz Negra\"; \u00e8 invece del primo dicembre successivo la storica prima gara col \"Grupo Sport Lisboa\", che sarebbe diventato di l\u00ec a poco il ; intanto Fernando de Castelo Branco (Pombeiro) autorizza il club ad usare il leone rampante nel simbolo, e l'identit\u00e0 si rafforza quando vengono adottati per le maglie i colori bianco e verde, uno su ciascuna met\u00e0. In campo esordisce invece Francisco Stromp, che sar\u00e0 a lungo un punto di riferimento, mentre il 1918 \u00e8 segnato dalla morte del giovane Jos\u00e9 Alvalade: in suo onore viene deciso nello statuto che lo stadio porter\u00e0 sempre il suo nome.\nLo Sporting aveva intanto gi\u00e0 iniziato a giocare nel Campionato di Lisbona, perch\u00e9 in Portogallo non esisteva ancora un torneo nazionale: alla fine saranno 18 i titoli in questa manifestazione. Nel 1919 si verifica anche uno storico risultato col , che viene sconfitto per 11-1; sempre in questo periodo nasce il \"Campeonato de Portugal\", una sorta di coppa che assegnava comunque un titolo nazionale. Qui il 24 giugno 1923 i bianco-verdi ottengono a Faro il primo successo, sconfiggendo 3-0 l': in rosa figurano tra gli altri Torres Pereira, Jaime Gon\u00e7alves, Francisco Stromp, Joaquim Ferreira, Cipriano Santos, Jorge Vieira ed Henrique Portela. Un altro anno emblematico \u00e8 il 1928, che segna il passaggio alla tradizionale maglia a strisce orizzontali: questa viene indossata per la prima volta durante una tourn\u00e9e Brasile, prendendola in prestito della sezione di rugby. Il cambiamento definitivo avviene tuttavia solo nell'ottobre successivo, nell'intervallo di una partita col Benfica: i giocatori decidono infatti rientrare in campo con le strisce orizzontali, che vengono mantenute in quanto l'incontro finisce con la vittoria.\nLa squadra ottiene in totale 4 successi in questa competizione, ma intanto nel 1934 nasce l'attuale massimo campionato portoghese. Lo Sporting \u00e8 subito secondo, e nel 1937 ingaggia Fernando Peyroteo, che diventa subito capocannoniere: lo sar\u00e0 per sei volte in carriera, oltre ad essere, ad oggi, il miglior marcatore assoluto del campionato. Il 1941 segna la vittoria del primo titolo e della prima Coppa, che vengono vinti di nuovo rispettivamente nel 1944 e nel 1945. i bianco-verdi diventano la squadra pi\u00f9 titolata del Portogallo (8 titoli) vincendo lo scudetto nel 1953; in particolare tra il 1947 ed il 1954 conquistano 7 titoli su 8, oltre a 3 Coppe. Impressionanti sono i numeri realizzati nel campionato 1946-1947: 123 gol segnati, di cui 43 dal solo Peyroteo. Questo giocatore forma, insieme a Jesus Correia, Manuel Vasques, Jos\u00e9 Travassos e Albano Narciso Pereira, il gruppo dei famosi \"cinque violini\", nome collettivo con cui vengono designati i principali artefici dei successi di questo periodo.\nIntanto nascono le competizioni europee, e nel 1955 lo Sporting esordisce, pur non avendo vinto lo scudetto, nella prima edizione di Coppa dei Campioni: esce per\u00f2 subito col . Va per\u00f2 decisamente meglio nella Coppa delle Coppe 1963-1964: i portoghesi, allenati da Anselmo Fern\u00e1ndez, eliminano l' nel primo turno, poi si sbarazzano facilmente dell': la vittoria casalinga per 16-1 \u00e8 infatti ancora la migliore in assoluto, e sono record anche i sei gol messi a segno in questa gara dal capocannoniere Mascarenhas. Dopo aver sconfitto anche il con un roboante 5-0 casalingo, che poneva rimedio al 4-1 patito in Inghilterra ed aver battuto in semifinale l', viene cos\u00ec il momento di giocare la finale: l'avversario \u00e8 l', che viene battuto 1-0 nella ripetizione di Anversa grazie al gol di Jo\u00e3o Morais, segnato direttamente da calcio d'angolo. Questa competizione, l'unica vinta da un club lusitano, viene giocata nel primo Stadio Jos\u00e9 Alvalade, che era stato inaugurato nel 1956. Poco tempo dopo si gioca invece il , e la \"colonia\" di giocatori della Nazionale che torna a casa con un buon terzo posto \u00e8 la pi\u00f9 numerosa. Ne fanno parte Joaquim Carvalho, Fernando Peres, Ernesto Figueiredo, Jo\u00e3o Louren\u00e7o, Hil\u00e1rio, Jo\u00e3o Morais, Alexandre Baptista e Jos\u00e9 Carlos.\nLa squadra apre gli anni 1970 con la vittoria del tredicesimo titolo, che viene seguito l'anno successivo dalla settima Coppa: qui la vittoria per 21-0 contro i capoverdiani del rappresenta un nuovo record. Viene poi ingaggiato H\u00e9ctor Yazalde, che \u00e8 per due volte il miglior marcatore in campionato; nella prima di queste vince la Scarpa d'oro 1974 grazie ai 46 gol segnati. In quella stessa stagione lo Sporting ottiene un altro double ed arriva inoltre alle semifinali di Coppa delle Coppe: a passare sono tuttavia i futuri campioni del . In seguito il club, che pu\u00f2 contare anche su V\u00edtor Damas, Rui Jord\u00e3o e Manuel Jos\u00e9 Tavares Fernandes, vince altri due titoli nel 1980 e nel 1982 (nuovo double) arrivando cos\u00ec a sedici. Questo numero non cambier\u00e0 per\u00f2 fino alla fine del millennio; vengono comunque conquistate tre Supercoppe e alla dodicesima Coppa, vinta nel 1995. Da segnalare anche un buon risultato nella Coppa UEFA 1990-1991, quando c'\u00e8 in campo anche Oceano: qui i lusitani, dopo aver eliminato anche il nei quarti, arrivano in semifinale: \u00e8 tuttavia l' a passare il turno e a vincere successivamente il trofeo.\nIl diciassettesimo titolo arriva infatti nel 2000, in una stagione che comincia brevemente con Giuseppe Materazzi in panchina ma che termina con Augusto In\u00e1cio. Nuovo successo nel 2002, quando arriva anche la tredicesima Coppa: protagonista assoluto \u00e8 Jardel, che vince la Scarpa d'oro 2002 grazie alle 42 reti segnate. Nella stagione successiva c'\u00e8 da segnalare la presenza in rosa del giovane Cristiano Ronaldo, alla sua prima da professionista nonch\u00e9 unica in patria. Intanto viene inaugurato l'attuale stadio, che \u00e8 stato costruito per l'imminente . Questo ospita anche la finale della Coppa UEFA 2004-2005, e una delle due squadre in campo \u00e8 proprio lo Sporting; sono tuttavia i russi del a sollevare il trofeo dopo la vittoria per 3-1.\nIl club vince due Coppe e due Supercoppe negli anni che vanno dal 2007 al 2009, quando c'\u00e8 anche Li\u00e9dson, inoltre riesce per la prima volta a superare la fase a gruppi nell'edizione 2008-2009 della Champions League: per\u00f2, dopo aver concluso il girone un solo punto dietro al futuro campione, i portoghesi trovano il negli ottavi, e il 12-1 subito tra andata e ritorno costituisce un record negativo assoluto.\nUn altro buon risultato internazionale avviene comunque nella UEFA Europa League 2011-2012: qui, dopo aver vinto un gruppo contenente anche la , vengono raggiunte le semifinali: \u00e8 per\u00f2 l' ad andare avanti. Nel 2015 arriva invece la sedicesima Coppa, seguita dall'ottava Supercoppa, mentre nel 2016 c'\u00e8 gloria per Rui Patr\u00edcio, Jo\u00e3o M\u00e1rio, William Carvalho e Adrien Silva con la maglia della Nazionale: il Portogallo vince il titolo europeo, inoltre il portiere viene eletto miglior giocatore della competizione.\nLo Sporting conquista poi due Ta\u00e7a da Liga, nel 2018 e nel 2019; in quest'ultimo anno conquista anche la diciassettesima Coppa.\nAl termine della stagione 2020-2021 riconquista dopo 19 anni il titolo nazionale con due giornate di anticipo e una sola sconfitta in tutta il campionato.\nLo Sporting in Champions viene sorteggiato con Ajax, Borussia Dortmund e Besiktas, e dopo un inizio traballante, un 5-1 patito contro gli olandesi e un 1-0 in Germania, passano il turno con un turno d'anticipo battendo due volte il Besiktas e poi a sorpresa 3-1 il Dortmund.\nColori e simboli.\nColori.\nInizialmente le divise presentavano due sezioni verticali di colore verde e bianco, situate in corrispondenza del petto, con l'emblema del leone sul lato sinistro, quindi nella porzione. Oggi questa \u00e8 la seconda maglia, alternativa a quella a strisce orizzontali verdi e bianche. I calzoncini, all'inizio bianchi, sono di colore nero dal 1915.\nSimboli ufficiali.\nStemma.\nNonostante l'attuale emblema, che raffigura un leone rampante bianco su fondo verde, sia stato adottato ufficialmente nel 1930, sia i colori sia il simbolo cominciarono a essere usati con regolarit\u00e0 gi\u00e0 dalla fondazione del club. Il simbolo, che era quello del Conte Don Fernando de Castelo Branco, fu scelto perch\u00e9 bianco, colore che identificava al meglio \"le chiare, decise intenzioni piene di speranza dei fondatori\" del club. L'uso del verde si deve al Visconte de Alvalade, che volle in quel modo esprimere le aspettative riposte nella nuova squadra speranza.\nNel 1920 l'emblema pass\u00f2 a contenere il leone rampante nel gagliardetto, insieme alla scritta SCP dentro una corona. Sarebbe stato questo il simbolo destinato a durare nei decenni a venire. Nel 2001 lo Sporting attu\u00f2 un restyling del logotipo societario, pi\u00f9 stilizzato e ringiovanito. Il nuovo simbolo, tuttavia, \u00e8 coerente con il passato del club, perch\u00e9 presenta, rispetto al precedente, solo tre strisce orizzontali bianche (riferimento alla maglia della squadra) e le parole \"Sporting\" e \"Portugal\", questa volta scritte per esteso. Al leone, pi\u00f9 stilizzato, \u00e8 conferito maggiore impatto visivo dal colore dorato. Sulla corona rimane la quasi secolare sigla SCP.\nNel 2005 lo Sporting present\u00f2 un emblema ufficiale appositamente designato per commemorare il proprio centenario. Il nuovo simbolo e il leone dell'attuale emblema furono inseriti in un nuovo campo verde diviso in due, in cui comparivano le date \"1906\" e \"2006\" e la scritta \"Sporting 100\".\nIl motto dello Sporting Clube de Portugal \u00e8: \"Esfor\u00e7o, Dedica\u00e7\u00e3o, Devo\u00e7\u00e3o e Gl\u00f3ria!\" (\"Sforzo, dedizione, devozione e gloria!\").\nStrutture.\nStadio.\nDal 6 agosto 2003 lo Sporting disputa le sue partite casalinghe nello Stadio Jos\u00e9 Alvalade, che pu\u00f2 contenere 50.095 spettatori. Fa parte di un complesso denominato \"Alvalade XXI\" ed \u00e8 stato progettato dall'architetto Tom\u00e1s Taveira ed infine intitolato al fondatore del club. Nella sua storia ha ospitato 5 gare del (tra le quali la semifinale che ha visto i padroni di casa sconfiggere i Paesi Bassi), oltre alla finale della Coppa UEFA 2004-2005: in questa occasione lo Sporting \u00e8 stato per\u00f2 sconfitto dal . \u00c8 raggiungibile con la fermata Campo Grande, che si trova sia sulla linea gialla che sulla verde della metropolitana di Lisbona.\nIl primo terreno di gioco del club \u00e8 stato per\u00f2, dall'8 maggio 1906 lo \"S\u00edtio das Mouras\", poi si pass\u00f2 al \"Est\u00e2ncia de Madeira\"; questo fino al 1\u00ba aprile 1917 quando ci si trasfer\u00ec al \"Campo Grande\" ed in seguito nello \"Stadium de Lisboa\". Nel 1956 venne infine inaugurato lo stadio omonimo dell'attuale: capace di ospitare 75.200 persone venne demolito con l'entrata in funzione del nuovo impianto.\nArena.\nIl Pavilh\u00e3o Jo\u00e3o Rocha \u00e8 un palazzetto dello sport della citt\u00e0 di Lisbona in Portogallo, di propriet\u00e0 dello Sporting Clube de Portugal ospita le gare casalinghe delle sezioni di calcio a 5, hockey su pista, pallacanestro, pallamano e pallavolo della polisportiva. Ha una capienza di 3.000 posti.\nSociet\u00e0.\nAltre sezioni.\nNell'hockey, lo Sporting vinse tra il 1965 e il 1990 una Coppa dei Campioni, tre Coppe delle Coppe e una Cers Cup. La vittoriosa sezione hockey era condotta all'epoca dall'allenatore Torcato Ferreira e comprendeva giocatori del calibro di Ant\u00f3nio Ramalhete, V\u00edtor Chana, J\u00falio Rendeiro, Jo\u00e3o Sobrinho e Ant\u00f3nio Livramento.\nLo Sporting continu\u00f2 a conseguire successi anche nell'atletica, con Carlos Lopes vincitore di tre campionati mondiali di cross country e vincitore di un oro e di un argento olimpico. Il vincitore della maratona alle Olimpiadi del 1984 apparteneva allo Sporting. Fernando Mamede, dello Sporting, divenne il detentore mondiale del record dei metres, record che resistette per cinque anni a livello mondiale e quindici anni a livello europeo. Lo Sporting ha vinto finora 14 Coppe dei Campioni europee e 46 titoli nazionali nel cross country, 43 titoli nazionali in tutti gli eventi maschili messi insieme e 37 titoli nazionali femminili nel track.\nNel 2000, la squadra di atletica dello Sporting vinse nella Coppa dei Campioni d'Europa nel track, rendendo il Portogallo l'unica squadra a sconfiggere la Russia. Atleti del calibro di Carlos Lopes, i fratelli Castro, Fernando Mamede, vincitori di medaglie mondiali e detentori di record, Rui Silva, Naide Gomes, Francis Obikwelu (argento ad Atene 2004), Yuri Bilonog e Ionela T\u00e2rlea sono tutti atleti appartenenti allo Sporting.\nNella pallamano lo Sporting vinse cinque campionati di fila tra il 1968/69 e il 1972/73, record ancora imbattuto in Portogallo.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nDi seguito \u00e8 riportata la lista dei presidenti che si sono succeduti alla dirigenza del club nella sua storia.\nCalciatori.\nVincitori di titoli.\nDi seguito l'elenco dei giocatori che hanno vinto il campionato europeo di calcio durante il periodo di militanza nello Sporting CP:\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1934-1935 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Rui Patr\u00edcio a quota 93, mentre il miglior marcatore \u00e8 Li\u00e9dson con 25 gol.\nStatistiche di squadra.\nA livello internazionale la miglior vittoria \u00e8 per 16-1, ottenuta contro l' nel secondo turno della Coppa delle Coppe 1963-1964, mentre la peggior sconfitta \u00e8 il 7-1 subito contro il negli ottavi della UEFA Champions League 2008-2009. Da notare che la partita con i ciprioti rappresenta ancora oggi la miglior vittoria in assoluto nelle competizioni europee, mentre, di contro, nel doppio confronto coi tedeschi i lusitani subiscono complessivamente la sconfitta con maggior scarto nel punteggio complessivo di andata e ritorno per quanto riguarda la sola Champions League, 12-1.\nAltri record:\nOrganico.\nRosa 2021-2022.\n\"Aggiornata al 3 settembre 2021.\"\n "}
{"id": "514674", "revid": "552788", "url": "https://it.wikipedia.org/wiki?curid=514674", "title": "Complemento di causa efficiente", "text": "Nella sintassi della frase semplice, il complemento di causa efficiente indica, in presenza di un verbo in forma passiva, la cosa, l'entit\u00e0 astratta o l'animale reificato, cio\u00e8 considerato come se fosse un ente inanimato, che compie l'azione indicata dal verbo, cio\u00e8 l'agente.\nEsempi.\nQuando l'azione \u00e8 compiuta da un ente animato (una persona, un animale o una cosa personificata) si parla di complemento di agente.\nSecondo le grammatiche scolastiche, risponde alla domanda \"da che cosa?\", \"ad opera di che cosa?\". Appartiene alla categoria dei complementi indiretti.\nCome si presenta il complemento.\nIl complemento pu\u00f2 essere costituito da:\nNelle frasi attive, soggetto logico e soggetto grammaticale coincidono; invece in quelle passive il soggetto logico \u00e8 il complemento di agente o di causa efficiente, distinto dal soggetto grammaticale, che concorda con il verbo in forma passiva."}
{"id": "514678", "revid": "125132768", "url": "https://it.wikipedia.org/wiki?curid=514678", "title": "Cartoon Network", "text": "Cartoon Network \u00e8 una rete di canali televisivi digitali creata dalla Turner Broadcasting (gruppo WarnerMedia) e specializzata in cartoni animati. Il canale americano ha iniziato a trasmettere il 3 ottobre 1992.\nLa programmazione di Cartoon Network USA era inizialmente basata sulla produzione Warner Bros., MGM, Hanna Barbera e Saban Entertainment. A partire dagli anni novanta la rete ha iniziato a trasmettere produzioni originali; tra le altre si possono citare \"Mucca e Pollo\", \"Il laboratorio di Dexter\", \"Ed, Edd &amp; Eddy\", \"Io sono Donato Fidato\", \"Leone il cane fifone\", \"Johnny Bravo\", \"Le Superchicche\", \"Le tenebrose avventure di Billy e Mandy\", \"Samurai Jack\", \"\", \"Camp Lazlo, Adventure Time, Regular Show, Lo straordinario mondo di Gumball e Steven Universe.\"\nStoria.\nCreazione e sviluppo.\nIl 9 agosto 1986 la Turner Broadcasting System di Ted Turner acquist\u00f2 Metro-Goldwyn-Mayer e United Artists di Kirk Kerkorian; tuttavia il 17 ottobre dello stesso anno, a causa di preoccupazioni sul carico del debito delle sue compagnie, la Turner fu costretta a vendere MGM a Kerkorian dopo circa 75 giorni di propriet\u00e0. La Turner conserv\u00f2 gran parte della libreria di film e serie televisive della MGM (e in parte di United Artists) fatta prima di maggio 1986 e con questa form\u00f2 l'attuale Turner Entertainment Co.\nIl 3 ottobre 1988 Turner lanci\u00f2 il primo canale per la TV via cavo Turner Network Television e conquist\u00f2 il pubblico per la vasta cineteca disponibile. In quegli anni la libreria delle serie animate della Turner includeva vari cartoni di MGM, i cortometraggi a colori dei \"Looney Tunes\" e \"Merrie Melodies\" relativi agli anni 40, i cortometraggi di \"Merrie Melodies\" di Harman e Ising (ad eccezione di \"Lady, Play Your Mandolin!\") e i cartoni di \"Braccio di Ferro\" di Fleischer Studios e Famous Studios.\nNel 1991 Turner Entertainment acquist\u00f2 lo studio di animazione Hanna-Barbera Productions per 320 milioni di dollari e il 18 febbraio 1992 annunci\u00f2 i suoi piani di lanciare Cartoon Network come sbocco per la loro considerevole libreria di animazione.\n1992-1999.\nIl 1\u00ba ottobre 1992 Cartoon Network trasmise il finale di Ouverture 1812 di Tchaikovsky con in sfondo esplosioni di cartoni animati, seguito da un evento speciale chiamato \"Droopy's Guide to the Cartoon Network\" ospitato dal personaggio snoopy dei cartoni animati di MGM. Lo speciale ha fatto da introduzione al primo cartone animato della rete \"Rapsodia in salm\u00ec\". La programmazione iniziale di Cartoon Network consisteva esclusivamente in repliche dei cartoni animati della Warner Bros. (\"Looney Tunes\" e \"Merrie Melodies\"), i cartoni animati di \"Braccio di Ferro\" degli anni 1933-1957, i cartoni di MGM e Hanna-Barbera. Inizialmente il canale trasmetteva sulle TV via cavo di New York City, Filadelfia, Washington D.C. e Detroit. All'arrivo della rete Cartoon Network disponeva di una libreria animata che superava le 8500 ore. Dal 1992 al 1995 i commentatori della rete pronunciavano il nome della rete con l'articolo \"The\" aggiunto prima della parola \"Cartoon Network\". Al momento del debutto Cartoon Network ha trasmesso anche un blocco di programmazione (contenente i loro cartoni animati) su TNT intitolato \"Cartoon Network on TNT\".\nAnche se non \u00e8 stato il primo canale via cavo ad aver fatto affidamento sui soli cartoni animati, Cartoon Network \u00e8 stato il primo canale di un solo genere a trasmettere 24/7. La maggior parte dei cortometraggi sono stati trasmessi in blocchi di mezz'ora o un'ora, di solito separati in base ai personaggi e allo studio d'animazione. Mentre \"Late Night Black and White\" trasmetteva i primi cartoni animati in bianco e nero (principalmente quelli di Fleischer Studios o di Walter Lantz degli anni 30, oltre a Merrie Melodies e i cartoni di MGM), \"ToonHeads\" trasmetteva tre cortometraggi con trama simile e forniva curiosit\u00e0 su vari cartoni animati. Nello stesso periodo c'\u00e8 stato anche un blocco di cartoni animati pomeridiano chiamato \"High Noon Toons\", ospitato da burattini vestiti da cowboy (questo era un esempio della semplicit\u00e0 e dell'immaginazione che la rete aveva in mente durante i suoi primi anni). La maggior parte dell'animazione classica mostrata su Cartoon Network non \u00e8 mai pi\u00f9 stata trasmessa regolarmente, ad eccezione di \"Tom &amp; Jerry\" e \"Looney Tunes\".\nQuando fu lanciato nel 1992, il canale trasmetteva solo in 233 sistemi via cavo, tuttavia beneficiando di un'offerta speciale. Le elevate valutazioni di Cartoon Network nel corso degli anni seguenti hanno portato ad un numero maggiore di sistemi via cavo che includevano la rete. Entro la fine del 1994 Cartoon Network \u00e8 diventato \"il quinto canale via cavo pi\u00f9 popolare degli Stati Uniti\". \nLa prima serie animata originale della rete \u00e8 stata \"The Moxy Show\", una serie antologica animata andata in onda per la prima volta nel 1993. Tuttavia la prima serie prodotta interamente da Cartoon Network \u00e8 stata \"Space Ghost Coast to Coast\" nel 1994. Anche se la serie di Space Ghost \u00e8 stata ben criticata e apprezzata dal pubblico nonostante la grafica della serie originale, serie come Scooby-Doo hanno ricevuto meno successo per dei revival. Lo stile di umorismo e i contenuti sessuali di parodie quali \"A Day in the Life of Ranger Smith\" e \"Boo Boo Runs\" erano piuttosto fuori luogo rispetto al resto delle serie di Cartoon Network, infatti la rete raramente trovava un posto per loro nella sua programmazione. \nNel 1994 \u00e8 stata fondata una nuova divisione di Hanna-Barbera chiamata Cartoon Network Studios. La prima serie prodotta dai Cartoon Network Studios \u00e8 stata nel 1995 con \"What a Cartoon!\", che mostrava i cortometraggi animati originali commissionati dalla Hanna-Barbera e da vari animatori indipendenti. La rete ha promosso la serie come un tentativo di tornare ai \"classici giorni\" dell'animazione in studio, offrendo pieno controllo degli animatori, budget elevati e nessuna animazione limitata. Il progetto \u00e8 stato guidato dai dirigenti della Cartoon Network, oltre a John Kricfalusi e Fred Seibert. Kricfalusi \u00e8 stato anche il creatore di \"The Ren &amp; Stimpy Show\" ed \u00e8 stato consigliere della rete, mentre Seibert era una delle forze trainanti di Nicktoons e produttore di serie antologiche animate simili come \"Oh Yeah! Cartoons\" e \"Random! Cartoons\".\nCartoon Network ha deciso di valutare alcuni cortometraggi per trasformarli in possibili episodi pilota per altre serie animate cos\u00ec si un\u00ec alla Warner Bros. e poi spin-off future. Secondo un sondaggio \"Il laboratorio di Dexter\" \u00e8 stata la serie pi\u00f9 popolare e nel 1996 \u00e8 diventato il primo spin-off ufficiale di \"What a Cartoon!\". Tra il 1997 e il 1999 hanno debuttato altre serie animate basate su cortometraggi: \"Johnny Bravo\", \"Mucca e Pollo\", \"Io sono Donato Fidato\", \"Le Superchicche\", \"Leone il cane fifone\" e \"Mike, Lu &amp; Og\". Molte di queste serie sono state proiettate in anteprima con il marchio \"Cartoon Cartoons\", trasmesse continuamente durante la programmazione della rete e in particolare su Cartoon Cartoon Fridays.\nQueste serie originali avevano lo scopo di attrarre un pubblico sempre pi\u00f9 vasto rispetto alla media dei cartoni animati del sabato mattina. Linda Simensky, vicepresidente dell'animazione originale, ha affermato che questi cartoni animati potrebbero attirare anche un pubblico adulto e adolescente.\nProgrammazione.\nCartoon Network trasmette dalle serie dei Cartoon Network Studios, Cartoon Network offre ai telespettatori \"entertainment\" con una programmazione innovativa e originale tratta dal pi\u00f9 vasto archivio di cartoni al mondo (2000 personaggi e 8500 cartoni animati tra cui produzioni Warner Bros., MGM, Hanna-Barbera, Saban Entertainment). Pu\u00f2 trasmettere insieme con quelli vecchi per qualche mese.\nDal 2007, i Cartoon Network Studios hanno anche un centro in Europa, a Londra, che realizza importanti co-produzioni come \"I Fantastici Quattro\" con Marvel Enterprises, il recente \"Polli Kung Fu\" con Aardman Animations e \"Lo straordinario mondo di Gumball\", la prima serie animata co-prodotta e realizzata con lo studio \"vero e proprio\" locale: i Cartoon Network Development Studio Europe. Dal 2012 ne hanno aperto uno anche in Asia, ad Hong Kong, con il nome di Cartoon Network Studios Asia, con la quale co-producono e realizzano il loro primo film: \"\".\nLa programmazione attuale negli Stati Uniti comprende le serie originali \"Adventure Time\", \"Regular Show\", \"Lo straordinario mondo di Gumball\", \"Uncle Grandpa\", \"Steven Universe\", \"Clarence\", \"Mixels\" e \"We Bare Bears\", e le acquisizioni \"\", \"Teen Titans Go!\", \"Mao Mao e gli eroi leggendari\" e \"Unikitty!\".\nDiffusione nel mondo.\nCartoon Network \u00e8 diffuso dagli anni '90 in vari paesi del mondo, tra cui Argentina, Brasile, Italia, Regno Unito e Irlanda, Francia, Polonia, Germania, Romania, Australia, Nuova Zelanda, Colombia, Svizzera, Paesi Bassi, Giappone e Corea del Sud in varie piattaforme via cavo e satellitari sempre a pagamento.\nOfferta di canali.\nToonami.\nToonami \u00e8 un blocco di programmazione andato in onda dal 1997 al 2008 negli Stati Uniti su Cartoon Network, mentre nell'edizione italiana dal 2003 al 2010. Il 1\u00ba aprile 2012 viene rimandato in onda sul canale Adult Swim per una trasmissione di prova, per poi ripartire completamente il 26 maggio 2012.\nIn alcuni paesi come il Regno Unito, Toonami \u00e8 un canale televisivo a tutti gli effetti. \u00c8 visibile su Sky e sulla tv via cavo di propriet\u00e0 di Cartoon Network e Time Warner in Inghilterra.\nLa caratteristica \u00e8 quella di trasmettere serie animate (tra cui qualche anime) destinate ad un pubblico adolescenziale e non infantile per esempio \"Dragon Ball Z\" e \"Gundam Wing\".\nAdult Swim.\nAdult Swim (spesso stilizzato [adult swim] o [as]) \u00e8 un blocco di programmazione a tarda notte per adolescenti/adulti che va in onda su Cartoon Network dalle 20:00 alle 6:00 EST/PDT negli Stati Uniti e in altri Paesi come Australia e Nuova Zelanda. \nLa rete offre una miriade di serie animate e live action stilisticamente variabili, tra cui programmi originali, serie animate in syndication della Fox e anime giapponesi, generalmente con modifiche minime o nulle per quanto riguarda le censure dei contenuti.\nBoomerang.\nNacque inizialmente come contenitore di Cartoon Network l'8 dicembre 1992, finendo poi per diventare un canale autonomo il 1\u00ba aprile 2000. Il palinsesto del canale \u00e8 composto principalmente dalle riproposizioni dei classici Hanna-Barbera e Warner Bros. (che facevano parte del palinsesto di Cartoon Network fino al 1993) e anche dai cartoni targati DC Comics. La versione italiana di questo canale \u00e8 nata nel 2003, 7 anni dopo la nascita dell'edizione italiana di Cartoon Network.\nCartoonito.\n\u00c8 un canale dedicato ai pi\u00f9 piccoli. Nacque inizialmente il 4 settembre 2006 come contenitore all'interno del defunto canale Cartoon Network Too, poi si evolve come canale autonomo il 24 maggio 2007. La sua versione italiana era presente come contenitore sul canale Mediaset Boing nel 2011 dalle 7:30 alle 8:45, per divenire poi un canale autonomo il 22 agosto 2011 24 ore su 24."}
{"id": "514681", "revid": "1429175", "url": "https://it.wikipedia.org/wiki?curid=514681", "title": "Sponda idraulica", "text": "La sponda idraulica, detta anche \"sponda montacarichi\" oppure \"sponda caricatrice\", \u00e8 un apparecchio di sollevamento, applicato su autocarro e mezzi di trasporto merci in genere, atto alla movimentazione del carico o di parti di esso (ad es. pallets, colli, roll container, ecc.) dal piano di carico a terra o viceversa.\n\u00c8 una apparecchiatura che facilita le operazioni di scarico e carico delle merci, specialmente nella fase di consegna al cliente finale, a fronte d'altro canto di una diminuzione della portata utile dell'automezzo a causa dell'aumento della tara.\nPu\u00f2 essere di varie tipologie: verticali (o pi\u00f9 comunemente dette \"a battuta\"), retrattili, ad uno o pi\u00f9 ripiegamenti, e con varie capacit\u00e0 di sollevamento (in genere da 750 a 3.000\u00a0kg)."}
{"id": "514683", "revid": "729019", "url": "https://it.wikipedia.org/wiki?curid=514683", "title": "Mafia (isola)", "text": "Mafia, conosciuta anche come Chole Samba, \u00e8 un'isola della Tanzania, situata nell'Oceano Indiano a circa 25\u00a0km dalla costa del continente. Insieme a Zanzibar e a Pemba appartiene a un gruppo di isole talvolta indicato col nome di \"isole delle spezie\".\nAmministrativamente appartiene alla regione di Pwani.\nAl censimento del 2002, la popolazione dell'isola era di circa 41.000 persone; gli abitanti di Mafia sono principalmente pescatori.\nL'isola di Mafia ha come principale centro Kilindoni ed \u00e8 nota altres\u00ec per le sue coste e i suoi fondali.\nIl nome.\nIl nome \"Mafia\" deriva dall'arabo \"morfiyeh\" (\"gruppo\" o \"arcipelago\") o dallo Swahili \"mahali pa afya\" (\"luogo salutare\")."}
{"id": "514688", "revid": "125264878", "url": "https://it.wikipedia.org/wiki?curid=514688", "title": "Chevrolet Corvette", "text": "La Corvette \u00e8 un'automobile sportiva prodotta dalla Chevrolet a partire dal 1953. Pu\u00f2 essere considerata la prima vettura di questo segmento realizzata negli Stati Uniti d'America, tanto da divenire la vettura sportiva statunitense per antonomasia. \u00c8 tuttora in produzione.\nGrazie alla filosofia che privilegiava la semplicit\u00e0 meccanica rispetto alle dirette concorrenti ne \u00e8 risultata una vettura leggera, piccola e relativamente economica. Dal 2005 al 2012 la Corvette \u00e8 stata venduta in alcuni paesi, tra i quali l'Italia, sotto il marchio omonimo (per fare concorrenza a sportive premium come la BMW Serie 3 coup\u00e9) e non con il marchio Chevrolet.\nStoria.\nFu Harley Earl, uno dei pi\u00f9 importanti designer di automobili statunitense, a convincere la General Motors, gruppo al quale apparteneva il marchio Chevrolet, della necessit\u00e0 di realizzare una vettura sportiva a due posti.\nIl prototipo della Corvette venne presentato al Motorama Show presso il Waldorf-Astoria Hotel di New York nel gennaio 1953 ed era siglato come progetto EX-122 (durante le fasi di sviluppo all'interno del centro studi GM si usava il nome Project Opel per tenerlo segreto).\nL\"'EX-122\" differisce dalla Corvette entrata in produzione nello stesso anno solo per pochissimi dettagli: la scritta Chevrolet accanto all'emblema sul cofano; le prese d'aria per l'aerazione dell'abitacolo sui passaruota; le serrature delle portiere; il fregio e la posizione della scritta Chevrolet sulle fiancate; le cromature del motore Blue Flame Special.\nIl nome, che sembra venisse proposto da Myron Scott, derivava da quello della Corvetta, una piccola unit\u00e0 navale. La carrozzeria di questa vettura era realizzata con un materiale all'epoca piuttosto nuovo: la fibra di vetro. Venne utilizzato questo materiale per evitare il problema delle quote sull'acciaio ancora in vigore dopo la fine della seconda guerra mondiale. Per la parte meccanica furono impiegate delle parti standard gi\u00e0 prodotte dalla Chevrolet, che in quel periodo era il marchio di ingresso alla gamma General Motors. Come motore fu scelto il motore 6 cilindri in linea \"Blue Flame\" da 4,6\u00a0L (283\u00a0in\u00b3) che veniva impiegato su alcuni mezzi commerciali. Per la trasmissione venne impiegata la \"Powerglide\", una trasmissione automatica a due rapporti. Anche i freni a tamburo erano componenti standard Chevrolet.\nSi lavor\u00f2 sul motore per incrementarne le prestazioni montando una batteria di tre carburatori, modifica che era un'esclusiva della Corvette. Nonostante questo per\u00f2 la vettura rimaneva sottopotenziata in confronto alle analoghe automobili italiane o inglesi dell'epoca. Anche i freni erano piuttosto \"lunghi\" nella loro azione mentre venne criticata la mancanza di una trasmissione manuale.\nNel 1954 divenne disponibile come optional un compressore centrifugo Paxton. Le vendite per\u00f2 continuarono a diminuire tanto che la General Motors prese seriamente in considerazione la cancellazione di questo modello. A farne continuare la produzione furono alcuni importanti eventi che si verificarono nello stesso periodo. Il primo fu costituito dalla introduzione, avvenuta nello stesso anno, del primo motore V8 Chevrolet dopo circa 40 anni. Il secondo fu l'influenza esercitata da Zora Arkus-Duntov sull'ufficio tecnico della General Motors. Infine la Ford introdusse il suo modello Thunderbird. Bench\u00e9 la Thunderbird si orientasse verso la fascia pi\u00f9 lussuosa del mercato, piuttosto che verso quella sportiva, era una vettura a due posti come la Corvette.\nIn pratica la vettura venne trasformata da Arkus-Duntov montando il V8 che venne accoppiato a una trasmissione manuale a tre marce. Con queste modifiche la Corvette venne trasformata da vettura per appassionati ad auto sportiva.\nIl modello riscosse un grande successo rendendo la Corvette, una della pi\u00f9 importanti vetture mai realizzate.\nGenerazioni.\nLa Corvette \u00e8 in produzione da molti anni ed ha subito una costante evoluzione. Pi\u00f9 che di versioni ci si riferisce con il termine \"generazione\" ai diversi modelli prodotti. Queste \"generazioni\" vengono identificate con i termini C1, C2, C3 e via di seguito fino alla C8 oggi in vendita. Oltre a questo termine le varie versioni vengono identificate anche da particolarit\u00e0 meccaniche che le caratterizzano.\nC1.\nLa C1 rappresenta la prima Corvette prodotta. Inizia con il modello del 1953 per concludersi con il modello del 1962. Le Corvette di questo periodo sono anche chiamate \"solid axle\" (ponte rigido) in quanto fino al 1963 non furono disponibili le sospensioni a ruote indipendenti. In questo periodo (1957) divenne disponibile a richiesta il motore dotato di sistema di iniezione. Con questo sistema il propulsore forniva 290\u00a0hp (216\u00a0kW).\nNella pubblicit\u00e0 per\u00f2 questo valore venne ridotto a 283\u00a0hp perch\u00e9 la vettura veniva venduta con lo slogan secondo il quale la Corvette disponeva di un\u00a0hp per ogni in\u00b3. Dato quindi che la cilindrata del motore, secondo il sistema consuetudinario statunitense, era di 283\u00a0in\u00b3 venne adottato quel valore per la potenza del motore.\nNel 1962 il motore Small-block della General Motors venne portato a 5,4 L (327in\u00b3). La potenza era ora di 360\u00a0hp (268\u00a0kW). Furono inoltre introdotti i finestrini elettrici (1956), la capote dotata di motore per l'apertura (1956), il cambio manuale a quattro velocit\u00e0 (met\u00e0 del 1957) e freni e sospensioni migliorate (1957).\nAttivit\u00e0 sportiva.\nSS.\nNel 1957 la Chevrolet decise di realizzare una versione da competizione della Corvette per gareggiare alla 12 ore di Sebring. La vettura fu realizzata dal team di ingegneri guidati da Zora Arkus-Duntov, e si presentava come un'auto dal peso di 1850\u00a0kg abbinata a un propulsore da 307 CV. Nonostante il giorno di gara la SS facesse segnare la pi\u00f9 alta velocit\u00e0 di punta, pari a 183\u00a0km/h, fu costretta al ritiro al 23\u00ba giro per problemi meccanici. Il progetto venne poi abbandonato a causa del taglio dei fondi da parte della Chevrolet.\nC2.\nLa seconda generazione della Corvette inizia nel 1963 e si conclude nel 1967. Questa versione venne disegnata da Larry Shinoda che si ispir\u00f2 al progetto \"Q Corvette\", vettura mai prodotta, realizzato da Chuck Pohlmann e Peter Brock sotto la supervisione di Bill Mitchell. Altre fonti di ispirazioni furono le linee della Jaguar E-Type e la cosiddetta \"Mitchell Sting Ray\", vettura speciale di propriet\u00e0 dello stesso Mitchell, che si ispirava alle forme e ai colori dello squalo Mako.\nCon la seconda generazione viene introdotta la \"Sting Ray Coup\u00e9\". Questa vettura aveva un lunotto posteriore dalla forma molto particolare essendo diviso in due parti e delle prese d'aria, non funzionanti, sul cofano.\nNello stesso anno del lancio della vettura, la Pininfarina lanci\u00f2 presso il salone automobilistico di New York la Rondine Coup\u00e9, la quale presentava un nuovo design ma meccanica inalterata.\nNel 1964, per ragioni di sicurezza, verr\u00e0 eliminato il lunotto e, stavolta per\u00f2 per ragioni estetiche, le prese d'aria.\nCon la C2 furono introdotte le sospensioni a ruote indipendenti in luogo del \"solid axle\". Per quanto riguarda la potenza del motore era di 365\u00a0hp (272\u00a0kW) nel 1963 e raggiunse i 375\u00a0hp (280\u00a0kW) l'anno successivo.\nNel 1965 verranno introdotti come optional i freni a disco su tutte le quattro ruote e il motore Big-block da 6,5\u00a0L (396\u00a0in\u00b3) V8 che forniva 425\u00a0hp (317\u00a0kW). Sempre in questo anno sul modello Sting Ray verranno montati i tubi di scarico con uscita laterale che verranno mantenuti fino al 1969. Venne introdotto, a richiesta, anche un motore da 5,4\u00a0L (327\u00a0in\u00b3) dotato di iniezione. Questo motore comportava un sovrapprezzo di 500 dollari mentre il 6,5\u00a0L solo di 145. Inoltre il 5,4\u00a0L forniva 55\u00a0hp (41\u00a0kW) meno del 6,5\u00a0L. Con la differenza di prezzo e la potenza a suo sfavore l'opzione del motore a iniezione non fu molto popolare e solo un migliaio di vetture ne furono dotate. Questo risultato port\u00f2 la Chevrolet a cancellare questo programma.\nNel 1966, per aumentare le prestazioni della vettura, la Chevrolet rese disponibile un modello di Corvette dotato di motore da 7 L (427 in\u00b3), che sar\u00e0 il motore di maggiore cilindrata mai montato su vetture di questa generazione.\nL'anno successivo venne introdotta la \"L88\", una versione della vettura dotata del motore 7 L, con potenza di 430\u00a0hp (321 kW). Di questi motori ne verranno per\u00f2 montati solo venti.\nA partire dal 1967 e fino al 1969 verr\u00e0 montata il \"Tri-Power\", cio\u00e8 una batteria di tre carburatori a doppio corpo realizzati dalla Holley.\nIl modello del 1966 doveva essere l'ultimo di questa generazione ma a causa dei ritardi del modello che lo doveva sostituire, la C3, rest\u00f2 in produzione fino al 1967.\nTra le altre caratteristiche di questa generazione di Corvette si annoverano la radio AM/FM (met\u00e0 del 1963), l'aria condizionata (1963), il piantone di sterzo telescopico (1965) e i poggiatesta (1966).\nPer quanto riguarda gli impegni nelle competizioni venne creata nel 1962 la Corvette \"Grand Sport\". Questa vettura, che si ispirava a quanto stava facendo Carroll Shelby con la Ford Mustang, era una versione \"leggera\". Venne appositamente realizzata da Arkus-Duntov e ne era stata programmata una produzione di circa 100 esemplari anche se alla fine furono solo 5 le Grand Sport effettivamente prodotte. Tra le caratteristiche di questa versione si ritrova uno speciale pacchetto aerodinamico. Fu Dick Thompson il solo a portare alla vittoria questa auto vincendo sul circuito di Watkins Glen la \"Sport Car of America\".\nAttivit\u00e0 sportiva.\nZ06 Race Car.\nLo speciale allestimento agonistico Z06 per la Corvette venne lanciato nel 1963, ed era presente solo in versione coup\u00e9. Tra i miglioramenti di questa versione, vanno segnalati i freni e le sospensioni rinforzati, oltre a un serbatoio ingrandito da 36 galloni. Il propulsore della vettura \u00e8 un L84 a iniezione di 360\u00a0CV.\nQuesto pacchetto sportivo veniva venduto alla ragguardevole cifre di 1818 dollari, tanto che ne furono venduti solo 199 esemplari.\nL'obiettivo principale della Chevrolet con la Z06 era di imporsi nel campionato SCCA Production e contrastare le nuove Shelby Cobra. Per dare una dimostrazione di forza, tre Z06 vengono immediatamente iscritte al L.A. Time GP che si svolge all'autodromo Riverside Raceway di Los Angeles. I piloti ingaggiati dalla Chevrolet, e cio\u00e8 Dave MacDonald, Bob Bondurant e Doug Hooper non solo riescono a vincere la gara di esordio, ma si impongono nell'intera categoria A.\nGrand Sport Coup\u00e9.\nPer tentare di contrastare le Shelby Cobra anche nel campionato GT del 1963, la GM affid\u00f2 a Zora Arkus-Duntov il compito di produrre una nuova versione da competizione della C2. Il risultato venne denominato Grand Sport Coup\u00e9. Per l'omologazione alle competizioni, si dovette provvedere alla realizzazione di almeno 100 esemplari stradali. Le cinque vetture da competizione vennero equipaggiate con sospensioni Girling e con un propulsore 327 ci V8 da 485\u00a0CV. Inizialmente, le auto vennero fatte correre nella classe prototipi, ma con scarsi risultati in quanto non potevano competere con le superiori vetture a motore centrale. Alla fine del campionato riuscirono per\u00f2 a imporsi sulle auto della Shelby nella corsa Speed Week svoltasi a Nassau. Per la stagione del 1964 vennero apportate diverse modifiche e due vetture vennero riproposte in configurazione roadster. Tutti i telai vennero venduti a team privati e con uno di essi il pilota Roger Penske consegu\u00ec la vittoria nel campionato GT, battendo nuovamente le Cobra.\nCheetah Coup\u00e9.\nSempre per la finalit\u00e0 di contrastare le vetture prodotte dalla Shelby, la Chevrolet forn\u00ec la propria collaborazione anche a costruttori privati con l'apporto di progetti e componenti. Tra di essi vi era Bill Thomas, il quale, nel 1963, si impegn\u00f2 nella progettazione e costruzione della Cheetah, una coup\u00e9 da competizione su base meccanica della Chevrolet C2. Come propulsore era equipaggiato un Chevrolet V8 da 475 CV di potenza con 590\u00a0Nm di coppia gestito da un cambio manuale a quattro rapporti Borg Warner T-10. Il telaio era di tipo tubolare in acciaio con configurazione spaceframe ed era ricoperto da una carrozzeria in fibra di vetro. Le sospensioni, in tutte le sezioni, erano formate da quadrilateri trasversali e molle elicoidali, mentre l'impianto frenante era rappresentato da freni a tamburo. Il debutto della vettura avvenne nel 1963, ma dal momento che non era stata rispettata la regola che prevedeva la produzione di almeno cento modelli di serie della vettura, la Cheetah non pot\u00e9 misurarsi nella classe in cui si trovava la Shelby Cobra e dovette gareggiare nella classe speciale contro auto del calibro della Chaparral 2A. Nonostante questo e diversi problemi di natura meccanica che affliggevano il veicolo, la Cheetah ottenne undici vittorie in alcune gare minori. Nel 1964, a causa di un cambiamento nei regolamenti, venne deciso di sospendere l'attivit\u00e0 sportiva del mezzo.\nL88.\nNel 1967 venne realizzata una nuova versione da competizione della Corvette denominata L88. Era dotata di nuovi freni a disco, sospensioni migliorate e un propulsore 427 gestito da un cambio manuale M22 che erogava la potenza di 600\u00a0CV. Cos\u00ec configurata, la L88 in dotazione al team Sunray DX riusc\u00ec ad ottenere la vittoria di classe presso la 24 Ore di Daytona del 1968.\nVeicoli derivati.\nGordon Keeble GK1.\nUtilizzando come base i propulsori della Chevrolet Corvette 327, nel 1964 l'azienda britannica Gordon Keeble produsse la GK1.\nC3.\nLa terza generazione della Corvette \u00e8 conosciuta anche come \"Mako Shark\" e venne anch'essa disegnata da Larry Shinoda. La C3 inizi\u00f2 nel 1968 per concludersi nel 1982. Lo stile di questa vettura si dimostr\u00f2 molto innovativo.\nNel 1969 la General Motors port\u00f2 la cilindrata del suo motore Small-block a 5,7\u00a0L (350\u00a0in\u00b3) e fu introdotto un nuovo propulsore L46 350 V8 dalla potenza di 350 CV. Nello stesso periodo venne introdotta la ZL1 equipaggiata con un propulsore V8 ZL1 dalla potenza dichiarata di 430 CV gestito da un cambio M22 manuale a quattro velocit\u00e0. Era inoltre dotata di un telaio tubolare in acciaio avvolto da una carrozzeria in fibra di vetro e di sospensioni sportive formate da doppi bracci trasversali, molle elicoidali, ammortizzatori telescopici e barre stabilizzatrici nella sezione anteriore e da assali a battente con bracci longitudinali, balestre trasversali semi-ellittiche e ammortizzatori telescopici in quella posteriore. L'impianto frenante era costituito da freni a disco ventilati.\nL'anno successivo il motore da 7\u00a0L fu portato a 7,4\u00a0L (454\u00a0in\u00b3). Sempre nel 1970 il motore LT-1 toccava i 370\u00a0hp (276\u00a0kW) mentre nel 1971 il 7,4\u00a0L arriv\u00f2 a 425\u00a0hp (317\u00a0kW).\nCon questi motori si toccarono gli apici massimi della potenza. Poi i motori divennero sempre meno potenti. Questo era dovuto sia all'adozione da parte della Chevrolet della normativa SAE, come standard di misurazione di questo valore, come all'introduzione della benzina senza piombo, dei catalizzatori e delle norme sul controllo delle emissioni. Nel 1975 il motore L82 erogava 165\u00a0hp (123\u00a0kW) mentre il motore L82, disponibile come optional, ne produceva 205 (153\u00a0kW). Nel 1982 il motore L83 che equipaggiava le C3 sviluppava 200\u00a0hp (149\u00a0kW). Questi valori rimasero sostanzialmente stabili per un lungo periodo.\nEsteticamente la C3 rappresent\u00f2 l'ultima Corvette dotata di paraurti cromati. Nel 1973 venne sostituito il paraurti anteriore cromato con un \"fascione\" in materiale plastico che poteva assorbire urti fino a cinque miglia orarie (8 km/h). Per questa sua caratteristica veniva indicato come \"5\u00a0mph\". Venne mantenuto invece il paraurti posteriore in metallo cromato, che per\u00f2 venne rimosso l'anno successivo rendendo cos\u00ec il modello del 1973 l'ultimo dotato di questo tipo di paraurti.\nNel 1975 scompare il modello \"Convertible\" (decappottabile).\nNel 1978 verr\u00e0 montato il lunotto posteriore a bolla.\nNel 1980 la Corvette verr\u00e0 sottoposta a un'ampia rivisitazione acquistando delle linee pi\u00f9 aerodinamiche in modo da ridurre la resistenza all'avanzamento, il valore di Cx, della vettura.\nAttivit\u00e0 sportiva.\n25th Anniversary.\nPer commemorare i 25 anni di produzione della Corvette, nel 1978 venne creata una versione speciale dotata di livrea bicolore grigio-nera utilizzata come pace car per la Indy 500.\nSbarro Corvette.\nNel 1968 Henri Greder e Bob Lutz coinvolsero George Filipinetti, capo dell'omonimo team automobilistico, ad iscrivere due Chevrolet Corvette C3 alla 24 Ore di Le Mans. Per la preparazione delle vetture alla corsa ci si rivolse a Franco Sbarro, il quale le assembl\u00f2 sotto la direzione di Zora Arkus Duntov in persona. Le vetture montavano un propulsore V8 da 500 CV gestito da un cambio M22 a quattro velocit\u00e0. L'impianto frenante era costituito da freni a disco ventilati con pinze dotate di quattro pistoncini. La sospensione anteriore era indipendente con bracci e molle elicoidali, mentre quella posteriore era indipendente con balestra trasversale.\nDurante la corsa le due vetture furono in testa alla classe GT nelle prime ore di gara, ma poi furono costrette entrambe al ritiro. Ci\u00f2 nonostante vennero nuovamente impiegate per altre competizioni minori (come il Tour de France Automobile) e addirittura una di esse venne iscritta per sei volte alla 24 Ore di Le Mans, ottenendo il record assoluto di presenze di una vettura.\nGreenwood IMSA Corvette.\nNel 1974 il pilota John Greenwood, veterano di competizioni su Corvette, lanci\u00f2 una propria versione da competizione della C3 per le gare del campionato IMSA. A differenza delle precedenti vetture che erano dotate di un telaio derivato dai modelli di serie, questa versione della Corvette ne montava uno tubolare costruito in collaborazione con Zora Arkus-Duntov. Le sospensioni erano dotate di doppi bracci trasversali con molle elicoidali e ammortizzatori regolabili. Il propulsore equipaggiato era un Chevrolet ZL1 V8 elaborato per erogare la potenza di 700\u00a0cv. Il corpo vettura era stato ingrandito per ospitare gli pneumatici maggiorati da gara e per gestire la deportanza era stato aggiunto uno spoiler nella sezione posteriore del mezzo. Tra il 1974 e il 1976 la vettura corse numerose volte (anche in mano a piloti privati) e tra i maggiori risultati si segnalano alcune vittorie alla 24 Ore di Daytona. L'affidabilit\u00e0 min\u00f2 per\u00f2 le prestazioni della Corvette nella gran parte delle corse a cui prese parte (tra cui la 24 Ore di Le Mans del 1976, dove fece registrare la velocit\u00e0 record di 354\u00a0km/h sul rettilineo dell'autodromo).\nC4.\nLa tanto attesa quarta generazione della Corvette entr\u00f2 in produzione nel 1983 come \"model year\" 1984 e rest\u00f2 in produzione fino al 1996. Il modello per l'anno 1983 venne realizzato solo in 44 prototipi e non fu mai prodotto in serie. Uno di questi prototipi, il 23\u00ba, \u00e8 esposto al \"National Corvette Museum\" di Bowling Green, Kentucky.\nLa C4 fu un modello molto apprezzato per il suo stile pulito e per il suo design aerodinamico. Questa nuova generazione venne completamente rivista, ponendo l'accento sulla maneggevolezza, e solo il motore rimase quello montato sulle serie precedenti.\nNel modello coup\u00e9 venne incorporato un lunotto posteriore, che fungeva anche da portellone, che facilitava le operazioni di carico e scarico della vettura. Furono aggiunte anche nuove pinze freni in alluminio mentre divenne di serie un cruscotto con display digitale di alcuni strumenti.\nDal 1984 al 1988 la Corvette era dotata di un'inusuale trasmissione \"4+3\" cio\u00e8 con quattro velocit\u00e0 normali pi\u00f9 tre \"overdrive\" sui tre rapporti superiori. Questo tipo di trasmissione era necessaria per rispettare gli standard sul consumo di carburante. Si dimostr\u00f2 per\u00f2 alquanto problematica e alla fine venne sostituita (1989) da una trasmissione manuale ZF a sei rapporti. Un'altra particolarit\u00e0 di questo dispositivo era data dal controllo elettronico, uno dei primi a venire installato, che attraverso un solenoide bloccava, in determinate condizioni di guida, la seconda marcia. Anche questo dispositivo si era reso necessario per rispettare la normativa \"EPA\" sul consumo.\nAll'inizio del 1985 il motore L98 con iniezione sostitu\u00ec su molte Corvette l'unit\u00e0 precedente.\nNel 1992 venne introdotto il motore LT1 che forniva 300 hp (224\u00a0kW) migliorando sensibilmente le prestazioni delle versioni di base della Corvette. Nello stesso anno venne introdotto il controllo della trazione \"Acceleration Slip Regulation\". Il sistema funzionava attraverso il controllo dei freni, dell'accensione del motore e il blocco dell'acceleratore e aveva lo scopo di prevenire perdite di aderenza delle ruote posteriori e quindi una possibile perdita di controllo del mezzo. Se il guidatore lo desiderava il sistema poteva venire disattivato.\nNel 1996 fu inserito nella gamma dei motori disponibili e per le sole versioni dotate di cambio manuale, anche il propulsore LT4 Small-block che forniva 320\u00a0hp (238\u00a0kW). Sulle versioni dotate di trasmissione automatica veniva invece montato il motore LT1.\nVersioni speciali.\nZR1.\nIl lavoro sulla ZR1 inizi\u00f2 nel 1986 quando il team delle Corvette contatt\u00f2 la Lotus, allora parte del gruppo General Motors, con l'idea di sviluppare partendo dalla C4 un veicolo ad alte prestazioni. La Lotus progett\u00f2 un nuovo motore con il quale sostituire il motore L98 utilizzato sulla Corvette standard. Ne risult\u00f2 il motore LT5. Questo era sempre un propulsore V8 che manteneva l'alesaggio dell'L98 ma con il blocco cilindri in alluminio, doppio albero a camme in testa e quattro valvole per cilindro. Venne realizzato anche un sistema di aspirazione unico che permetteva, ai medi regimi, di chiudere la met\u00e0 degli iniettori e dei collettori mentre garantiva 375\u00a0hp (280\u00a0kW) agli alti regimi. Sulla ZR1 fu anche inserito il sistema di sospensioni attive FX3, anch'esso sviluppato con la collaborazione della casa inglese.\nIl motore per la sua realizzazione richiedeva molto lavoro manuale e, non avendo la General Motor nei suoi stabilimenti la possibilit\u00e0 di effettuare direttamente questo tipo di montaggio, si rivolse alla Mercury Marine per la costruzione di queste unit\u00e0. Per cui i motori venivano realizzati negli stabilimenti della Mercury in Oklahoma e poi spediti a Bowling Green dove venivano montati sulle vetture.\nLe vendite del veicolo cominciarono nel 1990 e la ZR1 si distingueva per la sezione posteriore pi\u00f9 larga, gli pneumatici posteriori da 11 pollici, una fascia posteriore dotata di quattro luci dalla forma quadrata e infine per il \"CHMSL\" (Center High Mounted Stop Lamp) cio\u00e8 per una luce posteriore montata nella parte alta e centrale del portellone.\nLa ZR1 dimostr\u00f2 considerevoli capacit\u00e0 di accelerazione e maneggevolezza. Anche il prezzo era in linea con queste prestazioni ed era di 58.995 dollari, quasi il doppio di quello di una Corvette di base. Nel 1995 tale cifra raggiunse i 66.278 dollari ponendo cos\u00ec la Corvette nella stessa fascia di prezzo di vetture quali la Porsche 911 della serie 964.\nNel 1991 tutte le Corvette ricevettero degli aggiornamenti nella carrozzeria, negli interni e nuove ruote. La fascia posteriore della ZR1 venne inserita anche nelle altre versioni della vettura rendendo cos\u00ec difficile distinguere tra le versioni \"normali\" e la \"ZR1\".\nNel 1992 furono inseriti altri miglioramenti quali degli stemmi con la scritta \"ZR1\" sui parafanghi anteriori e divenne di serie il controllo della trazione.\nL'anno successivo la Lotus riprogett\u00f2 le testate e il sistema di distribuzione del motore LT5. La potenza arriv\u00f2 a 405\u00a0hp (302\u00a0kW) e fu introdotto anche un sistema che permetteva il ricircolo dei gas di scarico migliorando in questo modo le emissioni.\nLa produzione della ZR1 si concluse nel 1995 dopo che ne erano stati realizzati 6.939 esemplari.\nGrand Sport.\nNel 1996 la Chevrolet, per commemorare la fine della produzione della C4, realizz\u00f2 la versione \"Grand Sport\". Questa era una riproposizione dell'analoga versione realizzata nel 1963. Furono solo 1.000 (810 coup\u00e9 e 190 cabriolet) gli esemplari realizzati e avevano numeri di telaio speciali. La Grand Sport era equipaggiata con un motore LT4 che forniva 330\u00a0hp (246\u00a0kW) ed era disponibile solo in \"Admiral Blue\" con una striscia centrale bianca. I bulloni delle ruote erano verniciati in nero e sul cofano dal lato del guidatore erano posti due simboli in rosso.\nLo stemma \"Grand Sport\", posto sul coperchio del sistema di iniezione, venne utilizzato anche su tutte le vetture dotate di motore LT4.\nPace Car Convertible.\nNella 500 miglia di Indianapolis del 1986 venne utilizzata come \"Pace Car\" una corvette cabriolet gialla. In questo modo si rimarc\u00f2 il ritorno nella gamma Corvette di questa tipologia di carrozzaria che era stata abbandonata dal 1975. In seguito venne posta in vendita una versione speciale \"Pace Car Replica\" della quale furono venduti 7.315 esemplari.\nIndy Concept.\nNel 1986 la Chevrolet collabor\u00f2 con la Lotus per la costruzione di una concept car equipaggiata con il nuovo propulsore Ilmor/Chevrolet che sarebbe stato successivamente impiegato nelle vetture della Champ Car. Tale motore erogava la potenza di 650 cv ed era gestito da un cambio automatico a tre rapporti. Anche grazie a una carrozzeria aerodinamica che produceva 0,277 di CX, la Indy Concept aveva una velocit\u00e0 massima di 362\u00a0km/h. Le sospensioni della vettura erano composte , in tutte le sezioni, da doppi bracci trasversali a tutto tondo con ammortizzatori idraulici regolabili, mentre l'impianto frenante era rappresentato da quattro freni a disco ventilati.\n35th Anniversary.\nNel 1988 venne posta in vendita la versione \"35th Anniversary\" della Corvette. La vettura era disponibile con la sola colorazione bicolore bianco/nero. Gli esemplari realizzati furono 2.050.\n40th Anniversary.\nNel 1993 venne introdotto nella gamma degli optional della Corvette uno speciale pacchetto \"40th Anniversary\". Ne furono venduti 6.749.\nCollectors Edition.\nLa \"Collectors Edition\" fu l'ultima versione della C4 e venne presentata nel 1996. Era disponibile in \"Sebring Silver\", aveva rifiniture speciali ed il suo prezzo era di 1.250 dollari pi\u00f9 alto. Nel furono realizzate 5.412 delle quali 4.031 coup\u00e9 e 1.381 cabriolet.\nVeicoli derivati.\nB2K Callaway Turbo.\nNel 1987 era possibile montare, direttamente dalla fabbrica, il pacchetto \"B2K\". Il prezzo per\u00f2 di questo \"optional\" era in pratica pari al costo della vettura stessa. La \"Callaway Corvette\" era una \"Regular Production Option\" (RPO) e fu la prima volta nella storia che vennero inseriti direttamente nella gamma Chevrolet dei componenti realizzati da un preparatore esterno, la Callaway Cars.\nCon questa opzione la potenza saliva a 345\u00a0hp (257\u00a0kW) nelle prime serie per raggiungere i 450\u00a0hp (335\u00a0kW) nelle ultime versioni.\nNel 1990 la \"B2K\" cominci\u00f2 a essere sostituita dalla \"ZR1\" e nel biennio 1990-1991 le due opzioni coesistettero.\nVenne realizzata anche una versione da record, derivata dalla Corvette dotata di doppio turbo, la \"Callaway Sledgehammer\", che raggiunse, grazie alla potenza di 880\u00a0hp (656\u00a0kW) del suo motore, la velocit\u00e0 record di 410\u00a0km/h (254,76 miglia orarie) presso la pista del \"Ohio Trasportation Rersearch Center\" stabilendo cos\u00ec il record di velocit\u00e0, sebbene ottenuto in condizioni non propriamente di serie, per una vettura stradale.\nBertone Ramarro\nNel 1984 la Bertone presenta al Salone di Los Angeles una concept car derivata dalla Corvette C4 denominara Ramarro. Venne progettata per modificare la disposizione dei componenti meccanici sfruttando al meglio il design. \nIl radiatore e la climatizzazione sono stati spostati nella parte posteriore del veicolo e le portiere sono scorrevoli, inoltre gli interni sono rivestiti in pelle con uno stile che ricorda la pelle delle lucertole. Altre particolarit\u00e0 della vettura sono il tettuccio, che \u00e8 un tutt'uno con le vetrate, e la leva del cambio che \u00e8 sostituita da un pulsante nel cruscotto.\nBertone Nivola\nNel 1990 la Bertone costruisce una seconda concept car sempre derivata dalla Corvette C4, la Nivola. Venne chiamata cos\u00ec in onore a Tazio Nuvolari (spesso soprannominato \"NIvola\") e probabilmente la colorazione giallina della carrozzeria \u00e8 stata scelta per la passione di Nuvolari per il colore giallo.\nSi presenta come una coup\u00e9 con la parte anteriore compatta, il parabrezza avvolgente e il posteriore quasi orizzontale che per\u00f2 pu\u00f2 diventare una spider rimuovendo il tettuccio rigido. Quest'ultimo \u00e8 stato riabbassato di 9 centimetri grazie al fatto che i sedili sono montati direttamente sul telaio.\n\u00c8 dotata dello stesso motore della Corvette ZR1, ma potenziato con un doppio turbocompressore, aumentando la potenza da 375 a 650 CV, e montato in posizione centrale. A seguito di queste modifiche il 60% della massa venne spostata sul retrotreno, per migliorare aderenza e maneggevolezza.\nUna caratteristica insolita per l'epoca sono le ruote posteriori sterzanti.\nAttivit\u00e0 sportiva.\nTrans-Am GTO.\nSul finire degli anni '80 la Chevrolet realizz\u00f2 diversi esemplari della Corvette C4 appositamente modificati per competere nel campionato Trans-Am nella classe GTO. Tale versione era dotata di un telaio tubolare di un propulsore V6 Turbo gestito da un cambio manuale Wieesmann a cinque velocit\u00e0. I freni a disco erano forniti dalla Brembo. Sotto lo sponsor Polyvoltac le vetture parteciparono alle stagioni 1987 e 1988 prima di essere vendute ad altre squadre che le impiegarono fino al 1993.\nC5.\nLa quinta generazione della Corvette venne presentata nel 1997 al Salone dell'automobile di Detroit e si concluse con il \"Model Year\" 2004. La C5 era un progetto radicalmente rivisto rispetto alle \"generazione\" precedente. Caratteristiche salienti di questa generazione sono il telaio ottenuto con nuove tecnologie e la trasmissione spostata nella parte posteriore della vettura, la quale costituiva un blocco unico con il differenziale. Come trasmissione automatica venne scelta quella delle serie precedenti, la 4L60E,\nmentre per la trasmissione manuale venne scelta la T56 prodotta dalla Borg-Warner. Il risultato fu il miglior telaio delle ultime due generazioni della Corvette e la C5 si dimostr\u00f2 una vettura migliore sotto ogni aspetto rispetto alla C4.\nVersioni speciali.\nZ06.\nLa Z06 sostitu\u00ec la ZR-1. Il nome di questa versione era ripreso dalla omonima Z06 prodotta durante la generazione C2 degli anni sessanta. Come motore venne utilizzata una versione migliorata e pi\u00f9 potente, denominata LS6, del motore LS1 standard. La potenza sviluppata da questa unit\u00e0 era di 350\u00a0hp (287\u00a0kW) ed era leggermente inferiore a quella del propulsore della ZR-1. Nonostante questo per\u00f2 la Z06 si dimostr\u00f2 pi\u00f9 leggera e scattante della ZR-1, che la superava solo nella velocit\u00e0 massima. Vennero montate ruote pi\u00f9 larghe, migliorate le sospensioni, prese d'aria per i freni e una nuova trasmissione manuale. Rispetto alla C5 standard la Z06 era pi\u00f9 leggera di 48\u00a0kg (106\u00a0lb). Questo guadagno di peso era stato ottenuto montando tubi di scappamento in titanio e una batteria pi\u00f9 leggera. Dal 2002 la potenza della Z06 sal\u00ec a 405\u00a0hp (302\u00a0kW) grazie a modifiche di dettaglio del motore. Ne venne realizzata anche una versione sovralimentata che era dotata di un cofano in carbonio e di ammortizzatori migliorati. La velocit\u00e0 massima dichiarata \u00e8 di 295\u00a0km/h.\n50th Anniversary.\nPer festeggiare i 50 anni di produzione della Corvette venne realizzata una versione speciale appunto denominata \"50th Anniversary\". Era disponibile con carrozzeria sia coup\u00e9 che cabriolet. Il solo colore disponibile per la carrozzeria era il rosso metallizzato con i sedili in pelle in due colori. Anche i cerchi erano speciali, in alluminio, inoltre erano stati realizzati uno stemma e delle rifiniture esclusivi per questo modello. Il motore utilizzato era la versione LS1 e rimanevano disponibili tutti gli optional presenti nella gamma della Corvette. Raggiungeva i 246\u00a0km/h.\nWhite Shark.\nNel 2002 venne creata la versione ad alte prestazioni denominata White Shark. Presentata presso il SEMA di Las Vegas del 2002, la vettura era equipaggiata con un propulsore LZ1 da 512 CV con 701\u00a0Nm di coppia gestito da un cambio automatico a quattro rapporti. La carrozzeria era in fibra di vetro ed avvolgeva un telaio in acciaio, mentre l'impianto frenante era costituito da quattro freni a disco.\nMoray Italdesign Coupe.\nPresso il salone automobilistico di Ginevra del 2003, la Italdesign present\u00f2 la Chevrolet Corvette Moray, modello speciale che commemorava i cinquanta anni di produzione della vettura statunitense. La meccanica era analoga a quella impiegata sulla C5, mentre il design venne curato da Giorgetto e Fabrizio Giugiaro.\nAttivit\u00e0 sportiva.\nC5.R.\nLa C5.R era la versione da competizione di questa generazione e venne realizzata dalla Pratt &amp; Miller per conto della GM Racing. La base era costituita dalla C5 stradale ma la -R aveva un interasse maggiore e una carrozzeria senza fari a scomparsa. Il motore era il 7 L V8.\nLa vettura ha preso parte a competizioni quali la 24 ore di Le Mans e la ALMS, inserita nella classe GTS.\nNel 2001 ha dominato vincendo 8 gare su 10 tra le quali la vittoria alla 24 ore di Daytona e ottenendo, sempre nella classe GTS, i primi due posti alla gara di Le Mans. L'anno successivo la C5.R riconquist\u00f2 il primo e il secondo posto a Le Mans nella propria classe dominando anche nella ALMS. In questo periodo venne utilizzata una trasmissione nella quale differenziale e trasmissione erano separati.\nNel 2003 furono introdotte delle nuove norme che limitavano, nel tentativo di ridurre la velocit\u00e0, del 10 per cento la potenza dei motori. Nonostante questo la Corvette vinse nella gara di esordio a Sebring e conquist\u00f2 nuovamente il campionato ottenendo alla fine un totale di 8 vittorie. Per festeggiare i 50 anni della vettura la colorazione delle auto pass\u00f2 da quella completamente gialla a una verniciatura rossa-bianca-blu.\nNel 2004 si aggiunse una nuova vittoria nella classe GTS alla 24 ore di Le Mans mentre nel 2005 la C5.R vinse solo nelle gare di Imola e di Zhuhai conquistando diversi podi nelle altre gare. Con la C5.R il team Pacific Coast Racing ottenne nella ALMS alcuni podi alle spalle della C6.R ufficiale.\nVeicoli derivati.\nCallaway C12.\nIl preparatore Callaway realizz\u00f2 nel 1999 una propria versione della C5, e cio\u00e8 la C12. La meccanica della vettura \u00e8 un'elaborazione della versione base, con il propulsore tipo LS1 potenziato a 439\u00a0CV. Tale motore \u00e8 abbinato a un cambio manuale a 6 rapporti. Le sospensioni sono state ridefinite per adattarsi al nuovo assetto, mentre il diametro degli pneumatici \u00e8 passato a 19 pollici, misura essenziale per ospitare i freni forniti dalla Alcon.\nHot Wheels Darth Vader.\nImpiegando come base una Chevrolet Corvette C5 dotata di un propulsore V8 da 526 CV, l'azienda Hot Wheels, in collaborazione con la Picture Cars Warehouse, ha realizzato per il San Diego Comic-Con una one-off ispirata al personaggio di Dart Fener della saga cinematografica di Star Wars.\nImpiego in polizia.\nBloomfield Hills Police Car.\nIl dipartimento di polizia della cittadina statunitense di Bloomfield Hills incamera nel proprio parco vetture una Chevrolet Corvette C5 aggiornata con tutte le componenti in dotazione alle autopattuglie tradizionali.\nC6.\nLa sesta generazione, o C6, \u00e8 la versione nata nel 2005. La vettura \u00e8 ispirata a una filosofia progettuale che punta ad affinare e migliorare la precedente C5 piuttosto che a introdurre ulteriori cambiamenti.\nLa C6 presenta una nuova geometria delle sospensioni, un alto livello di rifiniture, una carrozzeria senza fari a scomparsa - la prima dalla Corvette del 1962\u00a0\u2013 e un abitacolo pi\u00f9 spazioso. La C6 risulta pi\u00f9 corta di 13\u00a0cm (5,1 in) e una larghezza ridotta di 2,5\u00a0cm (1\u00a0in). L'interasse per\u00f2 \u00e8 stato aumentato di 12\u00a0cm (3\u00a0in). La riduzione delle dimensioni esterne dell'auto \u00e8 stata la risposta della Casa alle critiche di coloro che vedevano la C5 come \"troppo imponente\" per cui si \u00e8 ricercata una linea della vettura attuale pi\u00f9 pulita e sportiva. Questa rivisitazione \u00e8 stata effettuata anche nella speranza di andare incontro maggiormente ai gusti dei potenziali acquirenti europei.\nIl motore utilizzato \u00e8 il 6 L LS2 V8 che eroga 400\u00a0CV (298\u00a0kW) a 6.000 giri al minuto. Il regime massimo di giri \u00e8 di 6.500.\nI consumi della vettura, tenuto conto delle prestazioni del motore, sono relativamente buoni e sono stati ottenuti contenendo il peso, migliorando l'aerodinamica e demoltiplicando al massimo possibile le marce alte. Per quanto riguarda la trasmissione rimangono disponibili sia quella automatica che quella manuale, Quest'ultima dotata del sistema elettronico \"CAGS\" (Computer Aided Gear Selection\u00a0\u2013 selezione delle marce aiutata dal computer) che in pratica limita, in determinate condizioni di guida, l'utilizzo delle marce basse e fa s\u00ec che si passi dalla prima direttamente alla quarta marcia. La velocit\u00e0 massima dichiarata \u00e8 di 300\u00a0km/h.\nCon il 2008 la Corvette ha un nuovo motore LS3 V8 da 6,2 litri (alesaggio 103,25\u00a0mm, corsa 92\u00a0mm), montato di serie sia sulla Coup\u00e9 sia sulla Convertible. Ha una potenza di 437\u00a0CV (325\u00a0kW) a 5.900 giri e una coppia di 586\u00a0N\u00b7m a 4.600 giri. Il regime massimo di rotazione \u00e8 di 6.600 giri. Tra le altre peculiarit\u00e0 del motore, il nuovo collettore di aspirazione registrato acusticamente. Novit\u00e0 anche per il cambio manuale Tremec T56 che \u00e8 stato sviluppato per rispondere in modo pi\u00f9 diretto e deciso durante i cambi marcia, con una migliore precisione negli innesti, mentre il modello automatico/sequenziale \u00e8 stato perfezionato e velocizzato per aumentare il senso di sportivit\u00e0 e il controllo da parte del pilota. Le intelaiature di sostegno delle sospensioni, i bracci, le articolazioni, le molle, gli ammortizzatori, le boccole, le barre stabilizzatrici e lo sterzo del modello C6 2008 sono stati tutti riprogettati. La velocit\u00e0 massima dichiarata \u00e8 di 306\u00a0km/h.\nVersioni speciali.\nZ06.\nAnche per la C6 \u00e8 disponibile la versione Z06 (soltanto in versione Coup\u00e9 e con il tetto fisso). Presentata nel terzo quadrimestre del 2005 come Model Year 2006 la vettura \u00e8 dotata del 7 litri LS7 che fornisce 505\u00a0hp (376\u00a0kW). Il regime massimo di rotazione \u00e8 7.000 giri, notevole per un motore ad aste e bilancieri.\nLa vettura presenta notevoli miglioramenti nel reparto ammortizzatori/sospensioni e freni, rappresentando nella storia delle Corvette l'unica versione paragonabile per qualit\u00e0 di guida alle migliori sportive europee. La carrozzeria presenta alcune parti in carbonio, per ridurre ulteriormente il peso, cos\u00ec come la scelta di utilizzare solo il tetto fisso \u00e8 stata fatta per aumentare la rigidit\u00e0 del telaio.\nDa notare, caratteristica davvero singolare, che Chevrolet ha scelto di utilizzare una sospensione posteriore con gruppo molla a singola balestra trasversale, per mantenere un ingombro ridotto che preservi il bagagliaio, rispettando quindi la tradizionale praticit\u00e0 tipica delle auto americane. Questa scelta non ha pregiudicato le doti di tenuta anche su fondi irregolari.\nZR1.\nLa ZR1, prima chiamata \"Blue Devil\", quando ancora non si conoscevano le caratteristiche definitive, \u00e8 di fatto la Corvette pi\u00f9 potente mai prodotta fino a quel momento. In Italia \u00e8 importata in numero limitato. Il motore utilizzato \u00e8 il V8 LS9 6,2 litri sovralimentato con compressore volumetrico a quattro lobi, per una potenza massima di 647\u00a0CV (476\u00a0kW) e una coppia di 819\u00a0N\u00b7m, rendendola una delle supercar pi\u00f9 potenti e veloci disponibili sul mercato. Il prezzo di acquisto si aggira attorno a 140.000 euro. La velocit\u00e0 massima \u00e8 di oltre 330\u00a0km/h e lo scatto 0\u2013100\u00a0km/h avviene in meno di 3,4 secondi.\nGrand Sport.\nNel 2009 \u00e8 stata messa in commercio la versione Grand Sport della C6. Era dotata di un propulsore LS3 6.2 abbinato ad un cambio a 6 rapporti che poteva essere manuale o automatico. Con l'inserimento di un nuovo sistema di scarico, la vettura aveva una potenza di 436\u00a0cv con coppia di 428\u00a0Nm. Per migliorare la maneggevolezza i cerchioni e gli pneumatici sono stati ingranditi. Venne costruita anche in versione Roadster.\nZ06 Ron Fellows Championship.\nUscita nel 2007, la Corvette Z06 \"Ron Fellows Championship\" \u00e8 una edizione celebrativa di Ron Fellows, pilota canadese che vinse tantissimo con la Corvette nel campionato GT1 ALMS. Le modifiche sono solo a livello estetico, poich\u00e9 la Ron Fellows presenta una verniciatura \"bianco artico\", strisce rosse bordeggiate di argento, un autografo del pilota e cerchioni cromati. La base meccanica riprende la Corvette Z06 (V8 big-block da 7 litri LS7 da 505\u00a0hp (376\u00a0kW) compreso). La produzione \u00e8 di 399 esemplari.\nVictory Edition.\n Per commemorare la serie di vittorie ottenute dalla casa americana nei campionati riservati alle vetture gran turismo, la Chevrolet mise in commercio nel 2007 250 esemplari in versione Victory Edition. Rispetto al modello di serie la vettura implementava alcuni componenti derivati dalla Corvette C6.R e dalla Z06. Era fornita di un propulsore V8 LS2 6.0 da 404\u00a0cv di potenza con 546\u00a0Nm di coppia gestito da un cambio sequenziale a sei rapporti. Esteticamente erano stati introdotti nuovi cerchi in alluminio brunito e un nuovo spoiler posteriore per aumentare la deportanza aerodinamica per tutta la larghezza della vettura. Gli interni vennero invece rinnovati con l'impiego di inserti in materiali pregiati e con l'inserimento di nuovi accessori di bordo.\nCompetition.\nIn occasione della 56\u00aa edizione della 12 Ore di Sebring venne presentata una versione speciale della Chevrolet Corvette denominata Competition. Rispetto al modello di serie era equipaggiata con un propulsore 6.2 V8 gestito da un cambio manuale a sei marce ed erano montati nuovi elementi aerodinamici derivati dalla Chevrolet Corvette Z06.\nCarlisle Blue Grand Sport Concept.\nNell'ottobre 2011, la Chevrolet ha presentato una versione speciale in unico esemplare della Corvette C6 dedicato al raduno annuale di Chevrolet Corvette che avviene presso Carlisle. Tale versione, meccanicamente identica alla vettura di serie, presenta una colorazione particolare, denominata Carlisle Blue, un nuovo set di cerchi in lega e strisce da gara verticali bianche.\n427 Convertible Collector Edition Guy Fieri.\nNel novembre 2012 Chevrolet ha presentato un'edizione speciale della Corvette C6, denominata 427 Convertible Collector Edition Guy Fieri. La vettura, dedicata al cuoco e conduttore televisivo Guy Fieri, \u00e8 stata realizzata impiegando componenti derivati dai modelli Z06 e ZR1. La carrozzeria presenta una colorazione nera con bande gialle da gara, mentre il propulsore \u00e8 un V8 erogante 505 CV.\nAttivit\u00e0 sportiva.\nC6.R.\nLa C6.R \u00e8 stata utilizzata in gara per la prima volta nella 12 ore di Sebring del 2005. In questa competizione la vettura \u00e8 giunta seconda alle spalle dell'Aston Martin DBR9 ufficiale. Una settimana dopo \u00e8 avvenuta la presentazione, con al fianco la Z06.R, al New York International Autoshow.\nLa C6.R ha partecipato anche alla 24 ore di Le Mans del 2005 classificandosi al primo e secondo posto della classe GT1 e al quinto e sesto della classifica generale. Sempre nello stesso anno ha vinto tutte le gare, nella sua classe, nella ALMS.\nLa Corvette ha nuovamente vinto, in classe GT1, la famosa gara di durata francese nel 2006 e nel 2009.\nQuattro C6.R, aggiornate in base ai nuovi regolamenti, parteciparono al FIA GT1 World Championship, mentre la squadra ufficiale si concentrava esclusivamente sul progetto GT2.\nZ06.R.\nLa Z06.R \u00e8 una versione modificata della Z06 di serie ed \u00e8 stata progettata per partecipare alle gare di classe GT3. Le principali modifiche riguardano l'eliminazione degli interni, l'installazione di un Roll-Bar, mozzi ruota con attacco centrale, spoiler anteriore e posteriore e portiere in fibra di carbonio. Motore e trasmissione sono quelli di serie mentre la mappatura \u00e8 stata modificata per poter utilizzare il carburante a 98 ottani. Il regime massimo \u00e8 di 7.200 giri al minuto e la potenza \u00e8 stata aumentata di 90\u00a0hp.\nIndy Pace Car Replica.\nMeccanicamente una normale Corvette C6, la Indy Pace Car Replica verr\u00e0 prodotta in 500 esemplari, che riprodurranno fedelmente la Corvette che funger\u00e0 da pace-car alla prossima 500 Miglia di Indianapolis. Presenta un'estetica notevole con \"nastri\" dorati che decorano la fiancata e i fanali stroboscopici nei poggiatesta.\nVeicoli derivati.\nSoleil Anadi.\nSulla base della Chevrolet Corvette il designer Ugur Sahin ha creato la Soleil Anadi, una concept car esposta al Top Marques 2011 nel Principato di Monaco. La vettura \u00e8 dotato di un lungo cofano motore che si rif\u00e0 al modello Stingray degli anni sessanta. I fianchi della vettura sono molto scolpiti e terminano in una coda tronca dotata di effetto oscurato, sotto la quale si trovano 4 scarichi di forma quadrangolare. Il lunotto posteriore \u00e8 di forma verticale, delimitato da due branchie aerodinamiche. Il motore \u00e8 derivato dalla Corvette Z06. Si tratta di una versione elaborata del 7,0 litri LS7 V8, che riesce a erogare fino a 999\u00a0CV grazie all'aggiunta di due turbocompressori, un inedito terminale racing a quattro vie realizzato in acciaio inox e una nuova trasmissione manuale a sei rapporti. Esiste anche una versione sovralimentata da 700\u00a0CV. Grazie all'impiego di fibra di carbonio, alluminio e materiali compositi, la vettura pesa 1.375\u00a0kg.\nAnteros XTR Hardtop.\nUtilizzando la meccanica della C6 come base, John e David Rothman hanno creato, con la collaborazione del progettista grafico Franklin Burris e dei designer Don Johnson e John Allen, una vettura denominata Anteros XTR Hardtop. Prodotta in diversi esemplari, sfrutta i propulsori Chevrolet tra i 400 e i 600\u00a0cv di potenza. E stata prodotta anche la versione Radster, denominata XTM.\nRossi SixtySix.\nNel 2010 venne lanciata la Rossi SixtySix, vettura il cui design richiamava la Chevrolet Corvette C2 ma con meccanica totalmente ripresa dalla C6.\nAlessi AR-1.\nLa Alessi AR-1 \u00e8 una vettura sportiva prodotta da Alessi Fiberglass nel 2012. Inizialmente fu presentata al Salone dell'automobile di New York del 1979, ma a causa dello scarso successo riscosso e della mancanza di fondi furono prodotti solo 3 esemplari fino al 1980. Ma nel 2012 il suo creatore, Nick Alessi, decise di riproporla in 50 esemplari totalmente personalizzabili dai clienti, fatta eccezione per telaio e carrozzeria.\nLa carrozzeria della vettura \u00e8 in fibra di vetro con alcuni rinforzi in acciaio nei punti critici per innalzarne la solidit\u00e0.\nSotto questa carrozzeria \u00e8 stato montato un motore V8 LS3 da 6.2 litri derivato dalla Chevrolet Corvette C6. Tale propulsore permette di erogare una potenza di 600\u00a0CV e 785 Nm, permettendo alla vettura di raggiungere i 320\u00a0km/h, con un passaggio da 0 a 100\u00a0km/h in 3,1 secondi. Opzionalmente, oltre ai vari accessori come l'aria condizionata o gli specchietti elettrici, \u00e8 possibile installare anche un sistema di turbocompressori che elevano la potenza a 750\u00a0CV e 935 Nm.\nCCG customGT.\nLa CCG customGT \u00e8 un'autovettura realizzata dall'azienda tedesca CCG nel 2011.\nCome propulsore, il veicolo impiegava un V8 General Motors derivato dalla Chevrolet Corvette dalla potenza di 550 cv con 603 Nm di coppia gestito da un cambio manuale a sei rapporti. Ci\u00f2 permetteva il raggiungimento di 320 km/h. Il telaio in acciaio era di tipo spaceframe avvolto da una carrozzeria in fibra di vetro e carbonio, mentre le sospensioni erano formate da doppi bracci trasversali, barre anti-rollio e ammortizzatori con molle elicoidali in entrambe le sezioni del mezzo. L'impianto frenante era rappresentato da quattro freni a disco ventilati.\nArrinera Venocara.\nIl propulsore della Chevrolet Corvette ZR1 \u00e8 stato impiegato dalla Arrinera Automotive per lo sviluppo della propria concept car Arrinera Venocara.\nC7.\nLa prima concept della nuova generazione di Corvette fu presentata presso il Salone dell'automobile di Chicago del 2009, ma solo nel salone dell'automobile di Detroit del 2013 venne ufficialmente mostrata la versione finale di serie, la quale venne denominata \"Stingray\" in omaggio al modello speciale prodotto nel 1962.\nLa vettura \u00e8 stata dotata di un propulsore V8 LT1 dotato di 455\u00a0CV (nella versione base), che le permette un'accelerazione da 0 a 100\u00a0km/h in meno di 4 secondi, e di 659 CV nella versione sovralimentata. Per raffreddarlo, \u00e8 stato studiato in galleria del vento un nuovo assetto aerodinamico della carrozzeria per permettere lo sfruttamento ottimale e l'espulsione dell'aria. In curva l'auto subisce una forza g pari a 1. Per la gestione della potenza \u00e8 stato impiegato un cambio manuale TREMEC a sette marce abbinato a un sistema Active Rev Matching. Tale sistema \u00e8 stato aggiunto anche al cambio automatico dotato di Launch Control a sei marce.\nPer migliorare le prestazioni, \u00e8 stato introdotto un nuovo sistema di scarico doppio gestiti da una valvola a farfalla che si apre in base alle esigenze prestazionali. Sotto i cerchioni da 18\u2033 e 19\u2033 avvolti in pneumatici Michelin Pilot Super Sport \"run on flat\" si trova un impianto frenante Brembo.\nGli interni sono stati ispirati a quelli dei velivoli da combattimento e offrono sedili in pelle Nappa con inserti in fibra di carbonio e alluminio. Per adattarsi allo stile di guida del guidatore, il sistema di controllo pu\u00f2 essere settato su 5 posizioni tramite il Drive Mode Selector posizionato sulla plancia dell'abitacolo. L'impianto di illuminazione del manto stradale \u00e8 stato affidato a due fari dotati di tecnologia LED.\nVersioni speciali.\nStingray Gran Turismo Concept.\nPresso il SEMA di Las Vegas del 2013 la Chevrolet ha presentato una concept ad alte prestazioni della Stingray che omaggia il simulatore di guida \"Gran Turismo\". Rispetto alla versione di serie, questa adotta specifiche decalcomanie dedicate, splitter anteriore, minigonne e paraurti posteriore in fibra di carbonio pi\u00f9 aerodinamici, fari gialli, spoiler posteriore e dei terminali di scarico modificati. Gli interni sono stati ripresi dalle vetture da competizione.\nC8.\nL'ottava generazione della Chevrolet Corvette, denominata C8, \u00e8 prodotta dalla General Motors con il marchio Chevrolet a partire dal febbraio 2020. Questa generazione, basata su un telaio e meccanica totalmente inediti, vede il posizionamento del motore in posizione posteriore longitudinale con una configurazione della carrozzeria a berlinetta, una tipologia inedita per la Corvette, che nelle precedenti generazione era disponibile solo come coup\u00e9 a motore anteriore.\nVersioni e allestimenti.\nSono disponibili tre livelli di allestimento, 1LT, 2LT e 3LT, che sono abbinabili a tre tipi di configurazione delle sospensioni chiamati FE1, FE3 e FE4, a cui si aggiungono due pacchetti d'accessori opzionali chiamati pacchetti Z51 Performance. Inoltre, sono disponibili anche tre tipologie di sedili: GT1, GT2 e Competition Sport. L'interno \u00e8 rivestito in pelle o tessuto con finiture in fibra di carbonio o alluminio. Inoltre, disponibile come optional, c'\u00e8 lo specchio retrovisore digitale, che attraverso una telecamera posta nella parte posteriore del veicolo, proietta le immagini video sullo specchietto retrovisore.\nEsemplari storici.\nLa E53F001003 conosciuta anche come \"Double-O-Three\", la terza Corvette del 1953, \u00e8 l'esemplare conservato con il maggiore numero di anni. Il 21 gennaio del 2006 \u00e8 stato battuto a un'asta a un milione di dollari.\nConcept car.\nCorvette Stingray del 1958.\nLa Corvette XP-87 Stingray era una concept car realizzata con fondi privati che form\u00f2 la base di partenza per la seconda generazione (C2) della Corvette. La Stingray era una vettura da competizione progettata nel 1959 da Pete Block, che allora era il pi\u00f9 giovane progettista della GM, Bill Mitchell, vicepresidente e capo dell'ufficio stile della societ\u00e0, e da Larry Shinoda. Come base di partenza venne utilizzata la Corvette SS del 1957, un progetto che non venne sviluppato.\nNel 1957 la Corvette SS era un progetto per realizzare una vettura da competizione realizzato da un team di ingegneri che aveva a capo Zora Arkus-Dunton quale parte di un programma volto alla creazione di un reparto corse della Chevrolet che doveva portare alla partecipazione alla 24 ore di Le Mans. Subito dopo il debutto alla 12 ore di Sebring, dove la vettura si ritir\u00f2 dopo aver percorso 23 giri, l'Automobile Manufactures Association (AMA) viet\u00f2 l'utilizzo di vetture gestite da case costruttrici e quindi la SS venne utilizzata solo per delle prove private su pista e quale banco di prova.\nLa vettura era sia leggera, con un peso di 839 kg (1850 libbre), che veloce grazie ai 375 hp (280 kW) di potenza garantiti dal suo motore che le permise di raggiungere i 295 km/h (185 miglia orarie) a Sebring.\nLa Stingray us\u00f2 dei componenti del progetto ormai accantonato della Q-Corvette cos\u00ec come le parti fondamentali della Corvette SS. Il suo interasse era di 2.337 m (92 pollici) e la nuova vettura era eccezionalmente leggera con un peso di 997 kg (2.200 libbre), quasi 450 kg (1.000 libbre) meno della vettura di serie in produzione nel 1960. Il suo motore era uno small-block da 4.7 l (283 pollici cubici) che garantiva 315 hp (235 kW) a 6.200 giri al minuti. Il progetto della carrozzeria della Stingray era fortemente influenzato dallo stile della Corvette di nuova generazione che entr\u00f2 in produzione nel 1963. Questo modello venne anche utilizzato quale banco di prova di numerosi sviluppi tecnici quali il cambio manuale a quattro marce, l'uso estensivo dell'alluminio e l'installazione del ponte De Dion per le sospensioni posteriori. \nLa vettura venne presentata come modello \"costruito per provare la facilit\u00e0 di guida e le prestazioni\" anche se Bill Mitchell fece in modo che fosse ampiamente utilizzata nelle competizioni. Nelle mani di Dick Thompson fece il suo debutto il 18 aprile 1959 al \"Maryland's Marlboro Raceway\" concludendo la gara al quarto posto. Nel 1960 vinse il campionato \"Sports Car Club of America\" (SCCA) del 1960. \nLa Stingray venne quindi ritirata dalle corse e modificata da Mitchell e tra le modifiche introdotte vi era anche l'aggiunta del posto per il passeggero. Dopo le modifiche il veicolo venne utilizzato come veicolo sperimentale e, durante i fine settimana, veniva usata e guidata regolarmente da Bill Mitchell. La vettura venne anche utilizzata nel film del 1967 \"Miliardario... ma bagnino\" con Elvis Presley. Attualmente la vettura \u00e8 conservata quale veicolo di interesse storico dal GM Design Studio.\nStingray concept car del 2009.\nConosciuta anche come \"Corvette Centennial\" la Stingray del 50\u00ba anniversario ha fatto la sua comparsa al Chicago Auto Show nel febbraio del 2009. Una versione di questa auto venne anche utilizzata come principale attrazione nel film Transformers - La vendetta del caduto. La Corvette Stingray concept \u00e8 stata sviluppata quale sfida progettuale interna nel tentativo di combinare le caratteristiche della Corvette classica con i materiali moderni, le nuove tecnologie e un aspetto impressionante. La vettura \u00e8 dotata di un cofano a conchiglia, porte ad apertura verticale, sedili ergonomici, telecamera posteriore con visione notturna e motore ibrido ad alte prestazioni. Erano inoltre disponibili controlli sensibili al tocco interattivi che permettono al pilota di personalizzare la potenza e l'efficienza durante la guida e la possibilit\u00e0 di condividere in tempo reale con gli amici, grazie a una telecamera integrata, i dati telemetrici della vettura e delle immagini.\nLa Mako Shark.\nLa XP-755 concept car, conosciuta anche come \"Mako Shark\", venne disegnata Larry Shinoda sotto la direzione di Bill Mitchell allora direttore dell'Ufficio Stile della GM nel 1961 quale vettura prototipo per la Corvette di produzione. Per rispettare il nome anche l'aspetto filante, il muso appuntito ed altri dettagli erano ispirati alle forme dello squalo Mako. La parte posteriore della Corvette del '61 venne dotata di altre due luci rispetto a quelle della vettura di serie portando cos\u00ec il totale delle luci posteriori per questa vettura. Questa vettura inoltre era inspirata alla \"XP87 Stingray\" da competizione del 1959 che a sua volta fu fonte di ispirazione per la Corvette Stingray del 1963.\nSecondo un aneddoto ampiamente diffuso Mitchell aveva uno Mako appeso sul muro del suo ufficio e ordin\u00f2 al suo team di replicare sulla vettura la colorazione della pelle dello squalo che partendo da un grigio-azzurro del dorso sfumava gradualmente nel bianco del ventre. Il team effettu\u00f2 diversi tentativi ma senza ottenere un esito positivo. Alla fine si dice che decisero di prendere lo squalo dall'ufficio di Mitchell e di dipingerlo come la vettura. Questa volta il risultato fu positivo tanto che Mitchell, che sempre secondo la storia non si accorse della \"modifica\" dello squalo, lod\u00f2 il team per il risultato raggiunto.\nLa \"Mako\" divenne un enorme successo presso tutti gli Auto Show e molte sue caratteristiche furono poi introdotte nelle Corvette di serie del 1963. La XP-755 venne anche utilizzata nella serie \"Route 66\" mandata in onda nel 1963. Questo veicolo venne utilizzato dal personaggio Prudie Adams e nella serie sulla vettura erano stati montati degli scarichi laterali e un tettuccio a doppia bolla. Con la realizzazione della Mako Shark II questa vettura verr\u00e0 identificata anche come \"Mako Shark I\".\nLa \"Mako Shark II\" divenne fonte di ispirazione per la Corvette C3 di serie del 1968. La Mako SharK II fece il suo debutto nel 1965 come vettura dimostrativa. La Chevrolet ne realizz\u00f2 due esemplari di cui solo uno funzionante. La vettura non funzionante aveva delle caratteristiche futuristiche quali scarichi laterali dalla sezione quadrata, un volante quadrato mentre la versione funzionante aveva uno spoiler retrattile posteriore e un paraurti quadrato che poteva essere esteso per aumentare la protezione. Il motore era il \"427 Mark IV\" che divenne disponibile anche per le vetture di serie. La verniciatura riprendeva quello della versione precedente con il grigio-azzurro sulla parte superiore e argento-bianco sulla parte inferiore della carrozzeria.\nLa Mako Shark II torn\u00f2 all'Ufficio Stile della GM per essere trasformata nella \"Manta Ray\". Le modifiche riguardavano i finestrini posteriori ad arco, lo spoiler frontale, la calandra ridisegnata e gli scarichi laterali esterni. Vennero sostituiti gli pneumatici Firestone con quelli Goodyear. Oggi sia la Mako che la Mantra sono parte della collezione storica presso il GM Heritage Center.\nRiconoscimenti.\nLa Corvette \u00e8 stata l'auto dell'anno della rivista \"Motor Trend\" negli anni 1984 e 1988. La C6 \u00e8 stata nominata North American Car of the Year nel 2005. Anche la C8 Stingray, ottava generazione della sportiva americana e prima nella storia con il motore centrale, ha ottenuto il titolo \"North American Car of the Year\" per l'anno 2020."}
{"id": "514689", "revid": "446353", "url": "https://it.wikipedia.org/wiki?curid=514689", "title": "Complemento di denominazione", "text": ""}
{"id": "514692", "revid": "767487", "url": "https://it.wikipedia.org/wiki?curid=514692", "title": "Sunbeam Arab", "text": "Il Sunbeam Arab era un motore aeronautico 8 cilindri a V raffreddato a liquido prodotto dall'azienda britannica Sunbeam Motor Car Co. Ltd. durante la prima guerra mondiale.\nLo sviluppo avvenne nel 1916 e nei due anni successivi ne furono realizzati un totale di 1.026 esemplari. La potenza del propulsore era di 200 hp (149 kW) a 2.000 giri al minuto. Alesaggio e corsa erano di 120 per 130 mm. Il motore presentava, per l'epoca, alcuni aspetti innovativi come le realizzazione delle testate, del blocco cilindri e dei pistoni in alluminio.\nNonostante questo per\u00f2 il motore non ebbe un grande successo in quanto si dimostr\u00f2 affetto da vibrazioni e da una scarsa affidabilit\u00e0."}
{"id": "514694", "revid": "1363894", "url": "https://it.wikipedia.org/wiki?curid=514694", "title": "Sundance Film Festival", "text": "Il Sundance Film Festival, dal 1978 al 1991 denominato Utah/United States Film Festival, \u00e8 un importante festival cinematografico dedicato al cinema indipendente che si svolge nel mese di gennaio a Park City, sobborgo di Salt Lake City, e a Ogden nello Stato dello Utah (Stati Uniti).\nStoria.\nIl festival venne fondato dalla \"Utah Film Commission\" nel 1978 con il nome di \"Utah/United States Film Festival\", con lo scopo di attrarre sceneggiatori, registi e produttori indipendenti. Originariamente si svolse nei mesi di settembre a Salt Lake City, dal 1981, fu spostato a Park City, una non lontana localit\u00e0 sciistica.\nNel 1981 Robert Redford fond\u00f2 il \"Sundance Institute\", un'organizzazione no-profit, che trae la propria denominazione dal personaggio di \"Sundance Kid\", bandito gentiluomo interpretato da Redford nel film \"Butch Cassidy\" di George Roy Hill (1969), finalizzata al sostegno del lavoro dei cineasti indipendenti: questo supporto ha consentito a registi come Kevin Smith, Robert Rodriguez, Quentin Tarantino, Jim Jarmusch e Steven Soderbergh di ottenere notoriet\u00e0 al loro debutto sul grande schermo.\nRedford inizi\u00f2 ad essere coinvolto in qualit\u00e0 di testimonial e mecenate della manifestazione. Dal 1984 il \"Sundance Institute\" assunse il potere organizzativo e la direzione artistica del festival, decidendo di spostare l'evento nel mese di gennaio, durante la stagione sciistica, e consentendo al festival di divenire nel corso degli anni ottanta del XX secolo una delle principali vetrine del cinema indipendente, statunitense e internazionale.\nNel 1991 il festival venne ufficialmente rinominato \"Sundance Film Festival\"."}
{"id": "514696", "revid": "767487", "url": "https://it.wikipedia.org/wiki?curid=514696", "title": "Gretchen Phillips", "text": "Biografia.\nLa Phillips \u00e8 nata a Galveston, Texas ed \u00e8 cresciuta a Houston. I suoi genitori erano musicisti e cos\u00ec cominci\u00f2 a suonare sin dall'infanzia. Dopo essersi diplomata alla High School for Performing and Visual Arts, decise di trasferirsi ad Austin con lo scopo di diventare una musicista professionista.\nLa Phillips \u00e8 apertamente omosessuale, ed il suo lesbismo hanno fortemente influenzato gran parte della sua opera.\nLa Phillips ha fatto parte di tre importanti band della met\u00e0 degli anni '80: la band punk Meat Joy (insieme a Jamie Lee Hendrix, Melissa Cobb, John Boy Perkins e Tim Pierre Mateer), la band rock Girls in the Nose (con Pam Barger, Kay Turner, Joanna Labow e Darcee Douglas) e la band country pop Two Nice Girls (insieme a Pam Barger, Laurie Freelove, Meg Hentges e Kathy Korniloff), che attir\u00f2 l'attenzione della nazione grazie alla canzone \"I Spent My Last $10 (on Birth Control and Beer)\", che ironizza sulle relazioni eterosessuali.\nDopo la rottura con le \"Two Nice Girls\", la Phillips \u00e8 stata membro della The Gretchen Phillips Experience (con Andy Loomis, Thor Harris, John Paul Keenon e Jo Walston), delle Dusty Trails (con Josephine Wiggs and Vivian Trimble), di Phillips &amp; Driver (con David Driver), Lord Douglas Phillips (con Terri Lord and Darci Douglass) e The Gretchen Phillips Ministries (con la formazione della Experience) e ha intrapreso anche una carriera solista.\nCon le Two Nice Girls la Phillips ha vinto un GLAAD Media Award nel 1991 e, nel 2001, \u00e8 entrata a far parte della Texas Music Hall of Fame."}
{"id": "514700", "revid": "1143375", "url": "https://it.wikipedia.org/wiki?curid=514700", "title": "Atlantis", "text": ""}
{"id": "514702", "revid": "292162", "url": "https://it.wikipedia.org/wiki?curid=514702", "title": "Capo Passero", "text": "Il Capo Passero \u00e8 l'estrema punta sud-orientale dell'isola di Sicilia e anche il nome dell'isolotto sito a pochi metri di distanza. Si trova nel territorio del comune di Portopalo, in provincia di Siracusa. Il capo \u00e8 dominato da un faro.\nNel XVI secolo, il Capo Passero fu oggetto di intense attivit\u00e0 piratesche turco-barbaresche. I pirati, infatti, al capo si rifornivano di acqua e saccheggiavano la zona, prendendo talvolta in schiavit\u00f9 gli europei in cui si imbattevano. Nel 1607, fu completato il Forte di Capo Passero, che ebbe una funzione difensiva almeno fino al 1830.\nLa localit\u00e0 \u00e8 famosa per la battaglia navale, avvenuta nel 1718, nel corso della quale la flotta spagnola venne sconfitta dalla flotta inglese comandata dall'ammiraglio sir George Byrn, facendo l'Inghilterra parte della Quadruplice Alleanza (Austria, Gran Bretagna, Francia e Paesi Bassi).\nLa tonnara.\nDi particolare impatto visivo, la tonnara di Capo Passero ricopr\u00ec un ruolo pi\u00f9 che mai fondamentale nell'economia della zona, lungo tutta la sua esistenza.\nSituata appena fuori dal paese in direzione Marzamemi, ha origini antichissime risalenti fino al Medioevo, ma \u00e8 solo dalla seconda met\u00e0 del Settecento che la tonnara moderna comincia a prendere la forma attuale, grazie all'intervento del principe di Villadorata, Corradino Nicolaci.\nL'attivit\u00e0 di pesca continu\u00f2 fino a fine secolo, ma - in seguito a una cessione di propriet\u00e0 - s'interruppe ai primi anni dell'Ottocento. La tonnara venne riattivata nel 1895 per opera di don Pietro Bruno di Belmonte, che all'epoca possedeva i titoli di esercizio dell'attivit\u00e0 ittica, e continu\u00f2 la sua attivit\u00e0 annualmente fino al 1969. Da allora, sino al 2000, si pass\u00f2 a una cadenza quinquennale. Oggi \u00e8 completamente inattiva, ma svolge, insieme con il castello Tafuri, un importante ruolo folcloristico e ambientale per i residenti e i turisti della zona.\nMario Soldati, nel suo viaggio alla scoperta dei vini genuini, nel 1968, che poi riport\u00f2 sulla pubblicazione 'Vino al Vino' scrisse in riferimento a Capo Passero: \u201cPer arrivarci, abbiamo attraversato chilometri e chilometri di vigneti: e qui \u00e8 la tonnara. Non vi accennerei neanche, se non fosse uno dei luoghi pi\u00f9 meravigliosi che ho visto, in tutto il mondo, America e Africa comprese\u201d. Nel 1981 vennero scoperte dieci vasche in muratura, nella spiaggia \"del Collo\", vicino Scalo Mandrie. All'interno, sono state trovate vertebre di tonno e numerose monete nonch\u00e9 resti di lavorazione del pesce, conservato sotto sale."}
{"id": "514707", "revid": "767487", "url": "https://it.wikipedia.org/wiki?curid=514707", "title": "Wotan (gruppo musicale)", "text": "I Wotan sono una band italiana di \"epic metal\" fondata nel 1988. Dopo due demo, hanno pubblicato nel 2004 per l'etichetta greca Eat Metal Records l'album \"Carmina Barbarica\".\nBiografia.\nLa band nacque nel 1988, per volere di Vanni Ceni (cantante) e Marco Gianelli (chitarrista). Ai due si uniscono Salvatore Oliveri (bassista), che aveva militato con Ceni nel gruppo classic metal degli Shiver, e, dopo due anni, Tony Portaro (batterista).\nNel 1991 i Wotan iniziarono a esibirsi dal vivo, e nel 1993 incisero il primo demo \"Thunderstorm\", pubblicato in 500 copie. Brani di \"Thunderstorm\" furono mandati in onda anche dalle radio della Rai (nella trasmissione \"Planet Rock\") e da Radio Lupo Solitario. Nel 1994 il gruppo conobbe un primo scioglimento, con la defezione del batterista e del chitarrista fondatore.\nNel frattempo, la demo di \"Thunderstorm\" inizi\u00f2 a circolare in Grecia, con un successo di pubblico inaspettato. Nel 1997, i Wotan tornarono a formarsi con un nuovo chitarrista (Mario Degiovanni, ex Stonehenge (1990-1993), ex Warhammer (1994-1995) e Lorenzo Giudici (ex Thanatos (1995-1996) alla batteria. Nel 2000 i Wotan produssero un secondo demo, \"Under the Sign Of Odin's Crows\", specialmente per i fan ellenici. Il 21 settembre 2002 i Wotan parteciparono per la seconda volta alla manifestazione Heavy Metal Assault di Atene, dedicando al loro pubblico greco il brano \"Thermopiles\".\nNel 2004 fu pubblicato dalla greca Eat Metal il primo album \"Carmina Barbarica\", salutato con interesse dalla critica internazionale di settore che gi\u00e0 aveva avuto una certa notoriet\u00e0 all'estero e soprattutto in Germania ed in Grecia.\nNel 2006 la band entra in studio per registrare il nuovo album \"Epos\" che esce, preceduto dal singolo \"Vae victis\", nell'aprile del 2007. Al disco collabora Ross the Boss suonando la chitarra e il pianoforte in due brani.\nNel 2011 esce l'EP \"Bridge to Asgard\".\nAttualmente la band sta lavorando al nuovo album, che si chiamer\u00e0 \"Songs of Nibelungs\" e sar\u00e0 un concept basato sul poema epico La canzone dei Nibelunghi."}
{"id": "514715", "revid": "30297", "url": "https://it.wikipedia.org/wiki?curid=514715", "title": "Nazionale spagnola di calcio", "text": ""}
{"id": "514723", "revid": "712828", "url": "https://it.wikipedia.org/wiki?curid=514723", "title": "Alastor Malocchio Moody", "text": ""}
{"id": "514725", "revid": "1305772", "url": "https://it.wikipedia.org/wiki?curid=514725", "title": "Kif", "text": ""}
{"id": "514729", "revid": "149485", "url": "https://it.wikipedia.org/wiki?curid=514729", "title": "Convenzione di Montevideo", "text": "La Convenzione di Montevideo sui diritti e doveri degli Stati \u00e8 un trattato firmato a Montevideo (Uruguay) il 26 dicembre 1933 alla VII Conferenza internazionale degli Stati americani.\nA questa Conferenza, il presidente degli Stati Uniti Franklin D. Roosevelt e il Segretario di Stato Cordell Hull sottoscrissero quella che \u00e8 comunemente nota come politica del buon vicinato, che impediva l'intervento delle forze armate statunitensi negli affari interni degli altri Stati americani. Questo fu il primo tentativo diplomatico teso ad invertire la rotta dell'espansione \"imperialista statunitense\", determinata dalle politiche portate avanti dal suo predecessore Theodore Roosevelt. La Convenzione fu firmata da 19 Stati (3 con riserva).\nL'articolo n\u00b01 \u00e8 il pi\u00f9 conosciuto, ed \u00e8 quello che fissa quattro norme fondamentali per gli Stati firmatari, norme rilevanti ai fini dell'assunzione di personalit\u00e0 giuridica internazionale, ovvero la contestuale presenza di:\nInoltre, il primo paragrafo del terzo articolo, dichiara esplicitamente che \"L'esistenza politica di uno Stato \u00e8 indipendente dal riconoscimento degli altri Stati\"."}
{"id": "514736", "revid": "15756", "url": "https://it.wikipedia.org/wiki?curid=514736", "title": "Storia di Catania", "text": "Catania, citt\u00e0 siciliana capoluogo dell'omonima provincia, ha una storia lunga ventotto secoli, nel corso dei quali ha vissuto sotto le dominazioni greca, romana, ostrogota, bizantina, musulmana, normanna, germanica, francese, aragonese e spagnola fino all'annessione al regno d'Italia nel 1860.\nPreistoria.\nIl territorio urbano di Catania antica si articola su due altipiani: la collina di Monte Vergine (49 m s.l.m.), nata da un'eruzione preistorica, il terrazzo di Acquicella, separata da una valle poi colmata dalle lave dell'Eruzione dell'Etna del 1669, nella quale scorreva un corso d'acqua, il fiume Amenano, (che sfociava nei pressi dell'attuale Piazza del Duomo e ora sfocia nel porto) e sulla la maggiore pianura di Sicilia: la Piana di Catania, su di cui si svilupp\u00f2 un vasto abitato preistorico.\nNel Monastero di San Nicol\u00f2 l'Arena sono stati rinvenuti reperti che coprono il periodo compreso tra il Neolitico e la fine dell'Et\u00e0 del rame. Dagli inizi dell'Et\u00e0 del rame si data una tomba a fossa polisoma rinvenuta sempre all'interno del monastero. In via Teatro Greco sono state individuate due fasi preistoriche: la prima, datata al radiocarbonio alla seconda met\u00e0 del VI millennio a.C., \u00e8 relativa alla probabile frequentazione di uno o pi\u00f9 ripari sotto roccia dagli inizi del Neolitico medio fino a quello tardo, la seconda fase, datata al radiocarbonio alla fine del V millennio a.C., appartiene ad un abitato con capanne eneolitico. Sebbene si conoscano rinvenimenti sporadici dell'Et\u00e0 del Bronzo e dell'Et\u00e0 del ferro, l'area era probabilmente disabitata quando, nel 729 a.C. i greci provenienti da Calcide in Eubea, guidati dall'ecista Evarco vi fondarono la citt\u00e0 di Katane.\nStoria antica.\nLa fondazione.\nLa citt\u00e0 di Katane (in greco K\u03b1\u03c4\u03acv\u03b7) fu fondata, secondo il racconto di Tucidide nel suo resoconto della Guerra del Peloponneso, dai greci calcidesi guidati da Tucle e salpati da Naxos, nel quinto anno dopo la fondazione di Siracusa. Avendo scacciato con le armi i siculi, fondarono le citt\u00e0 di Leontini e Katane, i nuovi abitanti di quest'ultima elessero come loro ecista Evarco. Dalle fonti storiografiche, quindi, Catania fu fondata tra il 729 a.C. e il 728 a.C. da coloni greci calcidesi.\nL'abitato arcaico doveva occupare una collina ben difendibile, immediatamente a ovest del centro della citt\u00e0 attuale, in coincidenza della collina di Monte Vergine (dove sono siti Piazza Dante Alighieri e l'ex Monastero dei Benedettini, luogo in cui vi furono scavi nel 1978), in quanto questa ha funto da Acropoli. Si sa pochissimo sul primo periodo della sua storia. Ad esempio dell'origine catanese del celebre legislatore Caronda, che veniva da Reggio Calabria, da dove era stato esiliato. Vi avrebbero soggiornato numerosi e celebri uomini di cultura, come il filosofo Senofane da Colofone (tra i fondatori della scuola eleatica) e i poeti Ibico e Stesicoro, che vi mor\u00ec (la sua tomba era indicata presso la principale porta a nord della citt\u00e0, che da lui prese il nome di Porta Stesicorea). Inoltre i greci costruirono un Teatro poi divenuto romano\nLa dominazione siracusana.\nAll'inizio del V secolo a.C. Catania venne conquistata da Ippocrate di Gela. Nel 476 a.C. Gerone I, tiranno di Siracusa, ne deport\u00f2 gli abitanti a \"Leontinoi\", l'attuale Lentini, e li sostitu\u00ec con nuovi abitanti, in parte siracusani, in parte peloponnesiaci, e data ad amministrare a suo figlio Dinomene. Anche il nome della citt\u00e0 venne modificato in \"Aitna\" (Etna): con tale nome \u00e8 celebrata nella Pitica I di Pindaro, scritta in onore di Gerone, e nella tragedia perduta di Eschilo, rappresentata per l'occasione (\"Le Etnee\"). Ma solo pochi anni pi\u00f9 tardi, dopo la morte di Ierone, Ducezio insieme ai siracusani costrinse i nuovi abitanti a trasferirsi a Inessa (che assunse allora a sua volta il nome di Aitna), centro forse corrispondente alla Civita di Patern\u00f2. Dal 461 a.C. Catania recuper\u00f2 cos\u00ec il suo nome e i suoi antichi abitanti.\nDurante la guerra tra Sparta e Atene (v. spedizione ateniese in Sicilia), Catania, inizialmente neutrale, prese poi posizione a favore di Atene, dopo un celebre discorso che Alcibiade avrebbe pronunciato davanti all'assemblea riunita nel teatro della citt\u00e0. Sottoposta per questo a un'offensiva di Siracusa, dopo la sconfitta degli Ateniesi fu salvata dall'invasione cartaginese della Sicilia del 409 a.C. Ma poco dopo il 403 a.C. Dionisio I di Siracusa riusc\u00ec a conquistarla, e ne vendette in parte come schiavi gli abitanti. I superstiti si rifugiarono in un primo tempo a Milazzo, ma da qui poi furono espulsi, e si dispersero in varie localit\u00e0 della Sicilia. Dionigi ripopol\u00f2 la citt\u00e0 con i suoi mercenari campani. Nel 345 a.C. fu tiranno di Catania il sabellico Mamerco, che in un primo tempo si alle\u00f2 con Timoleonte, ma successivamente pass\u00f2 ai Cartaginesi. Sconfitto da Timoleonte nel 338 a.C., egli si rifugi\u00f2 a Messina; caduto nelle mani dei siracusani, sarebbe stato crocifisso, dopo aver subito un processo nel teatro di Siracusa.\nIl periodo romano.\nNel 263 a.C., all'inizio della prima guerra punica, Catania (lat. \"Cat\u012dna\" o \"Cat\u0103na\") venne conquistata dai Romani, sotto il comando del console Manio Valerio Massimo Messalla. Del bottino faceva parte un orologio solare che fu collocato nel Comitium a Roma. Da allora la citt\u00e0 fece parte di quelle soggette al pagamento di un'imposta a Roma (civitas decumana). \u00c8 noto che il conquistatore di Siracusa, Marco Claudio Marcello, vi costru\u00ec un ginnasio.\nIntorno al 135 a.C., nel corso della prima guerra servile, fu conquistata dagli schiavi ribelli. Un'altra rivolta capeggiata dal gladiatore Seleuro nel 35 a.C., fu domata probabilmente dopo la morte del condottiero.\nNel 122 a.C., a seguito dell'attivit\u00e0 vulcanica dell'Etna, fu fortemente danneggiata dalle ceneri vulcaniche stesse piovute sui tetti della citt\u00e0 che crollarono sotto il peso. Il territorio di Catina, dopo essere stato nuovamente interessato dalle attivit\u00e0 eruttive del 50, del 44, del 36 e infine dalla disastrosa colata lavica del 32 a.C., che rovin\u00f2 campagne e citt\u00e0 etnee, nonch\u00e9 dai fatti della disastrosa guerra che aveva visto la Sicilia terreno di scontro fra Ottaviano e Sesto Pompeo, si avvi\u00f2 sulla lunga e faticosa strada della ripresa socio-economica gi\u00e0 in epoca augustea. Tutta la Sicilia alla fine della guerra viene descritta come gravemente danneggiata, impoverita e spopolata in diverse zone. Nel libro VI della \"Geografia\" di Strabone in particolare si accenna alle rovine subite dalle citt\u00e0 di Syrakus\u00e6, Katane e Kentoripai.\nDopo la guerra contro Sesto Pompeo, Augusto vi dedusse una colonia, forse per suggerimento del suo principale collaboratore Marco Vipsanio Agrippa, grande proprietario terriero nella zona. Plinio il Vecchio annovera la citt\u00e0 che i romani chiamano Catina fra quelle che Augusto dal 21 a.C. elev\u00f2 al rango di colonie romane assieme a Syracus\u00e6 e Therm\u00e6 (Sciacca). Solo nelle citt\u00e0 che avevano ricevuto il nuovo status di colonia furono insediati gruppi di veterani dell'esercito romano. La nuova situazione demografica certamente contribu\u00ec a cambiare quello che era stato, fino ad allora, lo stile di vita municipale a favore della nuova \"classe media\" e comport\u00f2 un notevole ampliamento del territorio della citt\u00e0 grazie all'acquisizione della fertile piana a sud del Simeto, precedentemente controllata da Leontini. Tutto ci\u00f2, sommato ai vari privilegi connessi con lo status coloniale, favor\u00ec la crescita economica della citt\u00e0 durante l'epoca imperiale.\nDopo l'istituzione della colonia, era necessario dare un'impronta romana alla citt\u00e0, venne cos\u00ec creata l'area forense intorno all'attuale cortile di San Pantaleone; allo stesso periodo inoltre sembra risalire una decisa azione di riordinamento del tessuto viario della citt\u00e0. Sulla base di recenti scavi condotti in via Crociferi e di una carta manoscritta del XVI secolo, la rete stradale della colonia risulta in qualche modo rintracciabile in quella odierna della zona che ruota intorno alla via Vittorio Emanuele nel tratto compreso tra la piazza Duomo e la via Plebiscito; nei secoli dell'impero comunque il tracciato augusteo forn\u00ec le direttrici per l'espansione dell'area urbana, in particolare verso sud, dove verr\u00e0 anche edificato il circo per le corse dei carri. Il limite nord della citt\u00e0 imperiale fu invece rappresentato dall'anfiteatro: costruito nel II secolo d.C., l'edificio nella sua grandiosit\u00e0 pu\u00f2 ritenersi il coronamento del processo di accumulazione di ricchezze iniziatosi a Catania con l'elevazione al rango di colonia. Esso, inoltre, considerato insieme agli altri luoghi di spettacolo della citt\u00e0 come il teatro e l'odeon ed ai numerosi complessi termali o all'efficientissimo sistema di approvvigionamento idrico, \u00e8 significativo dell'alto livello della qualit\u00e0 della vita che dovette caratterizzare Catania durante l'et\u00e0 imperiale.\nNonostante i continui disastri, naturali o meno, che costituiscono una delle costanti della sua storia, Catania conserv\u00f2 una notevole importanza e ricchezza nel corso della tarda repubblica e dell'impero: Cicerone la definisce \u00abricchissima\u00bb, nel IV secolo d.C. il poeta gallico Ausonio associandola a Siracusa la colloc\u00f2 tra i primi centri dell'impero romano, e tale dovette restare anche nel corso del tardo impero e nel periodo bizantino, come si deduce dalle fonti letterarie e dai numerosi monumenti contemporanei, che ne fanno un caso quasi unico in Sicilia.\nLe grandi citt\u00e0 costiere come Catania, nel corso del medio-impero, estesero il loro controllo, anche a fini esattoriali dello \"stipendium\", su un vasto territorio nell'entroterra dell'isola che si andava spopolando a causa della conduzione latifondistica della produzione agricola.\nNon \u00e8 possibile al momento definire esattamente i tempi ed i modi dell'introduzione e dell'affermazione del Cristianesimo a Catania, anche se si pu\u00f2 dedurre che non pochi fossero i fedeli della nuova religione alla met\u00e0 del III secolo d.C., quando, durante la persecuzione dell'imperatore Decio, la tradizione data il martirio di Sant'Agata, la patrona della citt\u00e0. Notizie pi\u00f9 sicure sulla Catania cristiana si hanno invece a partire dal IV secolo d.C. grazie ad un consistente nucleo di iscrizioni ed agli scavi condotti in aree sacre e cemeteriali. Altro martire della citt\u00e0 fu Sant'Euplio, ucciso durante Diocleziano. La diocesi di Catania \u00e8 accertata fin dal VI secolo.\nIl Medioevo.\nCatania nel thema bizantino di Sikelia.\nLe invasioni barbariche della seconda met\u00e0 del V secolo sconvolsero tutta la Sicilia e quindi anche Catania. Particolarmente critico sembra essere stato il passaggio dei Vandali di Genserico negli anni 440 e 441 provenienti da Cartagine: caus\u00f2 danni talmente gravi da indurre le autorit\u00e0 alla remissione del pagamento dei tributi. Nel 476, Genserico cede ad Odoacre, re degli Eruli, la Sicilia in cambio di un tributo. Teodorico, divenuto re degli Ostrogoti nel 474, dopo aver sconfitto pi\u00f9 volte Odoacre in Italia lo uccise nel 493 restando cos\u00ec l'incontrastato padrone d'Italia.\nIl generale bizantino Belisario, inviato da Giustiniano a riconquistare l'Italia, occup\u00f2 con facilit\u00e0 la Sicilia nel 535. Nuovi scontri fra Belisario e gli Ostrogoti di Totila si verificano fra il 542 e il 548, anno in cui il generale bizantino venne richiamato a Costantinopoli. Catania fu di nuovo occupata da Totila nel 550, ma dopo la sconfitta degli Ostrogoti in Umbria e la morte di Totila nel 552, tutta la Sicilia torn\u00f2 sotto il controllo bizantino nel 555. Fu proprio da Catania che ebbe inizio la riconquista bizantina dell'isola, e in essa ebbe sede probabilmente il governatore civile bizantino (\"praetor\" o \"praefectus\"). Rimase bizantina sino alla conquista musulmana che avvenne nel IX secolo.\nCatania nel Regno di Sicilia.\nUn ramo dei Normanni guidati da Ruggero I d'Altavilla, ultimogenito di Tancredi d'Altavilla, assieme ai suoi fanti e cavalieri cattolici professionisti della guerra, provenienti dal ducato di Normandia, molto diversi quindi dai loro antenati pagani vichinghi (fase storica tra i secoli VIII e XI), misero piede in Sicilia nel 1060. Dopo aver conquistato Cerami, Troina, Palermo ed altre citt\u00e0, nel 1072 si impadronirono di Catania che ebbe un periodo di rinnovato splendore sotto la guida del vescovo benedettino Ansgerio (Ansgar) voluto dallo stesso Gran Conte Ruggero.\nGli Svevi, con la dinastia degli Hohenstaufen, sedettero sul trono di Sicilia grazie ad matrimonio fra Costanza d'Altavilla, figlia di Ruggero II d'Altavilla con Enrico VI di Svevia, figlio di Federico Barbarossa. Dopo aver spodestato e incarcerato il giovane Guglielmo III, ultimo re del regno di Sicilia e prigioniero in Germania, Enrico VI invase e conquist\u00f2 l'Italia meridionale e la Sicilia. Nel 1194 e nel 1197 Catania, che aveva sostenuto Tancredi di Sicilia prima e poi osato ribellarsi agli Svevi, fu saccheggiata dalle truppe germaniche.\nAlcune leggende raccontano di un rapporto poco felice con il grande Federico II e pi\u00f9 in generale con gli Hohenstaufen, si narra, infatti, anche di una rivolta a Catania nel 1232 contro Federico II, di cui per\u00f2 non si ha traccia. Catania, divenuta demaniale con la maggiore et\u00e0 di Federico, non fu pi\u00f9 signoria del vescovo-conte ed ebbe in pratica la sede vescovile vacante fin dal 1221 e tale rimarr\u00e0 sostanzialmente fino al 1254, a causa del perenne contrasto fra l'autorit\u00e0 imperiale sveva e quella ecclesiastica del papato.\nLo storico Kantorowicz scrive che, \"Durante gli ultimi decenni di regno, Federico si rec\u00f2 una sola volta in Sicilia, a reprimervi la rivolta di Messina (1223)\". Nel 1239 Federico d\u00e0 il via anche a Catania alla costruzione di una fortezza a difesa del porto che poi prese il nome di Castello Ursino; opera di fortificazione documentata dalle cosiddette \"lettere lodigiane\" di Federico II, che venne realizzata sotto la direzione del \"praepositus aedificiorum\" Riccardo da Lentini. Il castello, che fu iniziato quando gi\u00e0 quelli di Augusta e Siracusa erano quasi ultimati, faceva parte di un pi\u00f9 generale progetto di fortificazione dei punti strategici dell'intera costa ionica.\nI noti rapporti burrascosi fra il papato e Federico II fecero nascere diverse leggende tra le quali quella che vuole che il Castello Ursino sia stato voluto da Federico per tenere a bada la popolazione.\nIl nuovo Regno di Sicilia, il periodo di Catania capitale.\nNel 1282 i moti conosciuti come Vespri siciliani posero fine al dominio dell'isola da parte della dinastia francese. Appena scoppi\u00f2 la rivolta in Sicilia, la flotta aragonese era gi\u00e0 a Palermo e l'occupazione della citt\u00e0 da parte di Pietro dava cos\u00ec inizio alla Dinastia degli Aragona nel Regno di Sicilia (1282-1410). Catania acquist\u00f2 cos\u00ec una posizione di privilegio in quanto nel corso del XIV secolo venne scelta spesso come sede del parlamento e dimora della famiglia reale.\nA Pietro III successe, in Aragona, il suo primogenito Alfonso III d'Aragona e in Sicilia il suo secondogenito Giacomo I, che nel 1287 dovette respingere, con l'aiuto dell'ammiraglio Ruggero di Lauria, le rinnovate pretese degli angioini che avanzavano verso Catania da terra e dal mare. Alla morte del fratello Alfonso III, Giacomo prese il suo posto e lasci\u00f2 in Sicilia suo fratello Federico III come vicario. Ma la politica di riavvicinamento, di accordi e di legami matrimoniali con la casa d'Angi\u00f2, caldeggiata anche da papa Niccol\u00f2 IV, non piacque ai siciliani che il 15 gennaio 1296 si riunirono in parlamento a Catania ed elessero loro re il giovane Federico III dando il via alla nascita di un regno del tutto indipendente.\nAragonesi e Angioini, alleati per l'occasione, attaccarono le difese siciliane che anche grazie al tradimento di due catanesi, furono superate, scoppi\u00f2 cos\u00ec un conflitto chiamato guerre del Vespro. A Catania Roberto d'Angi\u00f2 prese possesso del Castello Ursino, dove poco tempo dopo nacque suo figlio Luigi. La guerra sembrava essersi conclusa con la pace di Caltabellotta (1302) che assegnava la Sicilia a Federico d'Aragona con il titolo di re di Trinacria. La guerra riprese per\u00f2 nel 1313; Federico III, contravvenendo agli accordi, si conferm\u00f2 Re di Sicilia e proclam\u00f2 suo erede il figlio Pietro II che gli successe nel 1337. Sarebbe stato il figlio di Pietro, Ludovico, grazie all'intermediazione dello zio Giovanni d'Aragona, a tenere testa sia alle lotte interne fomentate dalle due fazioni baronali sia alle incursioni della regina di Napoli Giovanna I. .\nIl re Federico IV lasci\u00f2 il regno alla figlia minorenne Maria, nata dal matrimonio con Costanza, (figlia del re Pietro IV d'Aragona), affiancata da quattro vicari: Artale Alagona, Guglielmo Peralta, Francesco Ventimiglia e Manfredi Chiaramonte. Artale Alagona scelse per la giovane regina Maria la residenza del castello Ursino di Catania, progettando di darla in sposa a Galeazzo Visconti, duca di Milano. Ma la fazione capeggiata dai Ventimiglia, baroni d'origine catalana, voleva che sposasse Martino, figlio del duca di Montblanc Martino I d'Aragona e presunto erede del trono aragonese. Il rapimento di Maria portato a termine dai Ventimiglia grazie a Guglielmo Raimondo Moncada fece fallire i progetti del Gran Giustiziere del regno e permise il matrimonio della regina con Martino. Ma Martino mor\u00ec a Cagliari nel 1409 all'et\u00e0 di 33 anni e a lui succedette il vecchio padre, che per\u00f2 mor\u00ec l'anno successivo.\nIl Rinascimento.\nXV secolo.\nCatania fu teatro delle traversie avute dalla regina Bianca di Navarra a causa delle mire per la successione al trono da parte del Gran Giustiziere Bernardo Cabrera, conte di Modica. Con l'elezione di Ferdinando I come re di Aragona, Valencia e Catalogna la Sicilia fu dichiarata parte del regno aragonese. La vedova regina Bianca fu confermata \u201cvicaria\u201d. La Sicilia quindi fu un Regno facente parte della Corona d'Aragona, al pari dei territori spagnoli e poi di Napoli, e fu governata da un vicer\u00e9 alter ego del sovrano. I catanesi si consolarono con alcuni privilegi concessi loro dalla regina Bianca.\nNel 1412 i cittadini avevano ottenuto lo scrutinio cio\u00e8 il diritto di eleggere i senatori, sia pure scegliendo entro liste molto controllate. Osteggiato, sospeso e ripreso pi\u00f9 volte, il sistema dello scrutinio rappresentava tuttavia il mezzo della decisione e della legittimazione collettiva del governo municipale.\nIl successore di Ferdinando I, Alfonso il Magnanimo riun\u00ec il 25 maggio 1416, nella sala dei Parlamenti di castello Ursino, tutti i baroni e i prelati dell'Isola per il giuramento di fedelt\u00e0 al Sovrano. Nel Castello Ursino si svolsero, fino al 30 agosto, gli ultimi atti della vita politica che videro Catania come citt\u00e0 capitale del regno. Fu lo stesso re Alfonso che permise la nascita a Catania dell'Universit\u00e0 pi\u00f9 antica della Sicilia o \"Siciliae Studium Generale\" (1434). Nel 1435 il re concesse alle maestranze che i loro consoli potessero intervenire in Consiglio, concessione ritirata tuttavia qualche anno dopo.\nXVI secolo.\nLa Sicilia divenne parte dell'enorme complesso territoriale degli Asburgo di Spagna (detti \"Austrias\"), uno stato multinazionale, multietnico e multilinguistico su cui \"non tramonta mai il sole\", governata in assenza del sovrano da un vicer\u00e9 . Catania fu favorita dai sovrani spagnoli, anche se si segnalavano di tanto in tanto rivolte dirette pi\u00f9 contro il governo locale espresso dalla nobilt\u00e0 cittadina e contro i rappresentanti del sovrano, che contro la dinastia regnante. .\n Fu l'esito conclusivo delle sanguinose lotte interne dei partiti e delle fazioni (che si indirizz\u00f2 sempre pi\u00f9 verso l'esterno con l'impegno militare al servizio della monarchia), e l'inizio di una nuova fase della vita amministrativa locale.\nGli anni 1530 mostrano una citt\u00e0 vitale e dinamica, con tendenza all'incremento demografico e all'espansione delle colture nell'area etnea, interventi pubblici nell'area urbana, restaurazione delle mura, costruzione di nuovi edifici sacri e nobiliari e diffusione della cultura del decoro; ma una serie di catastrofi naturali (tra 1536 e 1537 si ebbero eruzioni, scosse sismiche, esplosioni e nubi sulfuree che scossero l'Etna e distrussero abitati, vigne e piantagioni dell'area collinare) e il peggioramento della congiuntura politico-militare nel Mediterraneo e in Europa, determinarono un clima diffuso di paure ed ansie.\nNel 1542 un grande terremoto sconvolse il Val di Noto (la stessa area che sarebbe stata colpita nel 1693). .\nNel 1541 il vicer\u00e9 Gonzaga venne a Catania, prese provvedimenti per l'universit\u00e0 e per il rifacimento della cinta muraria secondo i nuovi criteri dell'ingegneria militare. All'edilizia militare si accompagnava quella civile. Tommaso Fazello, in visita a Catania in quello stesso anno, segnalava lavori di sopraelevazione degli edifici e annotava che i resti del mausoleo di Stesicoro si trovavano al di fuori della Porta di Aci,\nprecedentemente nota come Porta Stesicorea; nel secolo successivo Giovanni Battista Grossi descriver\u00e0 in quegli stessi luoghi l'esistenza di un nuovo quartiere.\nL'incremento edilizio accompagn\u00f2 i costanti aumenti della popolazione registrati dalla met\u00e0 del XV secolo alla met\u00e0 del XVI secolo: i due primi censimenti generali diedero per Catania ed i suoi casali la cifra di (nel 1505) e di (nel 1548) abitanti, di cui circa la met\u00e0 residenti entro le mura cittadine.\nCatania aveva trovato sotto vari aspetti un carattere urbano e civico ben definito, un equilibrio ed una struttura che l'accompagneranno per lungo tempo senza alterazioni significative. \nL'Universit\u00e0 di Catania laureava parecchie decine di giovani ogni anno e riesciva a mantenere il suo monopolio nonostante i tentativi avversi di Messina e Palermo. Fallisce il tentativo di costruire un molo capace di dare pi\u00f9 sicurezza ai traffici e di accogliere navigli di maggior stazza, ma l'economia ha tratto spinta ed equilibrio dall'integrazione piana/citt\u00e0/casali che sostiene lo sviluppo alimentare (grano/vino), commerciale e produttivo dell'intera area.\nNel 1558 venne iniziata la costruzione del Monastero dei Benedettini, dai monaci fuggiti dal vecchio monastero medievale di Nicolosi, minacciati dalle eruzioni e dai briganti. A seguito delle catastrofi naturali e dei ritardi di costruzione, l'edificio fu completato solo nel 1866.\nCatastrofi naturali.\nUna grande colata lavica, le cui bocche effusive si aprirono a bassa quota nel territorio del comune di Nicolosi, invest\u00ec nel 1669 il lato nord-occidentale della citt\u00e0 proseguendo fino a lambirla dal lato sud. I danni alle campagne, alle strade e alle infrastrutture difensive furono molto gravi ma le stesse mura di difesa della citt\u00e0 riuscirono a contenere in massima parte la lava prima che fluisse nel centro abitato. Il lago di Nicito, sito al di fuori della cinta muraria cittadina, fu sommerso dalla lava e cancellato in poco tempo, l'Amenano invece fu solo seppellito per poi risalire di livello (Fontana dell'amenano), mentre il Castello Ursino fu circondato dalla lava e allontanato dal mare ed i suoi fossati e bastioni furono seppelliti. Sulle lave venne tracciata la nuova via della Vittoria o del Gallazzo (oggi via Plebiscito) per collegare le porte a sud e a nord e per permettere il circuito della processione di Sant'Agata, si assegnarono le aree della Consolazione e del Borgo ai profughi dei casali che avevano invaso la citt\u00e0 ed una nuova catena di fortini venne approntata dal principe di Ligne. Gli anni che seguirono furono per\u00f2 funestati dagli scontri tra francesi e spagnoli, innescati dalla rivolta di Messina.\nMa fu soprattutto il terremoto del 1693 ad impedire la sopravvivenza del tessuto urbanistico antico e medievale e a segnare profondamente anche l'assetto socio-economico della citt\u00e0, cancellando quasi la totalit\u00e0 della produzione artistica precedente. Scomparvero quasi del tutto le tracce della citt\u00e0 greca, mentre una sorte migliore hanno avuto i monumenti di et\u00e0 romano-imperiale, mentre riguardo i monumenti non rimasero in piedi che poche cose: il Castello, le absidi della Cattedrale, qualche porzione delle mura e la cappella dei Patern\u00f2. Il numero delle vittime si cont\u00f2 tra le 12 e le 16.000, su una popolazione di 18 o 20.000 abitanti.\nXIX secolo.\nNell'agosto 1862 Giuseppe Garibaldi vi stabil\u00ec il centro organizzativo della spedizione conclusasi in Aspromonte. Nel 1891 venne fondato il Fascio di Catania, inizio ufficiale del pi\u00f9 importante movimento dei Fasci Siciliani, \nXX secolo.\n Furono avviate le modernizzazioni dei servizi e un vasto piano di aggiornamento urbanistico e abbellimento della citt\u00e0. Figura dominante del periodo fu Filadelfo Fichera, al quale si devono gli scavi e i lavori che portarono alla luce l'Anfiteatro di piazza Stesicoro negli anni dal 1903 al 1907 e progetti edilizi e sanitari.\nNel 1905 si inizi\u00f2 anche il servizio tranviario cittadino con le tre linee da Piazza Duomo a Picanello, a Cibali e a Guardia. Furono sistemate un centinaio di strade prima a fondo naturale, prolungato il viale Regina Margherita (che dopo l'incrocio con via Etnea diventa viale XX Settembre) e promossa la costruzione delle ville Liberty, fu sistemata la Piazza d'Armi (oggi Piazza Giovanni Verga), che avrebbe ospitato, nel 1907, la II Esposizione Agricola Regionale, e per questo chiamata in seguito Piazza dell'Esposizione.\n Nello stesso anno, l'assessore ai Lavori Pubblici, Luigi Macchi, assieme al Fichera appront\u00f2 il \"Piano regolatore\" per il risanamento della citt\u00e0. Fu acquisita la casa di Vincenzo Bellini e si prepar\u00f2 il riscatto del Castello Ursino per adibirlo a grande museo civico nazionale; venne costruita la passeggiata a mare (in dialetto \"Passiaturi\") che da Piazza dei Martiri va a Piazza Stazione Centrale (attuale Piazza Papa Giovanni XXIII) lungo via VI Aprile, furono costruiti l'Ospedale Giuseppe Garibaldi () e l'Ospizio dei Ciechi, al Borgo. Nel 1908, la citt\u00e0 dovette affrontare il problema dell'immigrazione forzata di quasi 25.000 superstiti del terremoto di Messina, con la grande crisi di alloggi conseguente.\nNel 1912 fu approntato un grande progetto risanamento e di costruzione di larghe strade che prevedeva: un viale in rettifilo dalla Stazione Centrale a Piazza Stesicoro (costruito oltre mezzo secolo dopo, ma spezzato in Corso Sicilia e Corso Martiri della Libert\u00e0), il Viale della Libert\u00e0 di 4\u00a0km (con inizio sempre dalla Stazione Centrale fino a Picanello), un viale largo 50 m che dal porto arrivasse ad Ognina e un viale di 40 m dal Borgo a Cibali. Ci\u00f2 avrebbe permesso il risanamento dei malsani quartieri attraversati, Santa Maria della Grotta, Santissimo Crocifisso della Buona Morte (considerati, essendo contigui, un tutt'uno con San Berillo, dove l'anno prima era scoppiata l'ennesima epidemia di colera a causa delle paurose condizioni igieniche delle case fatiscenti). Nonostante gli entusiasmi De Felice non riusc\u00ec a reperire i finanziamenti necessari, la guerra ormai incalzava e cresceva l'interventismo. Con la guerra arriv\u00f2 la crisi commerciale e dell'attivit\u00e0 portuale: sarebbe stato il crollo economico. Il periodo d'oro era finito e i grandi progetti di risanamento urbano furono procrastinati.\nIl Fascismo e la II guerra mondiale.\nGli anni venti videro l'ascesa a Catania di Gabriello Carnazza divenuto, con il fascismo, Ministro dei Lavori Pubblici nella prima parte del governo Mussolini. Nel periodo fascista, Catania visse un periodo di stagnazione, con l'industria zolfifera in profonda crisi, il che comport\u00f2 la progressiva chiusura delle raffinerie della zona della Stazione Centrale (Armisi). Era in forte difficolt\u00e0 anche l'industria conciaria e quella del legno. A partire dal 1922, sotto la pressione del Carnazza, vennero costituite, col finanziamento dello Stato al 70%, delle societ\u00e0 per la bonifica del Lago di Lentini e poi del Pantano d'Arci e di Passo Martino. Lo scopo prefisso era quello di creare aziende agricole moderne e industrie indotte, ma le iniziative e avrebbero creato poco utile a fronte di grandi investimenti pubblici.\nCatania si andava trasformando da citt\u00e0 industriale e mercantile in citt\u00e0 di servizi. Alla fine degli anni venti scomparvero tutti gli antichi protagonisti della scena politica catanese e l'atmosfera cittadina entr\u00f2 in una fase di totale grigiore. Unico evento degno di nota del periodo \u00e8 l'inaugurazione dell'Aeroporto di Fontanarossa nel 1924. Segno dell'impoverimento, una statistica dei consumi della famiglia tipo cittadina: nel 1927 la spesa annua era di lire 11.472; nel 1930 era scesa a lire 9.715.\nAlla fine degli anni venti vennero ripresi i vecchi propositi di risanamento dei centrali quartieri Antico Corso e San Berillo. Nel periodo 1928 e 1935 si ebbe la risistemazione delle strade centrali e la pavimentazione di quelle ancora a fondo naturale, la nuova rete d'illuminazione (la maggior parte era ancora a gas), l'inizio della costruzione del Palazzo di Giustizia in piazza Giovanni Verga, il campo sportivo e il tiro a segno. Il risanamento dei vecchi quartieri, le fognature, gli edifici per ospedali e scuole e case popolari avrebbero dovuto attendere la seconda fase di lavori, tra il 1936 e 1943. L'approssimarsi della guerra, per\u00f2, mand\u00f2 tutto a monte.\n Si valorizzarono la zona dei monumenti antichi e medioevali, e la zona industriale a sud con le case dei lavoratori nella zona del porto. A ci\u00f2 si aggiunse una serie di servizi comuni e sociali. Sarebbero stati premiati alcuni progetti, . Rimasta senza un piano regolatore la citt\u00e0 avrebbe continuato ad espandersi a nord in maniera disordinata e caotica e a sud con vere e proprie \"bidonville\" a ridosso del cementificio.\nL'entrata in guerra non sort\u00ec alcun fermento, neanche per approntare i rifugi, cos\u00ec il bombardamento dell'aeroporto del 5 luglio 1940 fu un vero e proprio brusco risveglio. Dall'aprile 1943 iniziarono le incursioni aeree americane pesanti, con oltre 400 vittime civili e lo sfollamento caotico verso i paesini dell'interno di oltre 100.000 persone.\nDopo lo sbarco anglo-americano in Sicilia (9 luglio 1943) il comando italo-tedesco appront\u00f2 una linea di difesa per bloccare l'avanzata del generale Bernard Law Montgomery al ponte Primosole sul fiume Simeto. I tedeschi, in particolare, sostennero a lungo la difesa della citt\u00e0 per sottrarsi alla manovra aggirante degli anglo-americani, ed evacuarono soltanto il 5 agosto. L'incendio del Palazzo degli Elefanti del 14 dicembre 1944, appiccato da facinorosi caus\u00f2 la perdita dell'archivio comunale (contenente anche documenti del Cinquecento), del Palazzo di Giustizia e del Banco di Sicilia.\nIl secondo dopoguerra, il boom economico e la fine della guerra fredda.\nDalla nascita della Repubblica i sindaci di Catania sono stati in gran parte democristiani.\nNegli anni cinquanta inizi\u00f2 la ripresa della citt\u00e0: nel 1950 l'Aeroporto di Fontanarossa fu riaperto dopo una lunga ristrutturazione e si inaugur\u00f2 la linea dei filobus di via Etnea, che sostituirono i vecchi tram. Su impulso delle amministrazioni comunali dei vari sindaci, tra cui spiccarono Domenico Magr\u00ec e Luigi La Ferlita, venne progettata e costruita la zona industriale di Pantano d'Arci.\nL'Istituto nazionale di fisica nucleare apr\u00ec un centro regionale in citt\u00e0 ed ebbe inizio la, a lungo tempo attesa, ristrutturazione del quartiere di San Berillo, la zona pi\u00f9 degradata del centro storico; l'operazione tuttavia fu pi\u00f9 speculativa che attuata in maniera organica attuando di massima quanto risaliva al 1931 ma spezzando in due tronconi il lungo viale per la stazione. Gli abitanti del quartiere furono concentrati nelle nuove costruzioni nate nell'area di Nesima inferiore, (zona chiamata anche San Berillo nuovo, a sud del viale Mario Rapisardi) creando i quartieri di San Leone e Cur\u00eca. Nacquero grandi quartieri popolari anche a Nesima superiore. Venne aperta la prima parte della \"Circonvallazione\" e inizi\u00f2 la costruzione dell'odierno viale John Fitzgerald Kennedy, che costeggia la \"Plaia\", la spiaggia a sud del centro abitato.\nDopo la \"ricostruzione\" degli anni cinquanta, vi fu il cosiddetto boom degli anni sessanta, periodo in cui Catania .\nNel 1960, i disordini che seguirono ai fatti di Genova del 30 giugno 1960\nsi propagarono in tutta Italia. A Catania, durante uno sciopero sindacale proclamato l'8 luglio in risposta alla strage di Reggio Emilia, le forze dell'ordine aprirono il fuoco contro i manifestanti, uccidendo Salvatore Novembre, un giovane operaio edile disoccupato.\nNel 1964 fu reso noto il Piano Regolatore Generale di Luigi Piccinato, che puntava alla creazione di una grande viabilit\u00e0 cittadina e al recupero delle zone pi\u00f9 degradate ma ben poco di esso fu applicato lasciando che costruzioni semi-abusive o in deroga ne stravolgessero l'esecuzione.\nVenne incaricato del progetto di una citt\u00e0 satellite (l'attuale Librino) il famoso architetto giapponese Kenz\u014d Tange; se ne inizi\u00f2 la costruzione ma di fatto stravolgendone l'intera finalit\u00e0; da citt\u00e0 moderna dei servizi a immenso quartiere dormitorio periferico degradato.\nNel 1971 la popolazione tocc\u00f2 i abitanti, quasi duecentomila in pi\u00f9 in trent'anni. In quest'ambiente proliferava la malavita che iniziava ad assumere le caratteristiche di una mafia vera e propria. Grandi appalti, resi possibili per l'assenza di un piano regolatore approvato e complicit\u00e0 con gli ambienti dell'amministrazione cittadina, vennero controllati dal clan di Benedetto Santapaola, detto \"Nitto\". La rete mafiosa strangolava le iniziative sane promuovendo quelle lucrose ma deviate. Tra i tanti che denunciarono la situazione spicca Giuseppe Fava della rivista \"I Siciliani\" che sar\u00e0 ucciso nel 1984.\nGli anni novanta vedono una economia in espansione commerciale e una contrazione di quella industriale. Nascono in seguito numerosi centri commerciali, sempre pi\u00f9 grandi negli anni duemila, saturando il territorio e nel contempo impoverendo tutta la preesistente struttura cittadina e provinciale. L'economia catanese, entrata in fase di stagnazione, fatica a trovare occasioni di crescita anche in mancanza di investimenti e di innovazione, con le infrastrutture viarie, ferroviarie e portuali, rimaste quasi del tutto nelle stesse condizioni precedenti.\nLa seconda repubblica.\nCon la \"seconda repubblica\" i sindaci sono eletti direttamente dai cittadini; il primo ad essere stato tale \u00e8 il sindaco Enzo Bianco al suo secondo mandato (1993-2000), uomo politico dal passato repubblicano che nel 1998 ader\u00ec all'associazione di sindaci di sinistra Centocitt\u00e0 e che fu anche Ministro dell'Interno dal 1999 al 2001; costui attu\u00f2 una politica con la quale facilit\u00f2 la concessione di licenze per l'apertura di ristoranti, caff\u00e8, pub e le strade di alcune aree del centro storico si popolarono di giovani provenienti anche dai centri limitrofi.\nNegli anni a venire a Catania sono iniziate alcune fasi delle grandi ristrutturazioni architettoniche promosse dal pi\u00f9 volte sindaco Bianco ma ha vissuto una grave crisi causata dal dissesto delle finanze comunali seguita alla gestione del sindaco, durato dal 2000 al 2008, Umberto Scapagnini di Forza Italia, avente un passato socialista. Il grave dissesto finanziario ha comportato per la citt\u00e0 innumerevoli disservizi, con miliardi di debiti verso societ\u00e0 bancarie e verso altri enti tra cui l'Enel con la pubblica illuminazione sospesa.\nDal 2008 al 2013 \u00e8 stato sindaco Raffaele Stancanelli, che da posizioni conservatrici attraverso Il Popolo della Libert\u00e0, \u00e8 confluito in Fratelli d'Italia - Alleanza Nazionale. Nel 2013 \u00e8 stato rieletto per la terza volta Enzo Bianco, ormai confluito nel Partito Democratico, tramite La Margherita. Bianco nel 2018 si \u00e8 candidato nuovamente ma \u00e8 stato sconfitto da Salvo Pogliese, politico forzista a capo di una coalizione di centro-destra."}
{"id": "514737", "revid": "52076", "url": "https://it.wikipedia.org/wiki?curid=514737", "title": "Personalit\u00e0 giuridica internazionale", "text": ""}
{"id": "514748", "revid": "13261", "url": "https://it.wikipedia.org/wiki?curid=514748", "title": "Media Shopping", "text": ""}
